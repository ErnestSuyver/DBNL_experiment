



Vaderlandsche Letteroefeningen 
Jaargang 1840


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1840.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1840.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1840.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1840.

[deel 1, pagina 685]
REGISTER VAN DE BOEKBESCHOUWING.

A.

Aa, (C.P.E. Robidé van der) Volksverhalen en Legenden. IIde D. Arnh. bij J.A. Nijhoff.	509
- - - - - - - en O.G. Heldring. De Volksbode. 1ste Jaarg. Arnh. bij J.A. Nijhoff.	642
Aanteekeningen van een Student. 's Hag. bij K. Fuhri.	263
Ackersdijck, (J.) Verhaal eener Reize in Rusland. II Deelen. Gron. bij W. van Boekeren.	559
Ainsworth, (W.H.) Crichton. II Deelen. Amst. bij J.D. Sijbrandi.	481
Allen Prescott. II Deelen. Dev. bij M. Ballot.	677
Almanak voor 1840. (Nederl. Muzen-) Amst. bij J.H. Laarman.	43
- voor het Schoone en goede. Amst. bij G.J.A. Beijerinck.	43
- (Miniatuur-) Utr. bij L.E. Bosch en Zoon.	43
- voor Hollandsche Blijgeestigen. Hoorn, bij Gebr. Vermande.	43
- tot gezellig onderhoud. Dev. bij A. ter Gunne.	43
- (Bijbelsche) Amst. bij C.A. Spin.	43
- voor Dienstboden. Schoonh. bij S.E. van Nooten.	43
- (Geldersche Volks-) Arnh. bij G. van Eldik Thieme.	88


[deel 1, pagina 686]

Almanak. (Zeeuwsche Volks-) Zierikz. bij J. van de Velde Olivier.	88
- (Utrechtsche Volks-) Utr. bij J.G. Andriessen.	88
- (Friesche Volks-) Leeuw. bij L. Schierbeek.	88
- (Groninger Volks-) Gron. bij J. Oomkens.	88
- (Overijsselsche) Dev. bij J. de Lange.	88
- (Drentsche Volks-) Koev. bij D.H. van der Scheer.	88
- tot bevordering van kennis en goeden smaak. Gron. bij J. Oomkens, Jr.	88
- voor den Burger en Landman. Gron. bij A. Kamerling.	88
- (Groninger Studenten) Gron. bij W. van Boekeren.	88
Alphen, (Mr. H. van) Dichtwerken. III Deelen. Utr. bij J.G. van Terveen en Zoon.	382
Andersen, (H.C.) O.T. Dev. bij A. ter Gunne.	479
Anna van Rusland. Amst. bij H. Moolenijzer.	527
Arends, (F.) Het Missisippidal. Gron. bij W. van Boekeren.	28
Arts (De) Geschetst in verh. en tafereelen. Zwolle bij W.E.J. Tjeenk Willink.	156
Aubigné, (J.H. Merle d') Gesch. der Hervorming enz. II Deel. Rott. bij van der Meer en Verbruggen.	59
Aurora. 's Hage bij K. Fuhri.	43

B.

Backer, (J.) Het Koningsbier voorgesteld als Volksdrank, enz. Arnh. bij J.A. Nijhoff.	62
Barginet, (A.) Martin Luther, Historisch Tafereel. Rott. bij H. Nijgh.	252
Bechstein. (L.) Avonturen van een Muzijkant. Amst. bij G. Portielje.	182
Beets, (N.) Gedichten. Haarl. bij de Erven F. Bohn.	35
- - Rijmbijbel. Haarl. bij de Erven F. Bohn.	425
Bell, (K.) Onderzoekingen van het zenuwstelsel. Gron. bij J.H. Bolt.	325
Bergh, (Mr. L.Ph.C. van den) Verslag der historische nasporingen, enz. Arnh. bij J.A. Nijhoff.	334


[deel 1, pagina 687]

Bergh, (S.J. van den) Uitheemsche bloemen. Utr. bij C. van der Post.	521
Bilderdijk, (W.) Gesch. des Vaderlands. XII Deel. Amst. bij P. Meijer Warnars.	285
Bleekrode, (S.) Technologie. VII en VIII Affev. Gron. bij P.S. Barghoorn.	304
Blessington (van) de twee Vrienden. Dordr. bij van Houtrijve en Bredius.	604
Blieck, (F.J.) Mengelpoëzij. Kortr. bij Jaspin Frêres et Soeurs.	113
Blik op Ruslands Letterkunde enz. Haarl. bij de Wed. A. Loosjes, Pz.	162
Blom, (J.G. van) De opkomst van Dragten. Leeuw. bij W. Eekhoff.	473
- (A.H.) Disput. Theol. Inauguralis. Lugd. Bat. apud S. et J. Luchtmans.	490
Boekje. (Het laatste) Gron. bij W. van Boekeren.	607
Boeles, (P.) Het beleg en de bevrijd. van Gron. in 1672. Gron. bij J. Oomkens.	187
Boeregek, (S.) Barend Peperstaart enz. Amst, bij J.C. van Kesteren.	183
Boisminart, (W.P. d'Auron de) Gedenschriften. 's Hage en Amst. bij de Gebr. van Cleef.	347
Bouman, (H.) Jodocus Heringa Eliza's zoon. Utr. bij J.G. van Terveen en Zoon.	319
Borger, (P.A.) Dissert. Theol. Exegetico-moralis etc. Lugd. Batav. apud Haak et Socios.	569
Bouricius, (L.G.) over de Gevangenissen. IIde Stukje. Leeuw. bij L. Schierbeek.	517
Braun, (J.M.) Geschiedk. Reizen in Griekenland. Zaltb. bij J. Noman en Zoon.	126
Braij, (A.E.) Warleigh, of Engeland in 1647. Amst. bij J.M.E. Meijer.	483
Bretschneider, (K.G.) De Vrijheer van Sandau. Amst, bij H. Frijlink.	143
Brink, (J.W. van den) N.G. van Kampen, geschetst als mensch en geleerde. Leid. bij P. Engels.	209
Broek, (L. van den) De Togt naar Java. Rott. bij A. Wijnands.	644
Broecke, (van den) Pleitrede. Middelb. bij J.C. en W. Altorffer	72


[deel 1, pagina 688]

Brouwer, (P. van Limburg) Histoire de la Civilisation des Grecs. T. III. Gron. chez W. van Boekeren.	16
- - - - Hist. de la Civilisation etc. Tom. IV. Gron. chez W. van Boekeren.	546
Brugsma, (B.) Opvoed- en Onderwijskundige Opmerkingen enz. Leid. bij D. du Mortier en Zoon.	245
Bunsen en Berthold, Verh. over het IJzeroxidi-Hydraat. Assen, bij T.J. van Tricht.	457
Bürck, (A.) Lodewijk Philip enz. Zaltb. bij J. Noman en Zoon.	344
Buren Schele, (A.D. van) De Angelsaksische Bruid. Amst. bij G.W. Tielkemeijer.	310
- - - - - Episode uit het Leven van de Ruiter. Amst. bij G.W. Tielkemeijer.	675
Bijbelsch Dagschrift voor 1839. 's Hage bij A. Kloots.	317
Bijdragen tot de Gesch. der Evang.-Luth. Kerk. Iste St. Utr. bij van Paddenburg en Comp.	7

C.

Camera Obscura van Hildebrand. Haarl. bij de Erven F. Bohn.	83
Cate, (E. Blaupot ten) Gesch. der Doopsgez. in Friesland. Leeuw. bij W. Eekhoff.	445
Clarisse, (J.) Aanhangsel op H. van Alphen's Dichtwerken. Rott. bij van der Meer en Verbruggen.	382
Clemens, (C.H.) Algem. Gesch. voor jongelieden. Nijm. bij D, J. Haspels.	517
Collegium Curt. Acad. Lugd. Bat. Supren. (Het) Leid. bij H.W. Hazenberg en Comp.	204
Collot d'Escury, (H. Baron) Hollands Roem. VIde D. 2de St. 's Hage en Amst. bij de Gebr. van Cleef.	463
Cool, (P.) Redevoering. Harl. bij M. van der Plaats.	237
Costerus, (P.J.) Gedachten over Ironie, Komedie en Satyre, Utr. bij van Paddenburg en Comp.	204
Courrier, (P.L.) Stalen van geestigen schrijfstijl. Amst. bij J. Immerzeel, Jr.	422
Creutzberg, (L.G.Th.) Bijb. Gesch. voor jeugdige Christenen. IIde en IIIde D. Nijm. bij D.J. Haspels.	518


[deel 1, pagina 689]

D.

Dam, (J. van) Nieuwe en verspr. Gedichten. Gron, bij J. Oomkens.	384
Deelman, (H.) Het Leven en Sterven van Jacob Witkop. Gron. bij H. Kamerling, Wz.	607
De mutandae Acad. discipl. in Patria nostra necessitate. Dordr. apud van Houtrijve et Bredius.	418
Dompeling, Specimen medicum. Traj. ad Rhen. apud R. Natan.	583
Donker Curtius, (D.) Proeve eener nieuwe Grondwet-Arnh. bij C.A. Thieme.	296

E.

Een woord aan Diximus. 's Hage, bij K. Fuhri.	263
Een brief over papier en inktvermorsen. Leid. bij H.W. Hazenberg en Comp.	263
Eerste bundeltje Verhalen. Gron. bij J.H. Bolt.	227
Elink Sterk, (J.W.) Gesprek met de Recensenten enz. Gorinch. bij W. Stokhuyzen.	208
Elize, door de Schrijfster van te laat. Haarl. bij de Erven F. Bohn.	270
Engelen, (A.W.) Reistafereelen. Gron. bij W. van Boekeren.	509
Erasmi Stultitiae Laus. apud Fratrum Vermande.	475
Ernst, (P.) de ware en valsche verdraagzaamheid. Schoonhbij S.E. van Nooten.	576

F.

Feith, (P.R.) Gedichten. Leeuw. bij G.T.N. Suringar.	175
Fernand, de ontmaskerde Verraders. Schied. bij J. de Munnik.	585
Feuring, (J.J.) Alphabetisch Register der Herv. en andere Prot. gemeenten enz. 's Hage, bij K. Fuhri.	127
Fockema, (Daam) Schetsen van de Friesche Gesch. enz. Iste D. Leeuw. bij J.W. Brouwer.	640
Fries, (de vrije) I.D. 2de St. Leeuw. bij G.T.N. Suringar.	168


[deel 1, pagina 690]

G.

Gailer, (J.E.) Nieuwe orbis pictus enz. Rott. bij F. Hartmann.	155
Gaudij, (Fz.) Venetiaansche Verhalen. Dev. bij M. Ballot.	355
Gedenkboek (Uit het) van een Dorpspredikant. Winsch. bij H. van Huisingh.	348
Gelder, (J. de) Uitvoerige Lessen enz. 's Hage en Amst. bij de Gebr. van Cleef.	633
Geneesmiddel voor armen en rijken. (Zout met Cognac) Amst. bij Nayler et Comp.	627
Gesler, (H. van) Dissert. Theol. Gron. typ. C.M. van Bolhuis Hoitsema.	278
Glumer, (Ch. von) De Waldenzen in Bohemen. Amst. bij J.C. van Kesteren.	395
Godsdienstige Tractaatjes No. 1-26. 's Hag. bij K. Fuhri.	363
Goede, (W.) Keur van Mengel. enz. Gorinch. bij A. van der Mast.	397
Goethuis, Dissert. Juridica etc. Lugd. Bat. apud J.H. Gebhard et Socios.	204
Gotthold, of de wegen der Voorzienigheid. Dev. bij A.J. van den Sigtenhorst.	436
Grattan, (F.C.) De Erfdochter van Brugge. Dev. bij A. ter Gunne.	651
Greeven, (K.H.) Overdenkingen enz. Utr. bij Keminck en Zoon.	614
Groen van Prinsterer, (G.) Archives. Tom. VII. Leid. chez S. et J. Luchtmans.	156
Groen van Prinsterer, (G.) Bijdrage tot herziening der Grondwet. Leid. bij S. en J. Luchtmans.	296
Grim, (J.G.) Prolusio Scholastica. Dord. apud Blussé et van Braam.	137
Grondbeginselen der Staathuishoudkunde. Leid. bij S. en J. Luchtmans.	336
- der Nat. Wet. VII Aflev. Breda, bij F.P. Sterk.	339
Guénolé, of de Robinson der IJszee. Gron. bij A. van der Mast.	607
Gymnasium (Het) als Stedelijke inrigting beoordeeld. Leid. bij P.H. van den Heuvell.	72


[deel 1, pagina 691]

H.

Hage, (J. van den) Het Slot Loevestein. II Deelen. Amst. bij J.M.E. Meijer.	128
Halm, (F.) Griseldis. Tooneelspel. 's Hage, bij K. Fuhri.	86
Halmael, Jr. (A. van) Radboud de II. Treurspel. Leeuw. bij G.T.N. Suringar.	123
- - - - Bijdragen tot de Gesch. van het Tooneel enz. Leeuw. bij G.T.N. Suringar.	641
Handleiding voor duivenvrienden. Gron. bij J. Oomkens.	65
Hazelhoff, (A.) Nuttige Tijdkorter. Gron. bij P.S. Barghoorn.	88
- - Mengelingen. Gron. bij P.S. Barghoorn.	683
Heemskerk, (H.) Specimen, Amst. typis J.D. Sijbrandi.	454
Heldring, (O.G.) De nimmer rustende Israëliet enz. Amst. bij G.J.A. Beijerinck.	93
- - - de arme Jacob. Gron. bij J. Oomkens.	437
Hengel, (W.A. van) Achttal Leerredenen. Amst. bij S.J. Prins.	98
Herinnering aan J. Heringa, Ez. Utr. bij C. Bielevelt.	319
Herschel, (J. F.W.) Handleiding bij de beoef. der Sterrekunde. II Deelen. Gron. bij W. van Boekeren.	505
Hesz, (J.J.) Gesch. der Israëliten enz. VIII, IX en X D. Amst. bij J.F. Schleijer.	317
Heusde, (P.G. van) Charact. princip. Philosoph. veterum etc. Amstel. apud J. Muller.	229
Heijnen, (J.) Raadgev. voor minkund. tot Conserv. van het gezigt enz. Utr. bij N. van der Monde.	366
Hofdijk, (W.J.) Rosemunde. Amst. bij J. Immerzeel, Jr.	177
Hofstede de Groot, (P.) Feestrede. Gron. bij R.J. Schierbeek.	237
Hofstede de Groot, (P.) Instit. Theol. Nat. Gron. apud W. Zuidema.	276
Honderd en een Verhalen. Amst. bij J.C. Kors.	435
Hoorn, (H.J. van) Kerkelijke Rede. Amersf. bij B. Blankenburg en Zoon.	99
Hull, (W. van den) Fleurs de morale. Amst. chez J.D. Sijbrandi.	272


[deel 1, pagina 692]

Hulscher, (A.) Werktuigk. Vraagstukken. Dev. bij J. van der Meer.	421

I.

Iets over het koude water. Nijm. bij J.F. Thieme.	8
Iets over het Gron. Volksfeest. Gron. bij J. Oomkens.	338
Iets over het verval in de Herv. Kerk. Utr. bij N. van der Monde, Amst. bij J.C. van Kesteren.	409
Iets over het Strafregt enz. 1ste St. 's Hag. bij J. Belinfante.	638
Immerzeel, Jr. (J.) Gedichten voor deelamatie. Amst. bij J. Immerzeel, Jr.	351
Ingemann, (B.S.) Waldemar de Overwinnaar. Leeuw. bij G.T.N. Suringar.	562
Ippel, (J.W.L.F.) Korte aardrijksk. Beschrijv. Amst. bij ten Brink en de Vries.	271

J.

Jaarboekje van de Regterl. Magt, 2de jaarg. Gorinch. bij J. Noorduijn.	247
Jaarboekje voor de Doopsgezinde Gemeenten. 1838-1839. Amst. bij M. Schooneveld en Zoon.	431
Jager, (A. de) Alphabetische lijst. Rott. bij W. Messchert.	74
James, (G.P.R.) Henrij Masterton. Amst. bij G. Portielje.	269
- - - - Attila, Kon. der Hunnen. Dev. bij M. Ballot.	355
- - - - de Hugenoot. III Deelen. Amst. bij de Gebr. Diederichs.	524
Janssen, (L.J.F.) over de Vaticaansche Groep van Laocoon. Leid. bij S. en J. Luchtmans.	554
Jong, Jac. (W. de) Bijb. Tafereelen des O.T. Sneek, bij F. Holtkamp.	657
Jonge, (J.C. de) Gesch. van het Ned. Zeew. IV D. 1ste St. 's Hage en Amst. bij Gebr. van Cleef.	338

K.

Karakterspiegel. 's Hag. bij A. Kloots.	682
Kate, (J.J.L. ten) Bladeren en Bloemen. Rott. bij A. Wijnands.	75


[deel 1, pagina 693]

Kate, (J.J.L. ten) Vertaalde Poëzij. 's Hag. bij K. Fuhri.	75
- - - - - Rozen. Utr. bij C. van der Post.	75
- - - - - Nieuwe rozen. Utr. bij C. van der Post.	75
Kaspar Hauser. 11de Stuk. Kamp. bij K. van Hulst.	265
Kater en Lardner, Handb. der Werktuigk. Amst. bij S. de Grebber.	330
Kiehl, (H.A.) Gesch. van Siegfried en Genoveva. Dev. bij A.J. van den Sigtenhorst.	486
Kist, (N.C.) Memoria Heusdii. Lugd. Bat. apud S. et J. Luchtmans.	101
Koch, (Rosalie) Immortellen. Dev. bij M. Ballot.	528
Krebs, (J.P.) Grieksche Grammatica. Zutph. bij J.W. Thieme.	477
Krajenbrink, (J.A.) Opgave eener nieuwe leerwijze tot benaderen van de wortels enz. Arnh. bij W.J. Kruyt.	543
Kuyper, (J.F.) Tweetal Kerk. Gelegenheidsredev. Maassluis, bij de Wed. G. van der Weyden.	237

L.

Lamb, (Ch.) Rozemond Gray. Dordr. bij van Houtrijve en Bredius.	354
Langewagen, (J.H.) Zestal nagelatene Leerredenen. Purm. bij Broedelet en Rijkenberg.	654
Lardner en Kater, Handb. der Werktuigk. Amst. bij S. de Grebber.	330
Laurance, (J.) Geologie. Dev. bij J. de Lange.	119
Lecomte, (J.) Morghan, de Zeeschuimer. Amst. bij J.C. van Kesteren.	313
Ledeganck, (C.) Bloemen enz. Gent, bij D.J. van der Haeghen - Hulin.	113
Leesboek voor de Sterrekunde. 1ste St. Delft, bij J. de Rooy.	254
Leidsman op den weg der Waarheid. 's Hag. bij W.P. van Stockum.	401
Lennep, (J. van) Onze Voorouders. II D. Amst. bij P. Meijer Warnars.	266
Leven (Het) van Washington. Haarl. bij de Wed. A. Loosjes, Pz.	227


[deel 1, pagina 694]

Levensgeschiedenis van van der Trenk. Uithuizen, bij C.J. Mekel.	181
Limburg, (Roest van) De Grondwet moet eene nationale kracht wezen. Arnh. bij C.A. Thieme.	668
Lipman, (S.P.) Wetb. van Koophandel. Amst. bij P. Meijer Warnars en J.C. van Kesteren.	247
Loevestein 1570 (Het Slot) Amst. bij J.M.E. Meijer.	128
Löhr, Bijb. Geschied. voor Kinderen. Gron. bij J. Römelingh.	656
Loman, (J.C.) Beknopte Schets der Bijb. Gesch. Amst. bij C.L. Schleijer.	103
- - - Kort begrip der Christel. Godsdienstleer. Amst. bij C.L. Schleijer.	494
Looman, (F.M.) Proeve eener verklaring van vreemde woorden. Hoorn, bij Gebr. Vermande.	306
Lotgevallen van William Wood. Dev. bij A. ter Gunne.	607
Lugt, (J.J.) Dichtk. Proeve. Amst. bij Ipenbuur en van Seldam.	87
Lulofs, (B.H.) Oratio. Gron. apud W. van Boekeren.	273
Luyten, (A.) Specimen. Traj. ad Rhen. apud C. van der Post, Jr.	658

M.

Mabé Jr., (P.) Handb. voor Not. III D. Haarl. bij de Wed. A. Loosjes, Pz.	247
Marrayat. Rattlin de Zeeman. II Deelen. Haarl. bij de Wed. A. Loosjes, Pz.	41
- Het Spookschip. Leyd. bij A. en J. Honkoop.	433
Mauvillon, (F.W V.) Auswahl. Niederl. Ged. Essen, bey G.D. Bädeker.	218
Medhurst, (W.H.) China. Rott. bij van der Meer en Verbruggen.	294
Meerman van der Horst, (H.J.) Het laatste Geschenk. Gron. bij J. Oomkens.	605
Meerten, (A.B. van) Toespraak enz. Schoonh. bij S.E. van Nooten.	364
- - - - Mevrouw Belcour. Schoonh. bij S.E. van Nooten.	652
Mees, Az. (G.) Redevoering. Dev. bij J. de Lange.	623


[deel 1, pagina 694]

Meeter, (E.) Gesch. van het beleg van Gron. Gron. bij J. Oomkens.	39
Meurs, (G.G. van) De groote Lijder enz. Utr. bij J.G. Andriessen.	398
Meijer, (H.A.) de Boekanier. Amst. bij J.D. Sijbrandi.	389
Meijlink, (B.) Algem. Natuurk. voor de jeugd. Dev. bij A.J. van den Sigtenhorst.	606
Michel Lambert en zijne Dorpsgenooten. 's Hage, bij K. Fuhri.	312
Middel, (P.) Beknopte genees- en heelk. verh. over den scorbut. Gron. bij J.H. Bolt.	61
Moens, (P.) klein gesch. voor kinderen. Koev. bij D.H. van der Scheer.	228.
Muller. (S.) Levens- en karakterschets van N.G. van Kampen. Haarl. bij de Erven F. Bohn, Leid. bij D. du Mortier en Zoon.	209
Muslin, (D.) Uitgezochte Leerredenen. Amst. bij A.B. Saakes.	357
Muurling, (W.) Philaletes. Leeuw. bij W. Eekhoff.	558

N.

Nederlandsch Bouwk. Mag. I D. 12de St. II D. 1 en 2de St. Amst. bij M. Schooneveld en Zoon.	379
Neven en Nichten. (De) Blijspel. Amst. bij J.M.E. Meijer.	399
Nieritz, (G.) de jonge trommelslager. Amst. bij ten Brink en de Vries.	607
Nierop, (A.S. van) Spec. Hist. Jur. Amst. typus A. Zweesaardt.	370
Noothoorn, (A.E. van) waarom is de Jenever erger enz. Doesb. bij Kets en Lambrechts.	62
- - - - Hermina. Tiel, bij D.R. van Wermeskerken.	132
- - - - Nederland en de Nederlanders. Doesb. bij Kets en Lambrechts.	132
- - - - Verhalen voor vrienden van vrolijkheid. Doesb. bij Kets en Lambrechts.	132
- - - - Vrouwenspiegel. Doesb. bij Kets en Lambrechts.	132
Numan, (C. Star) Ter naged. van Ph W. van Heusde. Gron. bij J.B. Wolters.	101


[deel 1, pagina 696]

Nijhoff, (Js. An.) Gedenkw. uit de Gesch. van Gelderland. Arnhem, bij J.A. Nijhoff.	24
- - - Bijdrage voor de Vad. Gesch. en Oudheidkunde. II D. 1ste en 2de St. Arn. bij J.A. Nijhoff.	24
- (J.L.) Toespraak aan mijne Gemeente. Gouda, bij J. van Bentum.	533
- - - Het kruis van Christus onze eenige roem, Gouda, bij J. van Bentum.	533

O.

Octavius. Eene stem uit de Gemeente. Amst. bij J.D. Sijbrandi.	4
Omwentelingsgeest. (De) Utr. bij Keminck en Zoon.	72
Ontboezeming bij het afsterven van J. Heringa, Ez. Utr. bij C. Bielevelt.	319
Ontijd, (C.G.) Verh. over den zelfmoord. 's Hage, bij Gebr. van Cleef.	497
- - - vervolg en slot.	537
Oosterzee, (H.M.C. van) Feestrede. Zierikz. bij J. van de Velde Olivier.	407
Oppenheim, (J.D.) Beschouwing over eene waargenomene Ruggemerg-verbeening.	194
Orphea. Hoorn, bij Gebr. Vermande.	129
Overduin, (W.) Leerrede tot gedachtenis van wijlen H.H. Donker Curtius. Arnh. bij J.A. Nijhoff.	99
Over het gebruik van sterken drank. Utr. bij L.E. Bosch.	63

P.

Pan, (J.) Aanwijzing der oude en nieuwere Dichters enz. Amst. bij ten Brink en de Vries.	256
Pasteur, (J.D.) Handb. voor de officieren van het korps Ingenieurs enz. III Deelen. Arnh. bij C.A. Thieme.	501
Peerlkamp, (P. Hofmanni) de vita Nederlandorum, apud V. Loosjes.	474
Penon, (J.) Leonore. Gron. bij J. Oomkens.	179
Philadelphia. Eerste jaar. Sneek bij F. Holtkamp.	432
Pinto, (A. de) Pleitrede. 's Hage, bij J. Belinfante.	369


[deel 1, pagina 697]

Pleegdochter. (De) Tooneelspel. Amst. bij J.M.E. Meijer.	42
Pleegdochter. (De) Amst. bij J.C. van Kesteren.	682
Pleyte, (D.C.) Dissertatio. Traj. ad Rh. apud Paddenburgii et Soc.	609
Potter, (de) De Belgische Omwenteling. Iste D. 1ste St. Dordr. bij H. Lagerwey.	201
- - - - - 1ste D. 2de St.	293
- - - - - 1ste D. 3de St.	585
- - - - - IIde D. 1ste St.	668
Proeve van Wet op de Minist. verantwoordelijkheid. Vlissingen, bij P. Wedts de Swart.	564
Prijsverzen op Egmont. Gent, bij D.J. van der Haeghen-Hulin.	113

R.

Radijs, (A.) De familie van Andouse. Doesb. bij Kets en Lambrechts.	40
- - Leerrede. Doesb. bij Kets en Lambrechts.	187
- - Bijbelsch Huisboek. 4de en 5de St. Doesb. bij Kets en Lambrechts.	317
- - Aan mijne jeugdige Mede-Christenen. Doesb. bij Kets en Lambrechts.	317
Ramon de la Sagra. Reis door Nederl. en België. Gron. bij J. Oomkens.	373
Raumer, (Fr. von) Maria Stuart en Elisabeth. 's Hage, bij J. Kips.	250
Reddingius, Gz. (J.H.) Herinneringen van de eerste verkondiging van Christus in Nederland. Gron. bij J. Oomkens.	575
Register op het Wetb. van burgerl. Regtsv. 's Hage, bij J. Belinfante.	371
Rellstab, (L.) De Venetianen. Amst. bij J.C. van Kesteren.	434
- - De Artilleristen. Amst. bij J.C. van Kesteren.	435
Rheinwald, (G.F.H.) Reizen van een' Saksischen Edelman, enz. II. Deelen. Dord. bij H. Lagerwey.	671


[deel 1, pagina 698]

Rinteln, (K. van) Leerrede. Gron. bij C.M. van Bolhuis Hoitsema.	187
Roelants, (E.) Twee Verhandelingen. Gron. bij J.B. Wolters.	340
Roest van Limburg, (T.M.) Ontwerp van regtstreeksche verkiezing. Arnh. bij C.A. Thieme.	26
Roobol, (C.J.) William Shakspeare. Tooneelspel. Amst. bij J.C. van Kesteren.	316
Rooijaards, (H.J.) Ph.W. van Heusde, geschetst enz. Utr. bij R. Natan.	621
Ruichaver, (M.J.) Verhand. over het onbeweegb. verband. Rott. bij Kramers.	280

S.

Samsoës, (A.F.) Duveke. Treurspel. Gron. bij W. van Boekeren.	314
Scheltema, (S.P.) over het Instinct. Arnh. bij G. van Eldik Thieme.	415
Schlegel, (M.) Opmerkingen over Parijs. Leid. bij D. du Mortier en Zoon.	127
Schlosser, (F.C.) Geschiedenis der XVIIIde Eeuw, enz. IIde D. Gron. bij W. van Boekeren.	661
School-Atlas, in 22 Kaarten. Rott. bij A. Bädeker.	673
Schoppe, (A.) geb. Weise, Anna Lapuchin. II Deelen. Haarl. bij de Wed. A. Loosjes, Pz.	679
Schmid, (H.) Voorlezingen. IIde Afl. Gron. bij P. van Zweeden.	49
- (C.) Deugd en Ondeugd. Dev. bij A.J. van den Sigtenhorst.	567
- - De Paascheijeren. Amst. bij ten Brink en de Vries.	568
- - De Christelijke familie. Amst. bij ten Brink en de Vries.	568
- - Hirlanda. Dev. bij A.J. van den Sigtenhorst.	607
Schotel, (G.D.J.) Geschied-, Letter- en Oudheidk. Uitspanningen. Utr. bij L.E. Bosch en Zoon.	512
Schreuder, (H.A.) Proeve over den Staat der Geneeskundige Wetenschappen in Frankrijk. Rott. bij H.A. Kramers.	108
- - - Vervolg en Slot.	148


[deel 1, pagina 699]

Schwarz, (H.C.) Handb. voor Opvoedings- en Onderwijsleer. Zutphen, bij W.J. Thieme.	342
Scott, (W.) Het lied van den laatsten Meistreel. Dord. bij van Houtrijve en Bredius.	599
Sebastian, (A.A.) Grondbeginsels der bijz. Natuurk. van den mensch. Gron. bij J. Oomkens.	11
Senden, (G.H. van) Bijbel-Atlas. Leid. bij D. du Mortier en Zoon.	530
Snabilié, (L.P.J) Bijdrage tot de kennis der oogziekte. Breda, bij F.P. Sterk.	577
Söltl, (J.M.) Maximiliaan Joseph. Dev. bij A.J. van den Sigtenhorst.	199
Sommer, (J.G.) Nieuwe verscheidenheden. III Deelen. Amst. bij ten Brink en de Vries.	467
Sommerville, (M.) over het verband der Physische Wetensch. Arnh. bij G. van Eldik Thieme.	591
Sor, (Ch. de) Napoleon in Holland en België. Amst. bij J.C. van Kesteren.	430
Sonstral, (J.H.) Gregoor VII enz. Amst. bij G.J.A. Beijerinck.	360
Spall, (T. van) Merkwaardige voorbeelden. 's Hage, bij A. Kloots.	606
Spindler, (C.) Reisavonturen van een Iersch Baronnet. Amst. bij J.C. van Kesteren.	681
Staveren, (M. van) Disquititio Theologica. Gron. typus C.M. van Bolhuis Hoitsema.	185
Sterk, (J.W. Elink) Gesprek met de Recensenten enz. Gron. bij W. Stokhuijzen.	208
Stok, (J. van der) Proeve enz. Breda, bij F.P. Sterk.	304
Storck, (H.) Jan de Eerste. Amst. bij J.F. Schleijer.	182
Stratingh en Westerhoff. Nat. Hist. van Gron. Gron. bij J. Oomkens.	66
Sturler, (J.E. de) Reizen uit O.I. naar Europa. 's Hage en Amst. bij de Gebr. van Cleef.	666
Stuart, (J.) Gedachten. Amst. bij A. Zweesaardt.	668
Suringar, (W.H.) Bezoeken in de gevangenissen. Leeuw. bij G.T.N. Suringar.	172
- - - vervolg en slot.	215
Susan, (S.) Godsdienstig Handb. voor Israëliten. Nijm. bij D.J. Haspels.	1


[deel 1, pagina 700]

Swiers, (J.J.) Bijbelsche Geschiedenissen. Gron. bij M. Smit.	103
Sijbrandi, (S.K.) de Bijbelverspreiding enz. Amst. bij J.D. Sijbrandi.	187

T.

Tabel van Nederland. Gron. bij P. van Zweeden.	303
Taylor, (Mrs.) Maantafels. Dordr. bij van Houtrijve en Bredius.	544
Te laat. Haarl. bij de Erven F. Bohn.	81
Tengbergen, (H.F.) Verhaal van een Reistogt enz. 's Hage, bij S. de Visser en Zoon.	71
Terson. Het einde der oude wereld, enz. Gron. bij J.H. Bolt.	191
Tesselschade. Amst. bij H. Frijlink.	43
Tets van Goudriaan, (van) Redevoering. Haarl. bij V. Loosjes	72
Thorbecke, (J.R.) Aanteek. op de Grondwet. Leid. bij J. Muller.	563
Tietz, (F.) Tafereelen enz. Dordr. bij van Houtrijve en Bredius.	197
Tollens, Cz. (H.) Dichtbloemen. Leeuw. bij G.T.N. Suringar.	566
Toussaint, (A.L.G.) De Engelschen te Rome. Amst. bij P.R. Otto.	308
Tresling, (T.P.) De Warven en de Hoofdmannen-kamer enz. Gron. bij J. Oomkens.	636

U.

Uitgelezene Arabische Vertellingen. Dev. bij A.J. van den Sigtenhorst.	485
Ullmann, (C.) wat vooronderstelt de Stichting der Christel. Kerk door een' Gekruiste. Amst. bij J.C. Sepp en Zoon.	573
- - Twee Bijdragen enz. Leeuw. bij J.W. Brouwer.	617

V.

Vader Martin. Gron. bij J. Oomkens.	528
Verhalen. (Eerste bundeltje) Gron. bij J.H. Bolt.	227


[deel 1, pagina 701]

Verhalen van Misdadigers. Amst. bij S.J. Prins.	356
Verhandeling over den Geestdoop. Amst. bij J. Guykens.	322
Verklaring van het Stoomwerktuig. Amst. bij M. Schooneveld en Zoon.	241
Vertelseltjes. Gron. bij W. van Boekeren.	228
Verwey, Bz. (A.) Feestrede. Leid. bij S. en J. Luchtmans.	536
Verwijs, (A.) Feestrede. Dev. bij A.J. van den Sigtenhorst.	188
Vinke, (H.E.) Leerrede. Utr. bij J.G. van Terveen en Zoon.	319
Vinke, (H.E.) Oratio. Traj. ad Rhen. apud J. de Kruyff.	653
Volkshandboek voor Huurders enz. Arnh. bij J.A. Nijhoff.	247
Vries, (J. de) De Bloem van Antwerpen. Amst. bij J.F. Schleijer.	484
Vruchten mijner lier. Amst. bij Ipenbuur en van Seldam.	353
Vrije Gedachten over de Openbaring. Amst. bij J.F. Schleijer.	240

W.

Waarheid en Droomen. Haarl. bij de Erven F. Bohn.	260
Wagnitz, (H.B.) Handwijzer op den Kruisweg enz. IIde St. Leeuw. bij G.T.N. Suringar.	397
Walther, (Ph. Fr. von) Stelsel der Heelkunde. Amst. bij J.D. Sijbrandi.	412
Warnsinck, Bz. (H.W.) Lorenzo en Blanca. Amst. bij S. Prins.	223
- - (J.) Bouwk. Aanmerkingen. Amst. bij L. van Bakkenes.	587
- - Beknopte Wederlegging. Amst. bij L. van Bakkenes.	587
Washington Irving, Lotgevallen en Ontmoetingen enz. II Deelen. Haarl. bij de Wed. A. Loosjes, Pz.	346
Wat kan de dubbele Kamer niet doen? 's Hag. bij P.C. Dill.	563
Wel en wee, Zangen der liefde. Koev. bij D.H. van der Scheer.	31
Werken (Nieuwe) van de Leidsche Maatsch. IV D. en V D. 1ste St. Dordr. bij Blussé en van Braam.	166


[deel 1, pagina 702]

Westerhof en Stratingh, Nat. Hist. van Gron. Gron. bij J. Oomkens.	66
Wette, (J. de) Reis in de Vereenigde Staten en Canada. II Deelen. Zaltb. bij J. Noman en Zoon.	471
Wie geeft wat hij heeft enz. Blijspel. Amst. bij J.M.E. Meijer.	399
Wilde, (A.J. de) Bergen op Zoom in 1747. II Deelen. Gron. bij W. van Boekeren.	130
- (J.C. de) Hoogduitsche Spraakkunst. Dordr. bij Blussé en van Braam.	164
Williams, (J.) Het Christendom in de Zuidzee. III D. Gorinch. bij H. Horneer.	56
Wilson, (J.) Caledonia. Gron. bij W. van Boekeren.	523
Winter. (De) Gron. bij W. van Boekeren.	607
Wijk, Rz. (J. van) Suppl. op het algem. Aardrijksk. Woordenboek. Amst. bij C.L. Schleijer.	339

Z.

Zeggelen, Pieter Spa's Reize naar Londen. Dordr. bij H. Lagerwey.	180
Zocher, (J.D.) Kort Antwoord. Amst. bij J.D. Sijbrandi.	587
Zwaag, (W.C. van der) Drietal Leerredenen. Dokk. bij B. Schaafsma en D. Meindersma.	141

Bakker, (J.A.) Iets over eene Recensie van mijne Wijsgeerige Verhandeling.	438


[deel 1, pagina 703]
VADERLANDSCHE
LETTEROEFENINGEN,
voor
1840.
I.

VADERLANDSCHE
LETTEROEFENINGEN,
voor
1840.
II.

VADERLANDSCHE
LETTEROEFENINGEN,
voor
1840.
I.

VADERLANDSCHE
LETTEROEFENINGEN,
voor
1840.
II.
VADERLANDSCHE
LETTEROEFENINGEN,
voor
1840.
I.

VADERLANDSCHE
LETTEROEFENINGEN,
voor
1840.
II.

[deel 2, pagina I]
MENGELWERK,

VOOR

1840.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1840.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1840.

[deel 2, pagina V]
INHOUD

VAN HET

MENGELWERK.

Leerrede over 2 Cor. IV:13c. Zoo gelooven wij ook; daarom spreken wij ook. Door b. van willes, Theol. Doctor en Predikant te Lekkerkerk.	Bl. 1
De potter in 1829 en in 1839.	19
De Schudders (Shakers) in Noord-Amerika.	27
De Indianen van Noord-Amerika.	29
Brieven uit Egypte, over den Harem van mehemed-ali; benevens een schrijven van diens Dochters en Schoondochters aan het Damescommitté uit het, te Londen gevestigde, Gezelschap tot bevordering der Vrouwenöpvoeding in het Oosten.	32
Keizer alexander, na het bezetten van Moskou door de Franschen.	39
André, de Kunstwerker in Hout. Verhaal.	42
Cooper en deszelfs Afkomst.	46
Fransche Speculatie.	47
De Galopade.	48
Brief van den Lord Protector cromwell aan den Kardinaal mazarin, betreffende de Waldenzen.	49
Gevaar en Redding.	50
Oordeel van montesquieu over den toestand van Europa.	51
Bede bij het nieuwe Jaar. Dichtstukje.	52
Balthazar bekker als Mensch beschouwd. Door w. eekhoff.	53


[deel 2, pagina VI]

Brief van den Hooggeleerden s. muller aan de Redactie der Vaderlandsche Letteroefeningen.	69
Brieven uit Egypte, over den Harem van mehemed-ali, enz. (Vervolg en slot van bl. 38.)	71
Reistafereelen van eenen Hollander. III. (Antwerpen en de Citadel.)	78
Een paar Fragmenten uit een nog onuitgegeven Dichtstuk, de Boekanier, van h.a. meijer.	89
Opheldering van eene uitdrukking, voorkomende in leeghwater's Haarlemmermeer-boek.	97
Goedheid des harten van wijlen H.M. de Koningin der Nederlanden.	98
Doctor guillotin. Een Verhaal.	99
Herinnering aan de laatste Afscheyds-reden van hugo de groot.	105
Anecdote uit de Regering van den onlangs overleden' Koning van Denemarken.	107
Uiterste snelheid van een Stoomrijtuig.	107
Mantels a la Abd-El-Kader.	108
Grafspeculatie.	108
Aan den Rondventer van de Histoire de napoleon par Mr. laurent d'ardeche.	108
Antwoord van Mr. a.f. siffle, te Middelburg, op eenige Aanmerkingen van den Heer S. op des eerstgenoemden Proeve over de Zedelijke Vrijheid.	109
De Dood van jonathan, Zoon van saul. Fragment van een Bijbelsch Treurspel, naar het Fransch van de lamartine, door j. van harderwijk, rzn.	114
Getrouw Verslag, betreffende het door brand vergaan van het Schip de Zeeploeg, gecommandeerd door Kapitein schindehutte, in den nacht van den 10 op 11 September 1815, in de Chinesche Zee. Door m.d. burkens, Ridder van de Orde van den Nederlandschen Leeuw, in der tijd dirigerend Geneesheer van het Hoofdhospitaal op Weltevreden te Batavia, thans woonachtig te Zutphen.	122
De potter in 1829 en in 1839. (Vervolg van bl. 27.)	137
‘Een Gesprek over eene Voorrede’ getoetst. Door w.h. warnsinck, bz.	143
De Hand des Heeren. Verhaal.	148
Schildering van de Grafsteden der hohenstaufen, te Palermo.	159


[deel 2, pagina VII]

Weldadige chicane.	162
Waren alle geletterde Vrouwen zoo!	162
De oude Dame en haar Arts.	163
Hondentrouw.	163
Een Duitsche knapuil.	163
Het Slekkenhuis. Dichtstukje.	164
Proeve over en in den trant van den Engelschen Dichter george crabbe. Door k. sijbrandi. Eene Voorlezing.	165
Historie der verjaagde Protestanten van het Ziller-dal. Medegedeeld door den Hoogleeraar m. siegenbeek.	174
De potter in 1829 en in 1839. (Vervolg van bl. 143.)	186
Romanisme.	193
De Hand des Heeren. (Vervolg van bl. 159.)	198
Abd-el-kader en diens Legerplaats.	212
Meijerbeer, de Componist van Robert le Diable.	213
Het vermeende Geheim van het temmen der wilde Dieren ontdekt.	215
Anekdote van den Engelschen Tooneelspeler mathews.	215
De gelukkig te regt gekomen Brief.	216
Tegenstrijdigheid.	216
De Predikantsdochter. Proeve in den trant van den Engelschen Dichter george crabbe. Door k. sijbrandi. Dichtstuk. (Vervolg en slot van bl. 174.)	217
Historie der verjaagde Protestanten van het Ziller-dal. (Vervolg en slot van bl. 186.)	231
De potter in 1829 en in 1839. (Vervolg en slot van bl. 193.)	246
De Hand des Heeren. (Vervolg van bl. 211.)	249
Begrafenis van Sultan rundschit-singh.	261
Een hercules uit het begin der achttiende Eeuw.	263
Het opgeloste Raadsel.	264
Vaderlijke Raad.	264
Een woord van kean, den Engelschen Treurspeler.	264
Op zekeren Snorker.	264
De Harmonie. Door Mr. a.f. sifflé. Dichtstuk.	265
Gedachten over het verband van Licht en Warmte in de verstandelijke en zedelijke wereld. Door j.a. bakker.	271
Voltaire's laatste dagen.	280
De President der Vereenigde Staten en de Requestrant.	284


[deel 2, pagina VIII]

Het Huwelijksleven in Noord-Amerika.	285
De Sandwich-Eilanden.	287
De Hand des Heeren. (Vervolg en slot van bl. 261.)	297
Nederland door waardige Engelschen op prijs geschat.	310
Bedelaars-festijn.	312
Kort verzoek en nog korter antwoord.	316
Een Koningswoord.	316
Nieuwe wijs van Kraamberigt.	316
Waarom is het goede goed? Een Gesprek over het Grondbeginsel der Zedelijkheid. Door n. swart.	317
Berigt van eene merkwaardige Oudheid, onlangs gevonden in het Graafschap Bentheim. Medegedeeld door w.f. visch, Predikant te Wilsum.	331
De Sandwich-Eilanden. (Vervolg en slot van bl. 297.)	335
Beschouwing der Zijde-fabrijken te Gorinchem en te Heukelum. Door m.h. de graaff, te Leeuwarden.	347
Chineesch Gastmaal te Maimatchin.	357
Iets over de Engelsche Bedelaars.	363
Theorie en Praktijk. Eene minbekende Anecdote van napoleon.	366
Bloedhonden nog heden ten dage op Menschenjagt afgerigt.	367
Zonderlinge Weddenschap.	367
Grootvaders Klagt, bij den dood van zijn' Kleinzoon. Door l. schipper, te Vorden.	368
C. a. agardh, over de Verlichting der lagere Volksklassen. (Uit het Zweedsch.)	369
De Schildpaddenjagt. Volgens den Heer audubon	383
Bespiegelingen van den ouden gijsbert.	392
Oordeel van walter scott over napoleon.	399
De drijvende Vuurbaak. Verhaal.	401
Over de Namen der Muzelmannen.	412
De vreemde Gast. Eene ware Anecdote.	413
Treffende Statistiek omtrent den Levensduur, bepaaldelijk dien in Frankrijk.	417
Abernethy's geestelijke overredingskracht.	418
De jeugd van eenen Maarschalk.	419
Gaarkeukens te Parijs, waar voor vijf Fransche sous gegeten wordt.	419
Anecdote, rakende de uitwerking van den schrik.	420


[deel 2, pagina IX]

C. a. agardh, over de Verlichting der lagere Volksklassen. (Vervolg en slot van bl. 383.)	421
Verhaal nopens het verongelukken van drie Stoomschepen in Noord-Amerika. Medegedeeld door Kapitein marryat.	435
Verordening tegen het mishandelen van Dieren.	442
De drijvende Vuurbaak. (Vervolg en slot van bl. 412.)	444
Hendrik IV van Frankrijk van zijne donkere zijde.	453
De strijd der Cijfers en Getallen. Een Droom.	457
De Levensreize, of de vrees voor den Dood.	462
Händel's Messias.	463
Mozart's Afscheid.	465
Een vaderlandsche hercules uit het midden der 18de Eeuw.	466
Voor tijdsgelegenheid.	468
Napoleon's verwachte terugkeer. Puntdicht.	468
Gedachten over Zedelijke Verbetering van Gevangenen.	469
Verhaal nopens het verongelukken van drie Stoomschepen in Noord-Amerika. (Vervolg en slot van bl. 442.)	478
Gewoonten en Plegtigheden der Japannezen.	487
Lof der Chinezen.	494
De strijd der Cijfers en Getallen. (Vervolg en slot van bl. 461.)	496
Een Stoomdroom.	503
Ter vijf-en-twintigste verjaring van den Veldslag bij Waterloo. Door j. van harderwijk, rz.	515
Het Geluksklokje. Naar seidl. Door j.a. van eeden.	521
Koopmansgeest.	522
Vergelijking tusschen Engelsche en Noord-Amerikaansche Stoomvaart.	523
Duivenpost van aloude dagteekening.	523
Britsche Onmatigheid.	524
Veel geschreeuw en weinig wol.	524
George II tegenover het Engelsche Publiek.	524
Over het Stelsel der eenzame Opsluiting van Gevangenen. Door w.h. warnsinck, bz.	525
De Gifslangen van den Indostan. Door eene Britsche Dame.	532
Een Neger-oproer op Guadeloupe.	537
De Abdij van St. Denis bij Parijs.	548


[deel 2, pagina X]

Eene Conscriptie-Geschiedenis.	559
Siberië.	565
Buitengewoon krachtbetoon van eenen Indischen Hond. Door c. vreede.	567
Napoleon's Graf.	568
De Asch van napoleon. Dichtstukje.	569
Wellington op Ehrenbreitstein.	571
Bijtende Scherts.	572
Gij zult niet stelen.	572
Voorlezing, over eenige Gebreken in onze hedendaagsche Opvoeding en ons tegenwoordig Onderwijs, die door eenen terugkeer naar het oude kunnen en moeten verholpen worden. Door Dr. a. schneither.	573
De Noordoostelijke Kust van Siberië.	585
Bijzonderheden wegens Turkije. Door fontanier.	597
Eene Conscriptie-Geschiedenis. (Vervolg en slot van bl. 565.)	604
Gedachten en Opmerkingen van malesherbes.	613
Het Dobbelspel op leven of dood.	617
Het Beeld van den Gestorvene.	619
Anecdote van walter scott.	622
Een nieuw en treffend Voorbeeld van de schranderheid des Olifants.	623
Nieuwe Dievenstreek.	623
Het Bastaarddier.	624
De Tijdgeest.	624
Voorlezing, over eenige Gebreken in onze hedendaagsche Opvoeding en ons tegenwoordig Onderwijs, die door eenen terugkeer naar het oude kunnen en moeten verholpen worden. (Vervolg en slot van bl. 584.)	625
Over de Dronkenschap.	637
Tafereelen uit Napels. - Benevento, Avellino, Salerno, Amalfi.	642
Gedachten en Opmerkingen van malesherbes. (Vervolg en slot van bl. 617.)	652
De Houtvestersdochter. Naar een waar Voorval uit den laatstverloopen tijd geschetst, door julie von grossmann.	664
Muzijk bij de oude Zweden.	676
Latijn en werken.	677


[deel 2, pagina XI]

Anecdoten van Professor engel.	678
Noodlottig verspreken.	680
De eerlijke Man.	680
Verhandeling, over de voorname oorzaken van den ondergang der Protestantsche Kerk in die Landen, waar dezelve reeds gevestigd scheen. Door l.g. bavink, te Purmerende.	681
De Herten in Schotland.	699
Merkwaardige Voorspelling. Door e. de guépoulain.	703
De Houtvestersdochter. (Vervolg en slot van bl. 676.)	712
Middernachts-overpeinzing. Naar washington-irving.	729
De Bruidschat.	732
Jean paul een Boekbinder.	734
Onderscheid tusschen doorluchtig en doorschijnend.	734
Titelpraal.	734
Wat behoort er tot eetlust?	735
Advocaat en Geneesheer.	735
De Componist rey en zijn Uitgever.	735
Volkskarakteristiek.	736
Het incognito.	736
Boerengeestigheid.	736
Een woord over de dusgenoemde Geschiedkundige Romans.	737
Iets over den Kerkelijken en Burgerlijken toestand in het westelijke gedeelte van Noord-Amerika.	745
De Gamins, of Parijzer Straatjongens. Door w.h. warnsinck, bz.	755
Het Huwelijk met de linkerhand. Verhaal.	761
Nieuwe Bijdragen tot de Natuurlijke Geschiedenis van den Olifant. Naar forbes.	773
Dagelijksch Gebed van eenen Joodschen Arts, (maimonides) alvorens hij zijne Zieken ging bezoeken.	778
Geschenk bij het guttenbergs-Feest in 1840, aangeboden door emile d'estrées.	781
En hij zal uw Gek zijn.	785
Vorst mentschikow.	786
Afdoend Antwoord.	786
Metaal.	787
De dag van heden. Feestdronk.	787


[deel 2, pagina XII]

Zeldzamer dan zeldzaam.}Puntdichten:	788
Wien bedoelde men?}Puntdichten:	788
Leerrede, over het belangrijke voor eene Natie, om door een godsdienstig Vorst geregeerd te worden. Door a.l. kiers, Predikant te Giethoorn.	789
Nieuwe Bijdragen tot de Natuurlijke Geschiedenis van den Olifant. (Vervolg en slot van bl. 778.)	802
Het Huwelijk met de linkerhand. (Vervolg en slot van bl. 773.)	808
Nog eene Bijdrage, de Dronkenschap betreffende. Door W.	823
Des Konings Eed. 28 November 1840. Door j. van harderwijk, rz. Dichtstukje.	827
Kutusow en de Acteurs te Wilna.	830
Naïve Erkentenis.	831
Leenen en koopen.	831
Juist Geraden.	832
Onvolledige Notulen.	832
Hoe men rijk worden kan.	832




2009 dbnl


_vad003184001_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1840




DBNL-TEI 1



2009-11-11

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1840
 
Zie: https://www.dbnl.org/tekst/_vad003184001_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 








{==1==} {>>pagina-aanduiding<<}

Boekbeschouwing.

Godsdienstig Huisboek voor Israëliten, vrij bewerkt naar het Hoogduitsch door S. Susan. Te Nijmegen, bij D.J. Haspels. 1839. In gr. 8vo. XVI en 304 bl. f 2-50.

Alles, wat tot verlichting, beschaving en godsdienstige veredeling der onder de Christenen wonende Israëliten verstrekken kan, bijzonder ook hetgene, dat tot zulk een einde uit hunnen eigen boezem doelmatig voortkomt, moet elken menschenvriend en Christen gewis verblijden; en in dit opzigt kondigen wij het bovenstaande Godsdienstig Handboek met genoegen aan. Volgens het Voorberigt is het oorspronkelijke daarvan het werk van zekeren Duitschen Geleerde johlson, ‘dat in korten tijd reeds een' derden druk mogt beleven, bevattende, onder den titel van Lieder religiös-moralischen Inhalts, eene reeks der verhevenste overdenkingen over de dierbaarste belangen van den mensch.’ - In hoeverre dit Godsdienstig Huisboek naar dat oorspronkelijke vrij bewerkt is, gelijk op den titel staat, kan Ref., bij gebrek van het genoemde Duitsche werk en bij het stilzwijgen des Vertalers, niet zeggen. - Om die zelfde reden weet hij ook niet, of johlson alles, wat er in voorkomt, als werk van eigen maaksel uitgegeven heeft; maar dit weet hij, dat er verscheidene stukken van andere Schrijvers, zonder eenige aanwijzing hiervan, en met weglating, zoo er iets kenmerkend Christelijks in mogt zijn, in gevonden worden; zoo als b.v. bl. 7, 8: ‘De Heer is God en niemand meer,’ enz. uit het Hoogduitsch overgenomen in de Evangelische Gezangen der Nederlandsche Hervormden, Gez. 4; - bl. 8, 9: ‘Oneindige! dien geen tijd binnen zijne grenzen bepaalt,’ enz. uit munter; (Evang. Gez. 6); - bl. 14: ‘God is mijn lied,’ uit gellert: ‘Gott ist mein lied,’ u.s.w. (Evang. Gez.

{==2==} {>>pagina-aanduiding<<}
16); - bl. 20, 21, job XXVIII, met verkorting; - bl. 22: ‘Hoe groot is de goedheid des Almagtigen,’ enz. uit gellert: ‘Wie gross ist des Almächtigen güte,’ u.s.w. (Evang. Gez. 12); - bl. 58, 59, grootendeels uit psalm XIX:8-15; - bl. 67, 68, voor een gedeelte naar munter, waarnaar ook Evang. Gez. 7; - bl. 85, v.o., en bl. 86, psalmXCI nagenoeg; - bl. 172, 3: ‘Denk aan den dood in uwe vrolijke dagen,’ enz. uit gellert's lied, getiteld: Beständige Erinnerung des Todes; - bl. 228, 9, N. 5, deszelfden Morgengesang; - bl. 238, 9: ‘Prijst God, die ons de lente gaf,’ enz. uit het Bremer Luthersch Gezangboek overgenomen in Evang. Gez. 163; - bl. 246, 7: ‘Reeds zendt gij den herfst, o God!’ enz. uit munter (Evang. Gez. 165.) Behalve deze stellig bekende stukken, meent Ref. ook nog verscheidene andere oude kennissen ontmoet te hebben, maar die hij niet zoo terstond wist t'huis te brengen, en die hij dus liefst in het midden wil laten. - Om bovengemelde redenen is het hem ook onbekend, of het Hoogduitsche werk van johlson werkelijk in dichtmaat, dan wel, gelijk deze vertaling, in proza geschreven is, dat in verscheidene stukken althans tot het dichterlijke opklimt, ja waarlijk poëzij is, maar ook weder in vele andere tot het eenvoudig proza nederdaalt, en hierdoor den stijl van dit boek zeer ongelijk maakt, hetwelk welligt niet alleen door de verschillende onderwerpen, maar ook door de overneming uit verschillende Schrijvers veroorzaakt is.
Hoe nu dit een en ander ook zij, de inhoud van dit boek is zeer stichtelijk, en kan zoowel door Christenen, als door Israëliten gelezen worden. Volgens eenen vooraan geplaatsten inhoud, bevat het, in zeven hoofdstukken, die in verscheidene rubrieken verdeeld zijn, waarvan elk wederom eenige afzonderlijke stukjes over hetzelfde onderwerp bevat, beschouwingen over God, den mensch, de pligten jegens God, onszelven en onzen evennaasten, voor ouders, voor de jeugd en de school, en eindelijk op verschillende tijdperken en omstandigheden in ons

{==3==} {>>pagina-aanduiding<<}
leven. Bij het eerste hoofdstuk had uit het tweede het Woord Gods, en uit het derde de alwetendheid en alomtegenwoordigheid, de heiligheid, trouw en regtvaardigheid, en de Voorzienigheid en het bestuur (dit behoort immers tot de Voorzienigheid?) van God kunnen ingevoegd worden. - Bij de pligten, hetzij omtrent onszelven of omtrent anderen, mist Ref. hier ongaarne de kuischheid. De pligten omtrent onzen naasten komen hem voor het schraalst behandeld te zijn, en daarbij verscheidene te ontbreken: de inhoud van het zesde hoofdstuk, voor ouders, jeugd en school, had daaronder ook zeer gemakkelijk kunnen betrokken worden. Het zevende bevat beschouwingen bij de afwisseling van dagen, jaargetijden en weder, bij algemeene rampen en voordeelen, bij Israëlitische rust- en feestdagen, en bij ettelijke huiselijke aangelegenheden.
De Schrijver blijkt een aanhanger van het zuivere Mozaïsmus te zijn, een belijder niet alleen van den eenigen waarachtigen God, maar ook van deszelfs Woord-openbaring, en had als zoodanig misschien nog meer partij van de Schriften des Ouden Verbonds kunnen trekken. - Opmerkelijk is het, dat de hoop der onsterfelijkheid en der toekomstige gelukzaligheid hier bijna op elke bladzijde sterker uitkomt, dan het in eenen Israëliet, die alleen de Schriften van mozes en de Profeten eerbiedigt, te verwachten was. Zouden hem ook, zonder dat hij het zelf bemerkt heeft, zijdelings eenige stralen van de zon der geregtigheid, die in Bethlehem opgegaan is, beschenen hebben? Slechts ééne plaats is er in dit werk, waar hij zijne verwachting, dat deze nog eens voor Israel dagen zal, in deze woorden belijdt, bl. 283: ‘Dat de Algoede, wiens doen aan geen tijd onderworpen is, bij wien duizend jaren gelijk een dag zijn, eenmaal het gelukkige tijdstip, het rijk van den gezalfden Messias, zal doen geboren worden, waarop de veredeling der menschheid zoo zal voortgaan en slagen, dat alle bewoners der aarde, door den geest der liefde bezield, in ongestoorde rust en broederlijke eendragt zullen leven, dat de hartstogten bij

{==4==} {>>pagina-aanduiding<<}
hen geen' ingang meer zullen vinden, (?) maar dat allen waarheid en deugd met een rein hart zullen oefenen, en den waren, eenigen God eenstemmig erkennen en vereeren.’ Nu, heil zij hem, die in dit en andere opzigten toont niet verre te zijn van het Koningrijk Gods!
De form, waarin dit alles voorgedragen wordt, is zeer verschillend. Het zijn lofzeggingen, toespraken, gebeden tot God, alleenspraken, overdenkingen, beschouwingen, vermaningen, opwekkingen, vertroostingen, tot anderen gerigt, enz. Door deze verscheidenheid is voor aangename en nuttige afwisseling zeer goed gezorgd; en daar ook de typographische uitvoering goed is, wil Ref. het ook van deze beide zijden gaarne aanprijzen.

Octavius, of beantwoording van eenige gewigtige vragen, over den grond en het wezen des Christelijken geloofs. Eene stem uit de Gemeente. Met een Voorberigt van Dr. August hahn. Uit het Hoogduitsch. Te Amsterdam, bij J.D. Sijbrandi. 1839. In gr. 8vo. VII en 49 bl. f :-80.

Waarom dit boekje octavius heet, blijkt volstrekt niet, of het moest zijn naar den octavius van minucius felix; maar dat was immers een Apologeticon voor de Christelijke Godsdienst, en dit is het tegenwoordige in het geheel niet. Het is, volgens het Voorberigt van Dr. hahn, te Breslau, opgesteld door een' leek van geachten naam en hoogen stand, maar die onbekend wil blijven. De vragen, die daarin voorgesteld worden, zijn de volgende: I. Is het wel denkbaar, dat er eene op menschelijke rede gebouwde Godsdienst bestaan kan, die aan de wezenlijke vereischten eener Godsdienst kan voldoen? II. Maar hoe ver reikt nu toch onze rede ter ontdekking van het bovenzinnelijke en geestelijke? III. Komt ook wel onze menschelijke rede met het in de Heilige Schrift zoo duidelijk en klaar verkondigde Evangelium in tegenspraak? IV. Is ook het geopenbaarde woord van God

{==5==} {>>pagina-aanduiding<<}
in de Heilige Schrift voor velerlei uitlegging vatbaar? V. Kan eene van God geopenbaarde Godsdienst volmaakbaar zijn? VI. Wat moet ik doen, om zalig te worden? - Of alle deze vragen den grond en het wezen des Christelijken geloofs raken, zou men nog al kunnen betwijfelen: althans men kan, meent Rec., zeer goeden grond voor zijn Christelijk geloof hebben, zonder dat men zich met de meer speculatieve 1ste, 2de en 5de vraag bezig houdt, of daaromtrent in het zekere is. - Waarom het in de eerste vraag gestelde niet denkbaar zoude zijn, is Rec. uit de beantwoording niet duidelijk geworden; want de zoogenoemde Natuurlijke Godsdienst of Godsdienst der Rede is immers bestaanbaar, waar en wezenlijk, al behoudt zij hare onvolkomenheden, die zij door nadere openbaring der Godheid zou wenschen aangevuld te zien. Tot ‘de wezenlijke vereischten eener Godsdienst, die nut stichten zal,’ rekent de Schrijver zekerheid in onderwijs, vermaning en troost: in zeker opzigt zeer goed; maar kan zij dan geen nut stichten, wanneer zij die zekerheid niet op alle punten geven kan? En wat is het dan eigenlijk, dat de Schrijver ter ontkenning van zijne vraag aanvoert? Eeniglijk het verschil der Wijsgeeren ter zake van Godsdienst, en de hierdoor ontstaande behoefte aan eene stellige Goddelijke Openbaring. In zoo verre zeer goed; maar hoe is hiermede de vraag beantwoord? - Te ver gaat hij ook bij de beantwoording der tweede vraag, waar hij stelt, maar niet bewijst, dat ‘onze rede zoo ver niet reikt, om God en onze betrekking tot Hem en zijnen heiligen wil te ontdekken.’ De vraag is immers niet, of zij er verre genoeg in komen, maar of zij er iets van ontdekken kan; en is dit niet reeds veel, al is het niet zoo veel, als met behulp van het nader geopenbaarde Godswoord? - Beter zegt hij bij de derde vraag: ‘Als wij onze rede, overeenkomstig hare bestemming, daartoe gebruiken, om de
wijsheid en doelmatigheid der leer, die wij eens als van God geopenbaard erkennen,’ (maar welk erkennen dan toch ook op goede redelijke gronden zal moeten steunen, zou Rec. er bijvoegen,) ‘te onderzoeken, dan zal alle

{==6==} {>>pagina-aanduiding<<}
strijdigheid van onze rede tegen deze leer ophouden.’ Wanneer hij vervolgens de leer der verzoening, als niet met de rede strijdig, tracht te verdedigen, had hij er vooral wel mogen bijvoegen, dat sommige menschelijke opvattingen van die leer zekerlijk met de rede strijdig zijn, maar dat zulks de oorspronkelijke en zuivere Bijbelleer zelve niet treft. Verder lost hij hier ook nog vrij doehnatig eene bedenking op, genomen uit de onheilen, die het Christendom gezegd wordt aangeregt te hebben. Eindelijk geeft hij een zeker betoog, waarin de overeenstemming tusschen Openbaring en Rede uit de oogpunten van liefde en vatbaarheid voor zaligheid niet ongepast aangetoond wordt. - Bij de vierde vraag is de man minder op zijn grondgebied: hadde hij Bijbel en Woord van God, meer en minder noodzakelijke dingen, in den eersten voorkomende, beter onderscheiden, zijn antwoord, hoewel het een en ander goeds bevattende, zou hier en daar anders hebben kunnen gewijzigd zijn. - Zoo is het ook met zijne beantwoording der vijfde vraag, die hij onbepaald schijnt te ontkennen, en zelfs met eene andere te verwarren, namelijk met deze: ‘Kan eene van Godgeopenbaarde Godsdienst door menschen vervormd en hervormd worden?’ Zoo als de zijne letterlijk luidt: ‘Kan zij volmaakbaar zijn?’ zou men ze zeer goed bevestigend kunnen beantwoorden; want was niet de Israëlitische Godsdienst van God geopenbaard? en was zij echter niet volmaakbaar, hoewel zij naar den tijd betrekkelijk volmaakt genoemd kon worden? ja, is zij niet werkelijk volmaakt door de Christelijke? Zou men ook deze laatste niet in zekeren zin volmaakbaar kunnen noemen, in zooverre zij (om nu niet van de mogelijkheid eener nog meerdere Goddelijke Openbaring in abstracto te spreken) de kiem in zich zou kunnen bevatten van nog dieper doordringende
kennis, waartoe zij de menschelijke rede bij verloop van tijden zou vermogen op te leiden? - Het antwoord, eindelijk, op de zesde vraag bevat gewone goede dingen, maar op zekeren bij sommigen geliefden toon van gemoedelijkheid gestemd, waarbij de Heiland weleens als 't ware alleen

{==7==} {>>pagina-aanduiding<<}
op den voorgrond staat en de gedachte aan God verdrongen wordt, hetwelk Rec. niet zoo zuiver Bijbelsch voorkomt. - In korte woorden komt Recs. oordeel hierop neder: Op des Schrijvers redeneringen zou hier nog al wat af te dingen, dáár nog al wat bij te voegen en te wijzigen zijn; maar het geheel draagt op zijne wijze de blijken van diepe overtuiging van en hooge belangstelling in de Goddelijke zaak des Christendoms, als eene zaak niet alleen van beschouwende kennis, maar ook van ernstige betrachting.





Bijdragen tot de Geschiedenis der Evang.-Luthersche Kerk in de Nederlanden, verzameld door J.C. Schultz Jacobi, Pred. te Zutphen, en F.J. Domela Nieuwenhuis, Th. Dr., Pred. te Utrecht, Iste Stuk. Te Utrecht, bij van Paddenburg en Comp. 1839. In gr. 8vo. IX en 150 bl. f 1-50.

‘Op het veld der Nederlandsche Kerkgeschiedenis is misschien geen akker, die nog zoo geheel woest ligt, als die der Luthersche Kerk.’ Met deze bekentenis beginnen de Heeren Verzamelaars dezer Bijdragen hunne Voorrede, en geven daarin vervolgens een kort verslag van het weinige en ongenoegzame, dat hiertoe geleverd is. Loffelijk en nuttig is derhalve hunne onderneming, om bouwstoffen tot de geschiedenis van hun Kerkgenootschap in ons Vaderland bijeen te brengen. Hiertoe geven zij in dit eerste Stuk de volgende Bijdragen: I. Liederen en Brieven van luther betreffende zijne volgers in de Nederlanden, door j.g.h. reudler, Predikant te Woerden; als: Ter Inleiding tot de volgende stukken van luther, over den marteldood van twee monniken van het Augustijner klooster te Antwerpen, johannes esch en hendrik voes. 1. Luther's lied op den marteldood van johannes esch en hendrik voes. (Vrije overzetting van hetzelfde lied door schultz jacobi.) 2. Luther's brief aan de Chris-
{==8==} {>>pagina-aanduiding<<}
tenen in Holland, Braband en Vlaanderen. 3. Luther's brief aan lambertus thorn. Iets over luther's Kerkgezang. II. De godsdienstige Onderwijsboekjes bij de Nederlandsch-Luthersche Gemeenten, door schultz jacobi. III. De Geschiedenis der Evang.-Luthersche Gemeente te Utrecht, door domela nieuwenhuis.
Het komt Ref. voor, dat eigenlijk de twee laatste stukken tot de geschiedenis der Nederlandsche Evangelisch-Luthersche Kerk behooren, en het eerste met zijne onderdeelen geene of slechts eene vrij verwijderde betrekking op dezelve heeft. Het tweede is dan eene Historia Litteraria, hier en daar met eene korte beoordeeling der betrekkelijke waarde der Nederlandsch-Luthersche onderwijsboekjes, die er, van luther's Catechismussen af, tot aan de Handleiding van helper sesbrugger, Predikant bij de Hersteld-Lutherschen te Amsterdam, in 1838, uitgekomen zijn. Het derde stuk is eene beknopte en niet onbelangrijke Geschiedenis der Evangelisch-Luthersche Gemeente te Utrecht, van derzelver eerste opkomst af, tot aan de intrede van den Schrijver aldaar, op den 14 Mei 1837. Zeer geschikt voor het oogmerk der Verzamelaars zijn zulke afzonderlijke Geschiedenissen als zij met onpartijdigheid en oordeel geschreven worden, om daarna tot bouwstoffen voor eene algemeene Geschiedenis te dienen. Mogen dus anderen, die hiertoe in staat zijn, door dit voorbeeld opgewekt worden, om dergelijke en andere belangrijke bijdragen te leveren, en alzoo het nuttige doel der Verzamelaars te helpen bereiken!

Iets over de genees- en heelkracht van het koude water. Opgedragen aan een ieder, die nog iets voor zijne gezondheid, en vooral voor de gezondheid zijner kinderen over heeft. Te Nijmegen, bij J.F. Thieme. 1839. In gr. 8vo. 87 bl. f :-70.

Uit een aantal Duitsche volksboeken en geschriften, over

{==9==} {>>pagina-aanduiding<<}
het op den titel vermelde onderwerp in het licht verschenen, vervaardigde de Heer b. meylink dit beknopt, doch zaakrijk geschrift, op verzoek van den Weleerw. Heer o.g. heldring, met de kennelijke bedoeling, om de heilzame uitwerkselen, der toepassing van het koude water in het algemeen, en van het bronwater in het bijzonder, hier te lande minder algemeen bekend, bekend te maken en aan te prijzen.
De Redactie van dit Tijdschrift toonde bereids, door de opname van het stukje des Heeren roëll, Med. Doct. te Nijmegen, de Waterkuur te Boppart aan den Rijn, belang in de zaak zelve te stellen, en hetgeen aldaar, in No. X van het Mengelwerk, bl. 494 e.v., betrekkelijk Boppart en Dr. schmitz werd medegedeeld, ontleent eene nieuwe aanbeveling in alwat, in het boven vermeld werkje, omtrent de geneeswijze van den Landman priesznitz, te Gräfenberg, meer omstandig is medegedeeld, en waarvan de ernstige behartiging niet genoeg kan worden aanbevolen.
De aardrijkskundige ligging van ons Vaderland gedoogt, wel is waar, de toepassing der dusgenoemde gietbaden, die door bergachtige streken in natura worden daargesteld, niet; dan het ontbreekt ons niet aan bronnen en beken, die, door derzelver koel en helder water, voor het bedoelde gebruik, ter heeling en genezing, allezins geschikt mogen gekeurd worden; en in allen gevalle zal de oppervlakkigste inzage van het onderhavig geschrift overtuigend doen zien, van welk een onberekenbaar nut de uit- en inwendige aanwending van het koude water te achten zij tot het bewaren der gezondheid en het voorkomen of genezen van ziekten en kwalen.
Wenschelijk ware het, dat bekwame Genees- en Heelkundigen in ons Vaderland zich geliefden te verledigen tot een bedaard en onpartijdig onderzoek, of en in hoeverre het gebruik van onze inlandsche stroomen, beken en bronnen, bij sommige voorkomende ziektegevallen, van eene heilzame uitwerking zoude kunnen gekeurd worden. Intusschen is aan de weldadige uitwerkselen van het water,

{==10==} {>>pagina-aanduiding<<}
in deszelfs natuurlijken en onbedorven toestand, geent wijfel te koesteren, en verdient het inwendig gebruik, als drank en dorstbevredigend middel, verre de voorkeuze boven het warme water, waarop koffij of thee worden afgetrokken.
Na de lezing van dit stukje zal de vraag: ‘wat men den arbeidenden man zal te drinken geven, waar men hem de borrelflesch, vooral wanneer men hier aan het medegebruik van goed en voedzaam bier denkt, ontneemt?’ wel niet moeijelijk te beantwoorden zijn, en, ook uit dit gewigtig oogpunt, wenschen wij het boekje in veler handen. De spotternij, die de zaak, welke zij in hare bescherming nam, gewonnen rekent, wanneer zij, door kwinkslagen en laffe aardigheden, den lachlust vermogt op te wekken, zal gewis ook dit geschrift niet ongemoeid laten; dan de bezadigde man, de achtingwaardige huisvader of huismoeder, die nog iets voor hunne gezondheid en die hunner kinderen over hebben, zullen de wenken, hier gegeven, niet onbenuttigd laten, en het gelach van ligtzinnigen met een medelijdend schouderophalen beantwoorden. Geene drogredenen zullen toch immer kunnen wederspreken, dat door priesznitz, in 1829, 45 - in 1830, 54 - in 1831, 62 - in 1832, 118 - in 1833, 206 - in 1834, 256 - in 1835, 305 - en in 1836, 440 lijders te Gräfenberg behandeld zijn. Vanwaar die vermeerderde toeloop, die, in een tijdvak van zeven jaren, tot tienmalen zich verdubbelde, indien de uitkomsten der toegepaste geneeswijze niet tot derzelver aanbeveling geleid hadden? (*) En is de toepassing van een zoo eenvoudig

{==11==} {>>pagina-aanduiding<<}
middel, onder den Goddelijken zegen, ter wegneming van vele gebreken en kwalen, zoo bijzonder proefhoudend bevonden; wat mag men dan niet ook van deszelfs doeltreffend gebruik in den gezonden toestand des ligchaams verwachten? Ter bevordering hiervan moge de verspreiding van dit nuttig werkje, en deszelfs algemeene behartiging, in ruime mate verstrekken! Aan Genees- en Heelkundigen, aan Onderwijzers der Jeugd en Leeraars van de Godsdienst, maar bovenal aan Ouders en Opvoeders kan de lektuur van hetzelve belangrijke wenken opleveren, eene zorgvuldige overweging en een onbevooroordeeld onderzoek overwaardig.




Grondbeginsels der bijzondere Natuurkunde van den Mensch, ten dienste van de Clinische Scholen en toekomstige Plattelands-Heelmeesters. Door A.A. Sebastian, Hoogleeraar in de Geneeskunde. Te Groningen, bij J. Oomkens. 1839. In gr. 8vo. VIII en 378 bl. f 3-60.

Blijft in elke wetenschap het ware, hoe gering het ook wezen moge, als eene vaste kern bestaan, het omhulsel wordt door den wissel der tijden menigwerf zeer gewijzigd. Leerboeken, die tot het opsporen der waarheid den weg moeten wijzen, daarbij echter, zoo veel dit mogelijk is, den omvang der wetenschap behooren aan te toonen, verkrijgen door het laatste eene zekere betrekkelijke waarde, naar den tijd, waarin zij het licht zien. Wat zij ter uitbreiding, ter betere toelichting van de waarheid bijdragen, blijft een onvervreemdbaar eigendom, verzekert hun eene blijvende waarde; maar onder dezen arbeid, bij de ruimte der stof, bij de beperktheid der menschelijke krachten, bij de kortheid des levens, hoe veel moet ook de ijverigste man te kort schicten! hoe veel moet hij als onafgedaan

{==12==} {>>pagina-aanduiding<<}
laten, omdat, indien het hem ook gegund werde, het geheel der wetenschap te overzien, hij meestal van het werk afgeroepen wordt, lang vóór dat hij de zich voorgestelde taak ten einde kan brengen, en zonder dat hij, met den besten wil, het zoo verre heeft kunnen brengen als zijn oog reikte, bij tekortschieting in de daartoe noodige krachten. Wat hij onafgewerkt moet laten, geeft den opvolgers doorgaans aanleiding, om, zeer onbillijk, niet de omstandigheden, maar den persoon te beschuldigen, niet gedachtig, dat eerlang hetzelfde lot hen treffen zal. En hetgeen de voorganger onafgedaan heeft moeten laten, levert hun juist stof en gelegenheid, om als met een nieuw werk wederom te kunnen optreden. Op geenen arbeid drukken deze omstandigheden meer, dan op dien, welke aan het zamenstellen van leerboeken besteed wordt. De opsteller, indien hij is zoo als hij behoort te zijn, wendt alle pogingen aan, om zijn werk op de hoogte der wetenschap van zijnen tijd te brengen. Somwijlen sluimert hij onder de zoete begoocheling, dat dit hem inderdaad gelukt is, en somwijlen treft hem nog bij het leven de treurige ondervinding, zichzelven als overleefd te hebben, door de wetenschap reeds verder dan zijn tijd gevorderd te zien. Hoe het gaan moge, vroeg of laat verdringt de arbeid van eenen anderen zijn werk. Het is niet meer op de zoogenoemde hoogte der wetenschap; zij wordt thans anders voorgesteld; de vorm is verouderd, de taal veranderd, het omhulsel is zoo vreemd geworden, dat men voor dit alles terugdeinst, als om met een' grootvaderlijken rok in een' fashionablen kring te verschijnen. Wien lust het, door zulk een' verouderden bajert heen te zwoegen, om de zeer enkele sprankjes van het vroegere genie, als verspreid stofgoud, uit het verre uitgestrekt rivierzand op te sporen?
Gelukkig, dat de Schrijvers van handboeken meestal zoo min aan de toekomst schijnen te denken, als de aanleggers van verzamelingen; en wanneer hun zulk eene gedachte soms voor den geest mogt zweven, dan vertoont

{==13==} {>>pagina-aanduiding<<}
zich de oude cato, als een bemoedigende Genius, voor hunne verbeelding, alsof hij ook tot hen zeide:

Serit arbores quae alteri saeculo prosint. 

Wat er van zijn moge, dit staat vast, dat elk, die, van de noodige bekwaamheid voorzien, een leerboek schrijft, een verdienstelijk werk verrigt, waarvan echter de verdienste niet dadelijk, niet altijd even duidelijk blijkt. Het is veeltijds een arbeid, meer geschikt, om in het verborgene nut te stichten, dan voor de wereld roem te bejagen. Hij, die een leerboek schrijft, zoo als het behoort te wezen, kan noch mag naar glinsterende ontdekkingen streven, behoort geene schitterende theoriën als vaste waarheden voor te stellen. Het najagen van het nieuwe mag zijn doel niet wezen, hij moet meer tot het oude, tot het reeds meermalen gezegde zich bepalen, meer de lichtende punten, de waarheid van het oude als op nieuw aanwijzen, om zoo, door het betoog, dat er, ondanks alle bijwerk, eene blijvende waarheid is, den moed op te wekken, om in het streven naar waarheid te blijven volharden. Eene kleine bijdrage tot bevestiging der waarheid is meer waard dan duizende der schitterendste hypothesen, die in veelkleurig schoon, in het licht der zon, henendrijven, maar onder ineenvloeijing der kleuren spoedig barsten, wanneer menigeen een scherp bijtende druppel vochts verblindend in de oogen spat.
De Schrijver van dit handboek, vroeger (1836) uitgegeven in het Latijn, heeft, behalve het reeds gezegde, nog daarenboven een verdienstelijk werk verrigt, doordien hij in eene bestaande behoefte voorzien heeft. Sedert geruimen tijd mist men in onze taal eene gepaste handleiding tot de beoefening der Natuurkunde naar den tegenwoordigen stand der wetenschap. Blumenbach, door hoe vele verbeterende handen hij in ons land ook is gegaan, is niet meer voor de tegenwoordige behoefte berekend. Richerand was, ook in onze taal overgebragt, tot dusverre steeds meer lees- dan leerboek.

{==14==} {>>pagina-aanduiding<<}

Gaarne zouden wij den Schrijver, door elk Hoofdstuk heen, als op den voet volgen, en bij dezen en genen § stilstaan; maar wij zouden voor een Tijdschrift, niet geheel aan de Geneeskunde gewijd, te uitvoerig worden. Hij heeft, na eene korte voorbijgaande Inleiding, de bijzondere Natuurkunde in twee Boeken beschreven. In het eerste behandelt hij de verrigtingen, door welke ons eigen ligchaam behouden (in stand gehouden) wordt. Het tweede behelst de verrigtingen ter voortplanting van het menschelijk geslacht. In elf Hoofdstukken, waarvan enkele nog weêr verdeeld worden, gaat hij alles na, wat er omgaat, van het oogenblik der wording van den mensch, tot dat hij als wereldburger het licht ziet. Uit den aard der zake moest de Schrijver hier zich zeer bekorten. Van § 883-1111 moet alles behandeld worden, hetwelk tot dit onderwerp betrekking heeft; een onderwerp, buitengewoon rijk, steunende op enkele bewezene daadzaken, maar overvloeijende van oneindig veel meer nog onbewezene vooronderstellingen.
Het eerste Boek, wordt in twee deelen gesplitst. Deel I. beschrijft die verrigtingen van het menschelijk ligchaam, welke men verrigtingen der bewerktuigde ligchamen noemen kan. Hier kon de Schrijver als op een meer bekend gebied verkeeren. Hij heeft dan ook het bekende zeer wel uiteengezet, en den leerling tevens niet geheel onkundig gelaten van de nieuwste nasporingen. Hij heeft ons, gelijk de verdienstelijke Amerikaansche Geneesheer beaumont, hier en daar een' blik in het inwendige van den mensch vergund.
Moeijelijker taak viel den Schrijver te beurt bij de overweging der dierlijke verrigtingen, die zich evenwel niet alleen bij het dier bepalen. Zij beschouwen den mensch als dier, maar onder de dieren eene éénige soort vormende: den redelijken mensch (homo sapiens, L.). Levert het onderzoek naar de deelen, door welke hij met het dier voelt en zich beweegt, indrukken ontvangt en op dezelve terugwerkt, reeds zwarigheden op, nog grooter worden deze, wanneer de wijsgeerige natuuronderzoeker ook zijne

{==15==} {>>pagina-aanduiding<<}
zucht tot uitlegging en verklaring aan 's menschen redelijke uitingen bot wil vieren. Wilden wij hier eene aanmerking maken, het zou deze zijn, of de Schrijver somwijlen niet eene al te hooge vlugt genomen hebbe? of menig leerling hem wel zal kunnen volgen?
Over het algemeen kan men zeggen, dat de Schrijver zich op beknoptheid heeft toegelegd, zonder doorgaans de duidelijkheid daardoor eenige belangrijke afbreuk te doen. Hij heeft zelfs aan sommige onderwerpen nog eene uitbreiding weten te geven, waardoor weinig meer omtrent dezelve voor het oogenblik te zeggen overblijft; ofschoon men op enkele plaatsen zou kunnen aanwijzen, dat door grootere uitvoerigheid, aan eenig onderwerp besteed, een ander daarbij soms te zeer heeft moeten zaamgedrongen worden. Daarbij heeft de Schrijver ongemeene schranderheid in het behandelen van betwiste punten aan den dag gelegd, de gevoelens van partijen zeer duidelijk uiteengezet, en hier en daar het zijne met zoo veel omzigtigheid daartusschen gevlochten, dat hij meestal door geene der partijen op goede gronden kan worden aangevallen. Vooral in de Latijnsche uitgaaf is de voorstelling der zaken en de aphoristische vorm dikwijls bijzonder wel gelukt; in de Hollandsche uitgaaf of vertaling geeft dit wel eens aanleiding tot eenige stroefheid in sommige § §. Men bedenke echter steeds bij het gebruiken van dit werk, dat het geen boek ter verlustiging, maar eene handleiding tot hooger onderwijs moet wezen, waar het niet zoo zeer op sierlijkheid, als wel op bevattelijke voorstelling der waarheid aankomt. Naar dat doel heeft de Schrijver niet te vergeefs gestreefd. (*)






{==16==} {>>pagina-aanduiding<<}

Histoire de la civilisation morale et religieuse des Grees, depuis le retour des Héraclides jusquà la domination des Romains; par P. van Limburg Brouwer, Professeur à l'Universìté de Groningue, etc. Tome. III. à Groningue, chez W. van Boekeren. 1839. 8vo. 309 pag. f 3-:

De geleerde Schrijver van de Geschiedenis der zedelijke

{==17==} {>>pagina-aanduiding<<}
en godsdienstige beschaving der Grieken vervolgt in dit Deel zijn onderwerp op eene geregelde wijze. Hij opent het XIVde Hoofdstuk met gepaste algemeene aanmerkingen over den invloed der wetgevers, staatsmannen, dichters, wijsgeeren, en dienaars van de Volksgodsdienst op de zedelijke godsdienstige ontwikkeling der bewoners van Griekenland, welks uiteenzetting een' geleidelijken overgang van het tafereel hunner zedelijke, tot dat van hunne godsdienstige beschaving moet uitmaken. De invloed van deze of gene personen, vooral van schrijvers en wijsgeeren, geschiedkundig aan te wijzen, is geene gemakkelijke taak, omdat daarvoor meestal de gegevens ontbreken. Men kan meer aantoonen, hoe die, volgens den aard hunner schriften en leerstellingen, moest en kon geweest zijn, dan wel, hoe die werkelijk was.
Met de wetgevers daarentegen is zulks minder moeijelijk, en de Schrijver kon zich hier beroepen op hetgeen hij hieromtrent reeds in het eerste Deel, omtrent de wetgevingen van lycurgus, draco, solon, charondas en zaleucus, heeft aangemerkt: hunne voorschriften hadden een' onmiddellijken invloed op de zeden des volks, vooral die van den Spartaanschen wetgever, wiens instellingen op eene onpartijdige wijs beoordeeld worden, en waaromtrent de Schrijver geenszins in de bewondering van plutarchus en andere oude en hedendaagsche Auteuren deelt. Doch men moet hier in het algemeen, om niet eenzijdig te oordeelen, zich in den geest der Grieksche oudheid verplaatsen, en nimmer vergeten, dat hier de mensch in den Staat als burger alleen waarde bezat, en dat het echt menschelijke in alle opzigten te beseffen voor eene latere, namelijk de Christelijke beschaving, was bewaard.
Het Amphictionische verbond, dat een' voornamelijk godsdienstigen, doch tevens ook een' staatkundigen invloed uitoefende, was een band, die de volken van Griekenland, bijzonderlijk die van den Dorischen stam, min of meer vereenigde, en die, in de vroegere tijden, een zeker heilzaam gezag uitoefende; hetgeen ophield, toen eerst

{==18==} {>>pagina-aanduiding<<}
Athene, naderhand Sparta en eindelijk philippus en alexander de hegemonie en de opperheerschappij in Griekenland verkregen. Even heilzaam was ook eens de invloed van den Areopagus te Athene, vóór dat die voortreffelijke regtbank door pericles in derzelver gezag geknot was. Deze instelling handhaafde het regt en beschermde de zeden tegen verval, en de wetten tegen de afwijkingen van eene soms teugellooze volksregering.
Dat de opvoeding, die bij de Grieken meestal openbaar en zelden bijzonder was, van den grootsten en onmiddellijksten invloed op hunne zedelijke en godsdienstige beschaving was, behoeft bijna geen beloog; de Schrijver geeft hieromtrent zeer juiste aanmerkingen, en doet vooral den prijs, dien de Grieken, vooral de Spartanen, op de ligchamelijke opvoeding en de gymnastische oefeningen stelden, duidelijk uitkomen. Dicht- en toonkunst maakten ook een groot deel der Grieksche opvoeding uit.
Dat de groote staatsmannen en veldheeren; als pisistratus, die, hoezeer hij tiran, of onwettig heerscher, was, met menschelijkheid en regtvaardigheid den Atheenschen Staat bestuurde, dat vooral pericles, die veertig jaar het roer van staat in handen had, eenen heilzamen invloed op hunne medeburgers hadden, zal niemand betwisten. Zoo ook hadden zulks themistocles, cimon, conon, agesilaus, aristides, epaminondas, timoleon en vele anderen; terwijl alcibiades, lysander, cleon, door schadelijk voorbeeld en gezag, niet dan heilloos op de zeden en de daden huns volks konden werken.
Niemand onder de Grieken heeft eenen grooteren invloed dan alexander, de zoon van philippus van Macedonië, op hen kunnen uitoefenen. Meester van bijna geheel Griekenland, dat zich tegen zijn gezag niet meer durfde verzetten, nadat Thebe verwoest was, overwinnaar van het Perzische rijk, en zijne heerschappij in drie werelddeelen uitbreidende, was hij onwederstaanbaar. Hij bragt de Grieksche beschaving in Azië en Egypte over, en opende voor de menschelijke ontwikkeling een' nieuwen

{==19==} {>>pagina-aanduiding<<}
tijdkring; doch het schijnt ons toe, dat hij door den Schrijver uit een al te voordeelig licht beschouwd wordt. Alexander moge veel dapperheid, bekwaamheden, moed en andere deugden aan den dag gelegd hebben, zijne overdreven roem- en eerzucht heeft hem spoedig, nadat hij het toppunt zijner grootheid bereikt had, van het regte spoor doen afdwalen. Wat werd hij eindelijk, toen hij zich voor den zoon van jupiter ammon uitgegeven had, meer dan Oostersch despoot, die, aan wellust en brasserij overgegeven, de eigenhandige moordenaar zijns vriends clytus werd; die het paleis van Persepolis in brand stak, en door zijne buitensporige leefwijs zijne loopbaan verkortte, of als het slagtoffer der geheime wraak zijner eigene veldoversten viel! Indien aristoteles geen waardiger leerling dan alexander gehad heeft, heeft zijn onderwijs even zoo min als dat van socrates, indien hij geene andere kweekelingen dan critias en alcibiades had gehad, weinig heilzame vruchten gedragen. Het meeste van het goede, dat alexander, als gelukkig veroveraar, gesticht heeft, lag buiten zijne bedoeling, en was slechts het noodzakelijke gevolg van hetgeen hij voor zijn' eigen' roem en grootheid verrigtte.
In het XVde Hoofdstuk vinden wij den Groningschen Hoogleeraar op eenen door hem geliefkoosden bodem, namelijk op dien van de Grieksche dichtkunst, waarvan hij ons de zedelijke schoonheden zoo welsprekend heeft doen kennen. De Grieken waren ook bij uitstek gevoelig voor het poëtisch schoon, en hierom hadden zij eene rij dichters, zoo als geen ander volk kan aanwijzen. Deze vonden dan ook den grootsten ingang onder alle standen, en hunne zangen zweefden over aller lippen; hun invloed was onbeperkt en alvermogend. Vooral was zulks het geval met de gedichten van homerus, die, nadat zij door pisistratus bijeenverzameld waren, vooral te Athene, volkseigendom werden, en tot grondslag van het onderwijs der jeugd werden gebruikt. Zij waren voor de Grieken heilige schriften, door de Goden ingegeven, en een onfeilbare bron van wijsheid en van alle soorten van weten-
{==20==} {>>pagina-aanduiding<<}
schappen en kundigheden. - Hoewel minder, hadden toch andere dichters, zoo als archilochus, tyrteus, alcman, hesiodus, en vooral de fabeldichters waaronder esopus de voornaamste plaats bekleedt, eenen grooten invloed op het gemoed hunner tijdgenooten en der volgende geslachten, even als de meer zedekundige gedichten van solon, simonides en theognis. De lierdichter pindarus blonk als eene ster van de eerste grootte, en zijn roem vervulde geheel Griekenland. Maar nog onmiddellijker werkten de treurspeldichters, vooral het gulden drietal eschylus, sophocles en euripides, op de harten der toeschouwers hunner kunstgewrochten. Het is opmerkelijk, dat euripides in de schatting der Grieken de voorkeur boven de twee anderen verkreeg, waarvan de oorzaak door den Schrijver met veel juistheid
aangewezen wordt. De blijspeldichters, en vooral aristophanes, waren niet minder vermogend op den geest van een volk, dat zoo zeer op bijtende scherts, als de Atheners, gesteld was. Het Grieksche blijspel van het eerste tijdperk, of de oude comedie, had bovendien een' staatkundigen invloed en gewigt. Na alexander scheen de bronader der oorspronkelijke Grieksche dichtkunst niet meer te kunnen vloeijen; bewondering en navolging der voortbrengselen van een vroeger tijdperk traden in de plaats van de bezielde zangen der oude volksdichters. Callimachus en theocritus verdienen echter nog genoemd te worden. De invloed der dichters op de zedelijke ontwikkeling des volks hield allengskens op. - Wij houden dit Hoofdstuk voor een van de best geschrevene van het doorwrochte werk, van hetwelk wij thans verslag doen.
Wij kunnen den kundigen Schrijver niet volgen in al de bijzonderheden, welke hij, omtrent den invloed der Grieksche wijsbegeerte op de zedelijke en godsdienstige beschaving des volks, in het XVIde en XVIIde Hoofdstuk ontwikkelt. Zijne algemeene aanmerkingen hierover zijn juist. De invloed der wijsbegeerte bepaalde zich niet alleen tot de wijsgeeren, hetgeen door het voorbeeld van herodotus en demosthenes gestaafd wordt. Men kan de

{==21==} {>>pagina-aanduiding<<}
zeven wijzen van Griekenland als deszelfs eerste praktische wijsgeeren aanzien. Zij hadden veel overeenkomst met de oude volksverlichters van den heldentijd. Even als zij, trokken zij hunne leerstellingen in korte en kernachtige spreuken te zamen. Eindelijk verschijnen thales en de Ionische school, pythagoras en het Pythagorisch verbond in Groot-Griekenland, en na den val van hetzelve de Pythagorische wijsgeeren, die zijne leer tot in den tijd van plato voortplantten. Groot was de invloed van de leer van pythagoras en van het verbond, hetwelk hij stichtte, en men vindt hieromtrent zeer gegronde aanmerkingen; onder anderen, dat men onderscheid tusschen de school van dezen wijsgeer en het Pythagorische bondgenootschap moet maken: de eerste was van eenen bespiegelend godsdienstig-zedelijken aard, het andere van een staatkundig-zedelijk karakter; toen dit op eene gewelddadige wijze vernietigd werd, bleef de andere nog langen tijd voortbestaan. Vervolgens wordt er van de Eleatische school, van xenophanes, parmenides den ouderen en zeno gesproken, wier invloed zich vooreerst tot hunne leerlingen bepaalde, hoezeer zij echter aanleiding gaven tot de verdeeling der Grieksche wijsbegeerte in twee tegenover elkander staande takken.
Het misbruik der Eleatische dialectica bragt de wijsbegeerte van de logen en der onregtvaardigheid voort, in de personen en leerstellingen der Sophisten verwezenlijkt. De heillooze invloed van hun te koop geveild onderwijs, wordt door het voorbeeld van isocrates gestaafd. Het oordeel van den Schrijver over de Sophisten gorgias, protagoras, prodicus, thrasimachus en anderen is gestreng, maar niet onregtvaardig. Hij stelt hier de wijsbegeerte van de waarheid en de deugd in den persoon van socrates tegenover; de geest van zijne leer en leerwijze wordt uitvoerig ontwikkeld, en aangetoond, dat zij door hunne populaire strekking van den onmiddellijksten invloed op het Atheensche volk zijn moesten. Vervolgens worden zijne leerlingen xenophon en plato in hunne verschillende waarde beschouwd, de eerste als verstandig en deugdzaam man, de andere als eenen wijsgeer, bij wien de bespiegeling de hoogste vlugt nam. Het onderscheid tusschen de wijsbegeerte van socrates en plato wordt in bijzonderheden aangewezen. In den laatsten vereenigden zich al de schitterende eigenschappen van het Grieksche volkskarakter; diep gevoel voor het schoone, eene levendige en rijke verbeeldingskracht, dichterlijk vernuft en fijne scherpzinnigheid. Plato is de Grieksche wijsgeer bij uitnemendheid. Hij heeft dus zeer groote verdiensten omtrent de zedelijke en godsdienstige

{==22==} {>>pagina-aanduiding<<}
beschaving der Grieken niet alleen, maar ook omtrent die der oudere en hedendaagsche volken.
Onder al de leerlingen van plato munt voornamelijk aristoteles uit. Door hem verkregen bijna al de takken der wijsbegeerte hunnen wetenschappelijken vorm. Zijn invloed was even groot als, zoo nog niet grooter dan die van zijnen meester, dien hij echter niet altijd begreep en soms hard en partijdig beoordeelde. Hij was de stichter van eene school, die tot op descartes voortduurde, en nimmer heeft zich een wijsgeer van zoo een voortdurend gezag en heerschappij kunnen meester maken. Hij bevorderde in eene hooge mate de zedelijke en verstandelijke beschaving, en de Schrijver verdedigt hem ook met grond tegen de beschuldiging, hem wel eens omtrent zijne godsdienstige gevoelens gedaan.
De zedeleer van socgrates werd door twee zijner leerlingen, antisthenes en aristippus, op eene tegenovergestelde wijze overdreven. De een zocht het hoogste goed alleen in de deugd, de andere alleen in het geluk. De Cynische wijsgeeren waren het, welke de eerste leer volgden, (waaronder diogenes zich onderscheidde) en die, om hunne verachting van alle welvoegelijkheid en geriefelijkheden des levens, meer aanleiding tot spot gaven, dan tot navolging van hun voorbeeld uitlokten. Later verkreeg de grondstelling van antisthenes een' waardigen voorstander in zeno, het hoofd der Stoïcijnsche school, wiens strenge begrippen van de deugd en zedelijkheid bij de Grieken minder ingang vonden, dan de leer van epicurus, die zich beter met den lust tot zinnelijkheid, weelde en gemak liet overeenbrengen. Voorzeker heeft geen wijsgeer meer invloed dan deze uitgeoefend, maar ook tevens meer deel gehad aan de verbastering der zeden, die zijne leerlingen met het masker van eene verfijnde levenswijsheid wisten te vermommen. Die verbastering werkte ook wederkeerig op de wijsbegeerte. Verzwakt en ontaard in hare zedelijke beginselen, verviel zij onder pyrrho, wat het bespiegelende gedeelte aangaat, tot het Scepticismus, hetgeen ook tot de volgelingen van plato, in de middelbare en nieuwere Akademie, oversloeg. Het Stoïcismus, minder voor het Grieksche dan voor het Romeinsche karakter geschikt, zoude eerst ten tijde van den ondergang der vrijheid, en onder de bloedige overheersching der Keizers, deszelfs krachtigen invloed ten toon spreiden.
Indien wij van deze uitvoerige Hoofdstukken de slotsom in korte woorden zamenvatten, zien wij daaruit, dat de wijsbegeerte, wat

{==23==} {>>pagina-aanduiding<<}
het bespiegelende gedeelte aangaat, haren invloed, over het algemeen, niet ver buiten den kring van de bijzondere leerlingen der wijsgeeren uitstrekte. Hunne gevoelens werden meestal, zoo als het nog tegenwoordig gaat, door het volk en de overheden misverstaan of in het geheel niet begrepen. De wijsgeeren zoo wel als de Sophisten werden verdacht, somtijds beschuldigd, gebannen en ter dood veroordeeld. Wie denkt hier niet aan anaxagoras? Wien staat niet de giftbeker van socrates voor den geest? Werden de Sophisten diagoras en protagoras vervolgd, zelfs een plato en aristoteles vonden het geraden, voor een' tijd hunne vaderstad te verlaten. - De invloed, dien de zedelijke leerstellingen der wijsgeeren hadden, was des te grooter. Zij waren eenigen tijd het tegengift tegen het deugdondermijnend onderwijs der Sophisten; maar zij werkten tevens ook mede, om het geloof aan de Volksgodsdienst te verzwakken, waaraan een euhemerus den laatsten slag toebragt. - Men heeft wel eens aangemerkt, dat de verdienstelijke Schrijver eenigzins vooringenomen tegen plato en zijne leer zoude wezen; men behoeft slechts te lezen hetgeen hij hier over dezen wijsgeer zegt, om van het tegendeel overtuigd te zijn.
De twee volgende Hoofdstukken, het XVIIIde en XIXde, maken den overgang uit tot de nadere behandeling van de geschiedenis der godsdienstige denkbeelden en beschaving des Griekschen volks. Zij handelen over de priesters en de verklaarders van den Goddelijken wil. De oudste wijsgeeren van dit tijdvak vervulden dikwijls deze beide hoedanigheden. Zij hadden hierin veel overeenkomst met de wijzen van den heldentijd. Zij bezaten alleen eenige kennis van de natuur- en sterrekunde, en geloofden met het vermogen begaafd te zijn, om de toekomst te voorspellen, de taal der dieren te verstaan, de algemeene rampen te verwijderen of te leenigen, de ziekten te genezen, en door deze en meer andere wonderkrachten staasden zij hun gezag en hunnen invloed. Doch eindelijk veranderde het algemeen gevoelen te hunnen opzigte: men begon onderscheid te maken tusschen de wijsgeeren, de geneeskundigen en de wigchelaars, en die toovenaars en waarzeggers, die afzonderlijk hun bedrijf uitoefenden en het land afliepen. Er ontstonden profeten en wigchelaars, die een zeker openbaar karakter hadden tegenover de zulke, die zulks niet bezaten, en die ook soms de sterrewigchelarij en het uitleggen der droomen hiermede paarden. Daarentegen waren de niet algemeen erkende waarzeggers ook buiksprekers, zwartekunstenaars, in één woord toovenaars, die door hunne vermeende betrekking tot de onderaardsche Goden alle soorten van weldadige en schade-
{==24==} {>>pagina-aanduiding<<}
lijke wonderen en bezweringen konden verrigten en in het werk stellen. Het bijgeloof, dat hun den meesten invloed verschafte, was algemeen, en van de schadelijkste gevolgen voor ware godsdienstige verlichting en zedelijkheid; echter gebeurde het dikwijls, dat deze waarzeggers en toovenaars werden vervolgd en op eene wreede wijs ter dood gebragt.
De invloed, dien de erkende priesters en wigchelaars van de volksgodsdienst hadden, was in Griekenland zeer groot. Hoezeer zij echter de achting en den eerbied der menigte genoten, was hun gezag ver van zoo uitgestrekt en onbepaald te zijn als dat der afgezonderde Priestercasten van Indië, Perzië en Egypte. Nimmer vormden de priesters in Griekenland een' afzonderlijken stand, schoon er wel bijzondere priesterlijke geslachten bestonden. De Godsdienst was in Griekenland weldra aan de staatkunde verbonden, en de priesters en wigchelaars waren te gelijk staatsburgers, aan de wetten ondergeschikt, en soms ook aan de volkskeus onderworpen. Er bestond dus daar geen afzonderlijke kerk tegenover het staatsbestuur. De priesters hebben desniettegenstaande eenen grooten invloed uitgeoefend, die somtijds heilzaam en ook wel eens schadelijk was. De toenemende verbastering van zeden, en de ondermijning van het volksgeloof, door de verspreiding der gevoelens van eenen euhemerus en de leerstellingen van epicurus, deden, op het einde van het behandelde tijdvak, dien invloed op eene gevoelige wijze verminderen.
Wij hebben met veel genoegen een kort verslag van dit deel eens werks gegeven, dat zoo vele belangrijke bijzonderheden bevat, uit de oorspronkelijke bronnen geput, en waarin de nieuwere onderzoekingen omtrent deze onderwerpen, in Duitschland gedaan, niet uit het oog verloren zijn. Wij zien met verlangen het vervolg van de Geschiedenis te gemoet, die ook buitenslands den roem van de grondige geleerdheid des Schrijvers kan handhaven.




Gedenkwaardigheden uit de Geschiedenis van Gelderland, door onuitgegevene Oorkonden opgehelderd en bevestigd. Door Is. An. Nijhoff. IIIde Deel. Willem en Reinald IV, Hertogen van Gelre uit het Huis van Gulik. Te Arnhem, bij Is. An. Nijhoff. 1839. In 4to. CLXII en 408 bl. f 10-50.

Aan de gulden spreuk van horatius: Festina lente! indach-
{==25==} {>>pagina-aanduiding<<}
tig, vervolgt de Heer nijhoff langzaam en omzigtig, maar toch met onverdroten arbeid, zijne groote onderneming, om te gelijk eene Geschiedenis en een Charterboek van Gelderland te leveren. Het vorige Deel, van hetwelk wij in dit Tijdschrift (1833. bl 203 en volg.) verslag deden, bragt ons zoo wel met de Geschiedenis als met de Oorkonden tot den jare 1371, of tot den dood der Hertogen eduard en reinald III. In het thans aangekondigde Deel geeft de Schrijver eerst een algemeen overzigt van den toestand des Lands op laatstgemeld tijdstip, en behandelt vervolgens de Regeringen van willem en reinald IV, Hertogen van Gelre uit het Huis van Gulik, welke laatste in 1423 overleed. Een tijdvak van ruim eene halve Eeuw, levert dus de grondstof tot dit boekdeel op, en wel eene zoo belangrijke en uitlokkende stof, dat wij ons verheugen, dat haar eenen zoo bekwamen bearbeider is te beurt gevallen. In den hoogsten graad onderhoudend is vooral de Geschiedenis van willem van Gulik, wiens echt Ridderlijke geaardheid, zucht tot avontuurlijke ondernemingen, reizen en krijgstogten, in wier aaneenschakeling schier zijne geheele regering bestaan heeft, dan ook eene treffende stof voor den Geschiedschrijver opleveren. Vooral is de overwinning, welke willem van Gulik in 1388 bij Ravestein op de Brabanders behaalde, op eene uitmuntende wijze verhaald en in het licht gesteld. Ook de karakterschetsen, zoo wel van den oorlogzuchtigen willem als van zijnen vredelievenden Broeder reinald, zijn zeer fraai uitgevallen. In één woord, men zie over dit tijdvak pontanus
en slichtenhorst na, om hetgeen nijhoff voor de Geldersche Geschiedenis gedaan heeft naar waarde te schatten.
Het overige gedeelte van dit boekdeel bevat eenen schat van meest onuitgegeven Oorkonden, hier en daar, als in de vorige Deelen, met taal- en geschiedkundige aanmerkingen opgehelderd, waaronder vele belangrijke, als b.v. bl. 22 de verdediging van butkens tegen de aantijging van scriverius nopens een Charter van 1376, de uitvoerige aanteekeningen omtrent het Geslacht van kuik, op bl. 108 en 126, enz. enz.
De Heer nijhoff vervolge dit werk met dezelfde naauwkeurigheid en volledigheid, en blijve zich langzaam haasten! Is het dan, dat de boekdeelen zich niet zoo spoedig opvolgen, als men wel wenschen zoude, - zoo slechts de innerlijke waarde van het volgende aan het tegenwoordige gelijk blijft, zullen wij althans met genoegen opmerken, dat wij met te wachten niet verloren hebben.





{==26==} {>>pagina-aanduiding<<}

Ontwerp van regtstreeksche Verkiezingen en zamenstelling der Staten-Generaal in Nederland. Door Mr. T.M. Roest van Limburg. Te Arnhem, bij C.A. Thieme. 1839. In gr. 8vo. 46 bl. f :-60.

Van harte vereenigen wij ons met den lof, reeds van velerlei zijden aan dit gematigd en weldoordacht Ontwerp van regtstreeksche Verkiezingen en zamenstelling der Staten-Generaal gegeven. Het is niet de vraag, of men deze of gene bepaling niet nog beter zou kunnen maken, door wijziging of uitbreiding. Het nader onderzoek tot in alle bijzonderheden zou eerst bij de discussie over het Voorstel kunnen plaats grijpen, indien het Ontwerp als zoodanig wierd voorgedragen. Thans beschouwe men hetzelve als de uitwerking van een denkbeeld, de proeve tot bruikbaarmaking eener theorie, de aanwijzing, hoe men b.v. zou kunnen te werk gaan, en daardoor tevens als wederlegging met de daad van de bezwaren der zoodanigen, die of de ten uitvoer legging van het denkbeeld in ons land niet mogelijk of overtollig achten, of wel meenen, dat men geene regtstreeksche verkiezingen zou kunnen aanprijzen, veel min invoeren, zonder der omwentelingszucht (die in ons Vaderland bijna nergens bestaat) in de hand te werken.
De bekwame Regtsgeleerde toont eerst de belangrijkheid en nuttigheid aan van der burgeren bemoeijing met de aangelegenheden des Lands, door behoorlijken invloed op de keus der volksvertegenwoordigers; terwijl hij tevens bewijst, (hetgeen trouwens tegenwoordig vrij algemeen erkend wordt) hoe veel onze nog in werking zijnde Grondwet in dezen te kort schiet; hoe nadeelig dit is voor den publieken geest en voor de behartiging van 's volks belangen. Dit brengt hem op zijn eigenlijk onderwerp. ‘Regtstreeksche verkiezingen’ (wenscht de Schrijver op bl. 23) ‘door al de tegenwoordig stemgeregtigden voor de stedelijke en gemeentelijke besturen, waarbij ieder ingezeten het meest dadelijke belang heeft; regtstreeksche verkiezingen voor de Tweede Kamer door al de tegenwoordig tot Kiezers verkiesbaren, bij welke men meer algemeene kennis onderstelt, meer bevoegdheid om over de staatsbelangen te oordeelen, en wier getal beperkter zijn moet, wil men groote volksvergaderingen vermijden. Het kiesregt daarbij toegekend niet alleen aan geldelijke middelen, maar ook aan verkregene kunde, door akademischen titel gewaarbergd.

{==27==} {>>pagina-aanduiding<<}
Verkiezingen voor de Eerste Kamer aan al wat tot de factische aristocratie behoort.
Zoo is aan de drie beginsels (het monarchale, aristocratische en democratische) invloed gegeven op het Staatsbestuur, en middel om het (dien invloed?) wettig te doen gelden. Zonder botsing, harmonisch als het ware; want geen der beginsels is geheel zelfstandig tegenover de andere gesteld.
Het democratische beginsel, hetwelk men toch niet lager zal willen uitstrekken dan de tegenwoordige stemgeregtigden, erlangt eenen overwegenden invloed op de plaatselijken besturen. Zijn invloed is evenwel getemperd door de medestemming der rijkeren en der gegradueerden; zoodat men er niet ligt overdrijving van te vreezen heeft, al bezat het volk geene natuurlijke neiging om uit hoogere standen te kiezen. - Datzelfde beginsel, hierbij niet beperkt, maar nog verder ademende in de provinciale Staten, door middel der verkiezingen voor dezelve door de stedelijke regeringen, en in de Eerste Kamer door middel van de benoemingen tot dezelve door eenige steden.
Het meergegoede en geleerde gedeelte der Natie, dat gedeelte, hetwelk men onjuist democratisch noemen zou en hetwelk nog niet onder den naam van aristocratie wordt begrepen, overwigtig in de verkiezingen voor de Tweede Kamer, wederom getemperd echter door de medestemming van diegenen, welke men onder aristocratie begrijpt.
En eindelijk de factische aristocratie, en wel al derzelver takken, overwigtig in de zamenstelling der Eerste Kamer; getemperd evenwel op hare beurt door een monarchaal bestanddeel, de elf leden benoemd door den Koning, alsmede door eene domocratische tint, in de leden, door de elf bevolktste steden gekozen.’
Na nu nog het een en ander te hebben aangevoerd, komt men tot het eigenlijke Ontwerp, dat der overweging waardig is, en in 't algemeen lof verdient. Wij kunnen den Schrijver hier niet op den voet volgen, maar merken slechts aan, dat hij zoo min de leden der Eerste als der Tweede Kamer levenslang wil benoemd hebben, doch ook beide Kamers door den Koning ontbindbaar wenscht. Dat, behoudens bij enkele besloten zittingen, de debatten van beide Kamers openbaar zouden zijn. Dat de Kiescollegiën tot benoeming van leden voor de Tweede Kamer ten hoogste uit 400 leden zouden bestaan, en hunne vergaderingen houden onder voorzitting van den President der Arrondissementsregtbank, of die hem in zijne functiën vervangt; of anders van

{==28==} {>>pagina-aanduiding<<}
den Kantonregter, of zijnen plaatsvervanger. Reclames worden beslist door het Provinciale Geregtshof, behoudens voorziening in cassatie, alles vrij van regt van zegel en registratie. Alle stembriefjes zijn verzegeld en ongeteekend, maar op de overhandiging kan van alle zijden naauwkeurig worden gelet. De Tweede Kamer der Staten-Generaal zou uit omstreeks 90 leden bestaan; de Eerste Kamer uit 49 leden. De Tweede telt éénen vertegenwoordiger op 30,000 zielen; in de eerste worden 11 leden benoemd door den Koning, 2 door den Hoogen Raad, 11 door de Provinciale Hoven en de Criminele Regtbank, 3 door de Akademiën (door elk ééne), 11 door de 11 bevolktste Steden, (door elke dier steden één) en eveneens 11 door de elf Ridderschappen, elke één.
Welmeenend wenschen wij, dat de Staten-Generaal, zoo haast zij in dubbelen getale zullen zijn zamengekomen, geneigd mogen zijn, ons in dergelijken geest een Verkiezingsstelsel te bezorgen; en nog sterker is ons verlangen, dat de Koning en Hoogstdeszelfs Ministers daartoe mogen medewerken, daar wij in dit laatste geval aan den goeden uitslag niet twijfelen.




Het Missisippidal, of het Westen der Vereenigde Staten van Noord-Amerika, bevattende: eene Reis naar en door de Vereenigde Staten, eene algemeene beschrijving van de tot het Missisippidal behoorende gewesten, benevens wenken en raadgevingen voor hen, die zich aldaar willen vestigen. Door Friedrich Arends. Uit het Hoogduitsch. Te Groningen, bij W. van Boekeren. 1839. In gr. 8vo. 354 bl. f 3-:

De Schrijver verhuisde in het jaar 1833 uit Oostfriesland naar Noord-Amerika, en zette zich in den Staat van Missouri neder. Hij schreef dit werk, nadat hij bijna vier jaren in Amerika gewoond, en wel diep in het land onder Amerikanen. Hunne mededeelingen, gepaard met zijne eigene waarnemingen, stelden hem in staat, veel belangrijks te boek te stellen over het Missisippidal; terwijl hij tevens gebruik gemaakt heeft van de nieuwste en belangrijkste werken over dit gedeelte der Vereenigde Staten. Ofschoon de Schrijver de eerste Afdeeling van dit werk, zijne reize namelijk, wil beschouwd hebben als alleen geschreven voor hen, die hem kennen en derhalve eenig deel in het lot van hem en de zijnen nemen, zoo bevat echter dit reisverhaal belangrijke berigten

{==29==} {>>pagina-aanduiding<<}
aangaande den overtogt der landverhuizers uit Europa naar Noord-Amerika, de voorwaarden, op welke zij overgebragt worden, hunne wijze van leven aan boord en de inrigtingen op het schip. De tweede Afdeeling bevat de Algemeene beschrijving van het Missisippidal. Iste Hoofdstuk. Voorkomen van het land. II. De bodem. III. Natuurlijke voortbrengselen, delfstoffen, planten en gewassen, dieren. IV. Rivieren. V. Klimaat. VI. Gezondheidstoestand. VII. Bevolking. VIII. Nijverheid. IX. Godsdienst en openbaar onderwijs. X. Landmeten en verkoop van staatslanderijen. Derde Afdeeling. Volksverhuizing en vestiging.
Ofschoon de trek tot verhuizing naar Noord-Amerika, die bij sommige naburige volken, met name de bewoners van Grootbrittanje en eenige deelen van Duitschland, zoo zeer heerscht, bij onzen landaard doorgaans niet wordt bespeurd, verdient echter dit verschijnsel de opmerkzaamheid van den beoefenaar der hedendaagsche geschiedenis. Het Missisippidal, in grootte het derde gedeelte van Europa overtreffende, is veelal het doel van deze landverhuizingen. Vooral zijn het de Duitschers, die aldaar de vervulling van hunne in hun geboorteland onbevredigde wenschen en behoeften zoeken. Eene beschrijving van dit gedeelte van het Noord-Amerikaansch Gemeenebest, gelijk dit werk die behelst, moet dus wel belangrijk zijn. Ofschoon het moeijelijk voor den Europeaan is, om, zonder den toegang te hebben tot zoodanige onder ons minder bekende voortbrengselen der Amerikaansche letterkunde, die de gestadige veranderingen, de gedurige aanbouwingen van dat land en de dagelijksche toeneming der bevolking vermelden, in alle deelen over de juistheid der beschrijving te oordeelen, komt het ons echter voor, dat wij hier meer volledige berigten ontvangen aangaande de genoemde landstreek, dan wij elders ergens in onze taal beschreven gevonden hebben. Dat de Schrijver reeds vroeger gunstig bekend was, onder anderen ook door het in 't Nederduitsch vertaalde werk: over de Kusten van de Noordzee, geeft reden, om zijne beschrijving voor geloofwaardig te houden. Voor lezers, die niet te zeer verwend zijn door den bloemrijken stijl en verhaaltrant der romantische voortbrengsels, is de inhoud onderhoudend genoeg. Tot eene proeve van den stijl diene het volgende uit het Hoofdstuk: Volksverhuizing en vestiging: ‘Voor den opmerkzamen mensch biedt zich een ruim veld tot nadenken aan, over de, vooral in de
laatste tientallen jaren, zoo sterk toegenomene volksverhuizing uit Europa. Een trek, die naast Grootbrittanje (en daar voornamelijk in Ierland)

{==30==} {>>pagina-aanduiding<<}
zich bijzonder in Duitschland openbaart, vroeger alleen in het zuidelijke gedeelte, thans echter in alle deelen van dat schoone land, en die den aldaar gerust gezeten burger zoo wel, als den geleerde aantast. Het schijnt, dat de voormalige volksverhuizingen, maar onder eene andere gedaante, in onze dagen van nieuws te voorschijn komen. In plaats dat, in langverloopene eeuwen, geheele volken in massa hunne woonsteden verlieten en met het zwaard in de vuist zich nieuwe woonplaatsen verwierven, trekken thans de menschen, hetzij ieder afzonderlijk, hetzij in huisgezinnen, ten hoogste in kleine maatschappijen, van huis, laten het zwaard aldaar verblijven, en bezorgen zich overal, waar het hun maar bevalt, door het alvermogend goud, een vreedzaam bezit van nieuwe woonplaatsen. Vooral in het tegenwoordige tiental jaren heeft de volksverhuizing uit Europa eene zoodanige hoogte bereikt, dat noch de geschiedenis van de Middeleeuwen, noch die van lateren tijd, een voorbeeld daarvan kunnen bijbrengen, en waarvan het getal personen dat van de twee voorgaande tientallen zamengenomen te boven gaat. Indien men aanneemt, dat in het tegenwoordige tiental jaren jaarlijks een middelgetal van tachtigduizend menschen naar de Vereenigde Staten en naar Kanada zijn verhuisd, dan hebben wij in twaalf jaren tijds reeds een millioen; en dit getal is stellig te klein, bijaldien de toekomende jaren dat van 1836 evenaren (*). Een opmerkenswaardig teeken van den tijd!’
De vertaling is over het geheel goed uitgevallen. Eene enkele maal vonden wij een Germanisme of provinciale benaming, zoo als aaneenzwettende en zwetten voor aan elkander grenzende en grenzen of landpalen; ook nog: ‘na dat men zelf al of niet medewerkt,’ voor ‘naar dat men’ enz.
Wij vertrouwen, dat onze landgenooten deze bijdrage tot vermeerdering van hunne kennis aangaande een Gemeenebest, op het-
{==31==} {>>pagina-aanduiding<<}
welk ook ons Vaderland, door de Nederlandsche afstamming van een gedeelte van deszelfs leden, door handelsverkeer en gelijkheid in liefde voor de vrijheid, zoo veel betrekking heeft, met genoegen zullen ontvangen, en dat aan het werk dezelfde goedkeuring als aan des Schrijvers vroegeren arbeid ook hier te lande zal ten deel vallen.

Wel en wee. Zangen der Liefde. Te Koeverden, bij D. II. van der Scheer. 1839. In kl. 8vo. 96 bl. f :-90.

Komen er bijna geene aankondigingen van uitgekomene boekwerken het publiek onder de oogen, of het treft onder dezelve een of meerder bundels gedichten aan; wordt men overvoerd door den stroom van verzen, die ons tegenvloeit, en niet zelden afgeschrikt door de langgerekte en dikwijls duizendregelige verzen, die ons worden aangeboden; het kan dan wel niet anders, of het moet belangstelling wekken, wanneer ons een klein octavo boekje in handen komt, dat bij het eerste openslaan ons reeds meer dichterlijken gloed tegenwerpt, dan in sommige dier lijvige boekdeelen wordt aangetroffen. Met gespannen verwachting zette Ref. zich dus, om dit Wel en wee, deze Zangen der Liefde door te lezen; en hij moet verklaren, dat hooft, poot, bellamy en anderen, zonder van de Ouden te gewagen, hem beurtelings voor den geest zweefden. Niet dat wij hier navolging, of voorstelling van anderer denkbeelden, aantreffen; neen! wij vinden, bij oorspronkelijkheid, hier al dat behagelijke, waardoor zich de Erotische poëzij aanprijst; dat losse en bevallige, dat natuurlijke en gemakkelijke, dat de ziel en het wezen van de gezangen der Vriendschap en der Liefde uitmaakt; dien toon, die niet alleen het luchtig galante, maar ook de vervoering des gevoels, kiesch, smaakvol en zielverteederend weet af te malen. Nu is het de meer weelderige en bijna gloeijend Oostersche toon, die de Muze des Dichters kiest; dan is het de meer zachte Anacreontische of hoogere, die zich in den Elegeïschen toon der treurende liefde doet hooren. Van een en ander eene proeve. Wij nemen die eerst uit het stukje, getiteld: Wenschen.

Ach, had eenmaal aan de oevers 
Van Kedron of Jordaan, 
In Sarons rozenlommer 
Mijn wiegjen mogen staan: 

{==32==} {>>pagina-aanduiding<<}

Dan had wellicht een dichtsprank 
Van Isrels Harpenaar 
Mijn koude borst doortinteld 
Tot tokling van den snaar. 
Dan had het Zesirzuizen 
Mijn bruine wang gekust, 
En, sluimerende op rozen, 
Me in zoeten slaap gesust. 
Dan was, na 't zonnedalen, 
In 't middernachtlijk uur, 
De Hemel mij als tente, 
Met goudgestikt azzur. 
Dan zou, als balsemdrupplen, 
De honig der woestijn 
Mijn dorren mond verkwikken, 
Mijn tong tot laafnis zijn. 
Dan zag mijn oog, o Liban! 
Het glinstren van uw top, 
En Hermons sneeuwvalleijen, 
Bethesdaas zilverdrop. 

De Dichter gaat alzoo verder voort, tot dat, het Zuiden en hét Oosten zijne wenschen niet bevredigende, hij op het Noorden terugkomt, en zingt:

O Toch blijft voor het Noorden 
Mijn boezem luide slaan, 
En wensch ik naar geen eerloof 
Of geurge rozenblaân. 
Want hier, waar storm en golven 
In rusteloozen strijd 
Zich 't rechtsgebied betwisten, 
Is Haar mijn hart gewijd; 
Haar, die mijn jongen schedel 
Met myrthen heeft getooid 
En rozen op mijn paden 
En voor mijn schreden strooit; 
Haar, die in teedre liefde 
Slechts voor mij gloeit en blaakt 
En rijker dan een Koning 
Mij door de Liefde maakt. - 
Vaart henen, gloeiend Zuiden 

{==33==} {>>pagina-aanduiding<<}

En wierooktelend Oost: 
'k Ben zalig, als een glimlach 
Op hare wangen bloost. 

Dit kan men poëzij noemen, den besten Dichter waardig! Het is waar: Par tout pays l'amour est une zone torride pour le coeur de l'homme.
Wij kiezen, als eene proeve van het zachte en bevallige, nog het volgende uit het stukje: wit en rood.

Hoe min ik de lelie, 
Wanneer zij verheven 
Zich tooit met het feestkleed, 
Uit zilver geweven. 
Vorstin van den hof, 
Wat straalt gij den luister 
Van Salomo dof! 
 
Doch schoon is ook 't roosjen, 
Wanneer 't uit de zijde 
Der purpren zwachtels 
Zoo lachend en blijde 
Het knopjen onthult, 
Door 't schittren der stralen 
Van Febus verguld. 
 
Doch lust mij 't met kransen 
Haar boezem te sieren, 
Dan zullen geen lelies 
Die enkel doorzwieren, 
Of rozen alleen; - 
Dan weef ik de lelies 
En rozen ineen. 
 
Want zaagt gij het Meisjen, 
Waaraan ik blijf hangen, 
En hebt ge op de reinheid 
Van voorhoofd, van wangen 
En tandtjens gestaard, 
Dan zegt gij: de lelie 
Alleen is Haar waard. 

en verder het slot:

{==34==} {>>pagina-aanduiding<<}


O Weet Gij, waarom ik 
Die kransen U winde? 
De lelie is 't beeld van 
Uw onschuld, Beminde! 
De roos van mijn min; 
Daarom hecht ik rozen 
En lelies er in. 

En nu nog iets in den Elegeïschen toon, uit het stukje: Zucht. Nadat de treurende jongeling gezegd had, dat hem geen weelde of rust wachtte dan in het graf alleen, gaat hij voort:

Helaas! ik voel het, al te ras 
Draag ik, verteerd door liefdesmarte, 
De erinring van een weelde in 't harte, 
Die hemelsch en niet eeuwig was. 
 
Vergeet mijn hart dien stillen zucht 
En dat geheiligd smachtverlangen, 
Dat hoog verheemlend mingenucht, 
Die roos op 't blank satijn der wangen, 
Dat vonklen van haar liefdeblik, 
Dat lachjen om haar lipkoralen, 
Al dronk geen God uit Hebes schalen 
Gewijder nektarteug dan ik. 
 
Ach, de idealen zijn daarheen, 
En smartlijk is 't ze na te staren! 
Mij rest slechts eindeloos geween 
Bij 't klaaglied der ontstemde snaren; 
En als de Dood mijn lippen kust, 
Dan vind ik eens in rijker gaarde, 
Wat ik hier vruchtloos zocht op aarde, 
Het Vaderland van liefde en rust. 

Teeder en vol gevoel! De versificatie der stukjes is vloeijend en zangerig. Aan de Lente en Zang kunnen hiervoor bovenal getuigen; en zoo men van deze of gene school van onze Dichtkunst zoude mogen spreken, dan heeft de Dichter van deze Zangen der Liefde den greep des Meesters, wiens spelling ook gevolgd wordt, voortreffelijk afgezien, en met meerdere kieschheid, dan soms het geval bij den Zanger der Verlustiging was, ons eene keurige bijdrage voor de Poëzij der Liefde geleverd; kunnende het

{==35==} {>>pagina-aanduiding<<}
wel en net uitgevoerde boekje ook in de bevallige verzamelingen onzer Schoonen, aan wie het is toegewijd, gerustelijk worden opgenomen. Smaak, gevoel en kieschheid drukken er het zegel op.




Gedichten van Nicolaas Beets. Te Haarlem, bij de Erven F. Bohn. 1838. In gr. 8vo. 158 bl. f 3-60.

In eene korte opdragt, waarin de Dichter dezen bundel aan zijne ouders toewijdt, verklaart hij, dat het niet geheel zonder angstige gewaarwording is, dat hij deze bladen aan het publiek overgeeft. ‘De meesten dezer gedichten,’ zegt hij, ‘betreffen het dierbaarste en innigste, dat in mijn hart is, en het doet somtijds zeer, te zien, hoe onbescheidenheid en onbeschaafdheid zich ook dááraan vergrijpen.’
Rec. meent hierbij het volgende te moeten aanmerken. Onbescheidenheid en onbeschaafdheid zijn in ieder geval, en wat zij ook aantasten mogen, onbetamelijk en schandelijk. Maar de Dichter, die de uitboezemingen van zijne dierbaarste en innigste gevoelens in het licht geeft, geeft ze daardoor vrijwillig en uit eigene verkiezing aan eene billijke, zelfs strenge kritiek over, en heeft geen regt, om zich te beklagen, wanneer deze alleen ziet op de uitboezeming, op de wijze, waarop het gevoel zich in woorden heeft ontlast, en deze naar waarde beoordeelt. Wie dat oordeel vreest, of zich daardoor beleedigd acht, doet veel beter, wanneer hij dergelijke stukken voor zichzelven en de zijnen bewaart en ze niet publici juris maakt.
Doch Rec. moet er ten andere ook dit bijvoegen. Het komt hem voor, dat mannen, gelijk de Heer beets, mannen, aan wie met regt de naam van Dichter toekomt, geene reden hebben, om bij de uitgave van dergelijke stukken angst te gevoelen. Hier zal immers juist hunne eigene ziel spreken; hier zullen zij de innigste gewaarwordingen van hun hart uitstorten, en de dichterlijke gaven, die hun geschonken zijn, zullen aan die uitboezemingen eene eigenaardige bekoorlijkheid geven. De ware Dichter zal zich juist hier openbaren, en de stukken, die het innigste en dierbaarste betreffen, wat in zijn hart is, zullen om deze reden ook juist het meeste zijnen echten dichtgeest doen kennen.
Ook de Heer beets had waarlijk geene oorzaak, om bij de uitgave van dezen bundel vrees te gevoelen. Integendeel, hij is een nieuw bewijs van zijn dichterlijk talent, en doet ons dit van eene andere, inderdaad niet minder verdienstelijke zijde kennen. Het

{==36==} {>>pagina-aanduiding<<}
is hier de Dichter zelf, die spreekt, die de aandoeningen en gewaarwordingen, de gevoelens en gezindheden zijner eigene ziel blootlegt, en dit doet op eene wijze, die zoowel zijn hart tot eere verstrekt, als van zijne dichtgaven getuigt. Het zijn dan ook inzonderheid die stukken, welke hemzelven en de zijnen betreffen, die Rec. als de voortreffelijksten zou meenen te moeten noemen, en die wel geen onpartijdig beoordeelaar onvoldaan zal ter zijde leggen. Reeds het eerste stuk, Voorbereiding getiteld, is eene schoone proeve van eenvoudige, gevoelige, godsdienstige poëzij, zoowel in de beschrijving van de doopplegtigheid van het jonge kind, als in de uitdrukking van het gevoel, dat haar nu bij de eerste avondmaalsviering zal bezielen. Daar is waarheid en kracht beide in, en de twee sloteoupletten, vooral het laatste, is schoon. - Misschien is er geen stuk in den geheelen bundel, dat zoo zeer tot het harte spreekt, als Moeders troost, waarbij de bevallige titelplaat behoort. Hoort slechts den aanhef:

Wees, wees gegroet, gij kleine vriendlijke Engel! 
Die God, ten troost in diepe droefheid, schonk; 
Frisch spruitjen aan een afgehouwen tronk, 
Schoon knopjen aan een neêrgebogen stengel! 

of de beschrijving van de liefde, waarmede allen het kindje omringen:

Gij zijt de lust van al wie u omringen, 
Gij zijt de vreugd, de vrolijkheid van 't huis; 
Men mint uw drukte, uw onrust, uw gedruisch, 
Uw stameltaal en uw gebrekkig zingen. 
Gelukkig wien ge uw gunsten waardig acht, 
Wie voor gekoos op lachje en kus mag hopen; 
Want als gij komt staan aller armen open, 
En ieders schoot wordt breed gemaakt en zacht. 
Uw oogjen voert een vorstlijke oppermacht; 
Men knielt opdat men in uw kleinte deele, 
Men maakt zich kind, opdat men met u spele, 
Zwijgt waar gij spreckt, en schatert als gij lacht. 

Dit lieve stukje brengt ons van zelve op de gelijksoortige verzen: aan Serena, Bij een Kind, Aan eene jonge Moeder. Niet ligt zal iemand ontkennen, dat deze alle zich door dichtgevoel, op eene bevallige en schoone wijze uitgedrukt, onderscheiden. Het is de natuurlijke taal des harten, maar tevens die van eenen Dich-
{==37==} {>>pagina-aanduiding<<}
ter. De meeste stukjes van den Heer beets aan zijne Aleide nemen naast de reeds opgenoemden met regt hunne plaats in. Het is niet de gewone erotische poëzij; maar zij ademen innige liefde en eenen godsdienstigen toon, die wezenlijk tot het harte spreekt, gelijk hij uit het harte kwam. Men leze: In Aleides Bijbel.
Ree. meent deze en dergelijke stukken voor de beste uit dezen bundel te moeten houden. Hij ontkent daarmede niet, dat er ook in anderen veel schoons wordt gevonden; maar de reeds genoemden behaagden hem toch het meest. Veel goeds vond hij ook in Najaarsmijmering, ofschoon het denkbeeld, dat den Dichter het najaar meer dan de lente behaagt, omdat hij niet is

een vreugdig lentekind, 
Dat, in de blijde Mei geboren, 
Het aardrijk in den bruidstooi vond, 

hem voorkwam valsch vernuft te zijn, en ondichterlijk, omdat het eigenlijk niets beteekent. - Minore, uit een der Tesselschades reeds bekend, heeft in détails zeer poëtische stukken; maar het onderwerp zelf behaagde Rec. minder. - Zoetheid, Voor de Leydsche Weezen, en sommige van de Oosterlingen, verdienen insgelijks eene onderscheidende melding.
Nadat Rec. aldus zijne waardering van de dichterlijke verdiensten van den Heer beets heeft getoond, zal men het hem wel niet ten kwade duiden, dat hij er ook eenige aanmerkingen bijvoege. Zelfs van een' Recensent kunnen jeugdige Dichters soms nog iets leeren, en de Heer beets is nog jong, en kan zich verkeerdheden in zijne poëzij nog afwennen.
Rec. meent dan, den Dichter te moeten waarschuwen tegen het jagtmaken op eenvoudigheid, waardoor juist de eenvoudigheid verloren gaat en door gekunsteldheid vervangen wordt. Eenvoudigheid moet niet gezocht worden; zij moet van zelve komen; zij wordt dikwijls juist door het bezigen van zekere schijnbaar eenvoudige uitdrukkingen weggenomen; zij kan alleen dáár bestaan, waar de natuurlijkste, ongezochtste, minst bevreemdende woorden worden gebruikt. Wanneer de Dichter b.v. zijne Aleide gedurig aanspreekt met het woord: kind! zoo voelt men, dat hij eene naïveteit gezocht heeft in die uitdrukking. Zoo ook, wanneer hij in zijnen Meizang tot tweemalen toe dezen regel herhaalt:

O, gij zijt jong, gij zijt jong, gij zijt jong! 

of een ander vers begint met:

{==38==} {>>pagina-aanduiding<<}


De lieve ruth, de lieve ruth, 

Tot diezelfde gekunstelde eenvoudigheid behoort misschien ook het aanvangen van dichtstukjes met het woordje En en het Uwer is, dat wij elders lezen.
En dit brengt tot eene tweede aanmerking; zij is deze: Van tijd tot tijd zondigt de Dichter tegen taal en taaleigen in woorden en constructiën, b.v. als hij spreekt van ondachtig, of van gebreken, voor: in gebreke blijven, of der wéllust van de danszaal zijn toegegeven, enz. Deze en dergelijke vlekjes, vooral ook de hardheid van sommige constructiën, waar het voornaamwoord in eenen dubbelen naamval wordt gebruikt, ontsieren dikwijls schoone plaatsen, en waren gemakkelijk te verhelpen, indien de Dichter dit wilde. Hij wille het in het vervolg, opdat ook de taal zijner poëzij meer en meer zuiver en echt Hollandsch worde!
Rec. wil de denkbeelden en begrippen in het godsdienstige, welke hier worden uitgedrukt, niet misprijzen. Zou intusschen op eene enkele plaats ook wat veel het gebruik van regtzinnige woorden gezocht zijn? En is het van den anderen kant goed, in het dichtstukje: Uria, david met den naam van huichelaar te bestempelen, of in Ezau jacob plat weg bedrieger te noemen? Men behoeft de gebreken der beide mannen niet te bewimpelen; maar is toch zulk eene benaming, zonder dat zij van eenige herinnering aan het betere in hun karakter vergezeld gaat, billijk?
Nog ééne bedenking, en Rec. eindigt. Dat de Dichter eene groote zoetvloeijendheid in zijne verzen weet te brengen, bewijzen verschillende stukken in dezen bundel. Wij zijn het met zijne theorie in het versje, Zoetheid, volkomen eens, en erkennen volmondig, dat

verwijfdheids flaauw geteem 

niet past,

Waar heldenmoed of mannendriften spreken. 

Maar in de praktijk komt het Rec. voor, dat de Dichter zijne theorie te ver drijft of liever verkeerd toepast. Kortheid, kracht, vuur, waardigheid en drift eischen niet, dat alle welluidendheid weggaat, en dat de verzen gedurig zóó afgebroken worden, dat ze schier geene verzen meer zijn voor het gehoor. En zoo wordt het bij den Dichter, wanneer hij de zoetheid verlaat. Als voorbeeld, wil Rec. eenige regels als gewoon proza schrijven uit het vers:

{==39==} {>>pagina-aanduiding<<}
Aan Bertha. Zij liegen, zij misleiden. Maar de tijd is om, dat 'k aan die blik geloof sloeg; dat ik vertrouwen stelde in 't blosjen, waar uw koon van gloeide. Zie, in vroeger dagen had ik een eed gezworen, dat gij goed waart, goed, als schoon. Maar nu - ik heb gedroomd; ik ben ontwaakt. Ik zou u niet kunnen haten, maar dit zegge ik: Ik mistrouw u. Wie zou hier verzen. zoeken? Dat is overdreven; dat is miskennen van datgene, wat tot ieder vers behoort. Het is tot regel maken, wat uitzondering behoort te blijven, en wat als uitzondering effect kan doen, maar als regel stuit.
En zietdaar nu Rec. oordeel over dezen bundel. Hij vreest niet, dat de Heer beets zijne aanmerkingen van onbescheidenheid of onbeschaafdheid zal beschuldigen. Van des Dichters bescheidenheidenheid en beschaafdheid durft hij veeleer hopen, dat hem de gemaakte aanmerkingen welkom zullen zijn, en dat hij zich niet te hoog zal achten, om ze te toetsen en er in het vervolg gebruik van te maken. Oefening en volmaking behoort bij de poëzij, gelijk bij elke andere kunst of gave; en de Heer beets heeft te groote gaven ontvangen, dan dat wij niet zouden wenschen, dat zij zooveel mogelijk geoefend en volmaakt wierden.





Geschiedenis van het Beleg van Groningen in 1672, in verband gebragt met de Vaderlandsche Historie van dien tijd, door E. Meeter. Te Groningen, bij J. Oomkens. 1839. In kl. 8vo, VII en 104 bl. f 1-:

Dit boekje bevat een getrouw en geleidelijk geschreven verslag van al het merkwaardige, wat er bij de belegering van Groningen is geschied. Het is een dagverhaal van de meer en minder gewigtige gebeurtenissen. Het maakt geene aanspraak op meerdere verdiensten, en is vooral ten behoeve van stadgenooten en landbewoners der provincie Groningen in het licht gekomen. Wie verder een overzigt van deze belangrijke zaak wenscht te hebben, dien bevelen wij dit eenvoudige boekje met ruimte aan. De mislukking van Groningens belegering was ongetwijfeld van groot gewigt in dat bange tijdvak onzer vaderlandsche geschiedenis. Het was natuurlijk, dat daaraan bij den jaarlijkschen terugkeer van den dag der verlossing dankbaar werd herdacht. Maar eene andere vraag is het toch, naar Recs. gevoelen, of de herstelling van dien gedenkdag, nadat hij van 1795 tot 1838 niet gevierd was, wijsheid moet genoemd worden. De zaak ligt zoo verre achter ons,

{==40==} {>>pagina-aanduiding<<}
en de laatste tijden hebben zoo veel opgeleverd, wat ons geslacht belangrijker moet zijn, dat onmogelijk voor dien gedenkdag op den duur de gewenschte belangstelling kan worden gevoeld. Hoe is het bijna algemeen met den gedenkdag van Waterloo? Eene enkele maal moge die viering dan gelukken, en moge men bij de godsdienstige herdenking er in slagen, om door de herinnering van het schier vergetene belang in te boezemen, op den duur gaat dat niet, en zal de nu welligt opgewekte geestdrift natuurlijk verflaauwen. Zij, die het woord moeten voeren, zullen het als eene lastige, onaangename en nuttelooze taak beschouwen; zij, die hoorders moesten zijn, zullen van lieverlede wegblijven, en doelloos volksgewoel zal misschien na weinige jaren het eenige overblijfsel zijn. Moge dit dan slechts niet ontaarden!





De Familie van Andouse, een geschiedkundig Verhaal uit de tijden der Dragonnades, onder de regering van Lodewijk XIV in Frankrijk. Door A. Badijs, Predikant te Doesborgh. IIde Deel. Te Doesborgh, bij Kets en Lambrechts. 1838. In gr. 8vo. 367 bl. f 3-80.

Rec. meende van het eerste Deel van dit werk een minder gunstig verslag te moeten geven; en hoewel de Heer radijs betuigt, in de Voorrede van het tweede Deel, dat hem mondeling en schriftelijk veel goedkeuring is ten deel gevallen, moet Rec. bij zijn ongunstig oordeel blijven. Hij wil daarmede niet zeggen, dat er niet veel goeds in dit boek wordt gevonden; maar dat is dikwijls daar niet op zijne plaats. Het boek mist de eigenschappen, die een geschiedkundig verhaal moet hebben, b.v. de levendigheid van voorstelling; het is te gerekt, te veel opgevuld met zedekundige bespiegelingen, die hier dikwijls al vrij zonderling voorkomen; b.v. de stukken uit het dagboek van menard's huisvrouw bij den dood van haar kind. In het algemeen toont de Heer radijs weinig geschiktheid tot het eigenlijke verhalen. Hij is zoo gewoon te redeneren, dat hij zelfs daar, waar hij een zijner personen sprekende invoert, deze geschiedkundige redevoeringen laat houden, bladzijden lang, zonder dat iemand der hoorders een woordje medespreekt. Geen wonder, dat de Schrijver zelf dan ook eindelijk vergeet, dat vader menard aan het verhalen is, en bl. 109, waar men nog altijd meent menard te hooren spreken, onverwacht zich tot den Lezer wendt!

{==41==} {>>pagina-aanduiding<<}

Rec. heeft vroeger reeds gezegd, dat hij niet wist, in hoeverre de Heer radijs van het Duitsche werkje had gebruik gemaakt. Op enkele plaatsen wordt dat gebruik ongelukkiglijk verraden, b.v. bl. 235: als de meinacht den lichtboom aansteckt, en wat lager: dat zij meinacht viert zonder lichtboom. Radijs heeft hier bij vergissing de Duitsche W voor eene M aangezien, en den kersavond in eenen meinacht veranderd!!
Overigens laat Rec. gaarne ieder zijnen smaak, en verheugt zich voor Schrijver en Uitgever, indien er zijn, die de inkleeding van dit boek fraai achten. Het is uitwendig goed uitgevoerd.

Rattlin de Zeeman, door Kapitein Marryat. Uit het Engelsch. II Deelen. Te Haarlem, bij de Wed. A. Loosjes, Pz. 1838. In gr. 8vo. 727 bl. f 7-20.

Deze roman verscheen in het Engelsch met een kort voorberigt van Kapitein marryat, waarin hij blijkbaar eenvoudig als uitgever van het werk eens anderen optreedt. Het ging daarmede intusschen, zoo als het dikwijls gaat. Het groote publiek geloofde hem niet, en hield hemzelven voor den Schrijver. Dit verwondert Rec. niet; maar wel bevreemdt het hem, dat mannen van kunde zich hier een oogenblik hebben kunnen vergissen. Indien er eenige waarde te hechten is aan inwendige bewijzen voor de authentic van geschriften, indien er iets waars is in het gezegde van buffon: le style c'est l'homme, dan kan men onmogelijk het daarvoor houden dat Rattlin de Zeeman uit de pen van marryat gevloeid is. De stijl en trant is zoo geheel verschillend, dat men schier zich niet verbeelden kan, hoe men hem voor den Schrijver kon houden. Men vergelijke eens den verhaaltrant in Pieter Simpel en Rattlin. Het naast bij komt misschien de Zeeöfficier, en dezen heeft de Schrijver zich blijkbaar ten voorbeeld gesteld. Er is eene zekere zwaarmoedigheid in stijl en trant, een gemis van die losheid en gemakkelijkheid, welke wij bij marryat bewonderen, en wij missen die ook daar, waar geestige en luimige tooneelen worden geschilderd.
Daarmede wil Rec. echter niet zeggen, dat er in dezen roman niet veel goeds en zelfs fraais is, en dat howard (dat is de nu bekende naam des Schrijvers) niet een verdienstelijk volger van marryat is. Integendeel, hij toont menschenkennis en gave van karakterteekening te bezitten. Er is veel waarheid in zijne voorstellingen, en daardoor treffen zij. Hier en daar zijn stuk-
{==42==} {>>pagina-aanduiding<<}
ken, die met veel kracht en aandoenlijkheid zijn geschreven, b.v. het uiteinde van josephine; en over het geheel is ook hier Engelsche degelijkheid te vinden. Maar marryat is het niet.
Howard heeft nog twee romans uitgegeven: the old Commodore en Outward Bound or Ardent Troughton; als ook deze vertaald worden, hopen wij den naam van marryat niet weder op den titel te vinden. Dat zou nu opzettelijk bedrog worden, daar des Schrijvers naam algemeen bekend is; iets, waarvan wij thans noch vertaler noch uitgever willen verdenken.

De Pleegdochter, of de Sint Nicolaasgeschenken. Tooneelspel, in twee Bedrijven. Te Amsterdam, bij J.M.E. Meijer. 1839. In kl. 8vo. 80 bl. f 6-80.

Rec. kan zich zeer wel begrijpen, dat dit stukje op het tooneel voldoet. Er is leven in, en de beide vrouwen, die hier eene hoofdrol spelen, de vrouw van Kommervol en nicht Snater, geven aanleiding tot niet onaardige tooneelen. Jufvrouw Kommervol vooral is goed geteekend. Haar humeur, oorspronkelijk niet kwaad, is door bekrompenheid, waarin zij verkeert, driftig, ongemakkelijk, ligtgeraakt geworden. Hare liefde voor hare kinderen, die zich vooral toont in de zucht, om hun wat lekkers toe te stoppen, is geheel in den geest en den trant van vrouwen uit minderen stand, waartoe zij moet behooren. Het karakter van nicht Snater, ofschoon het ook wel voldoen zal, is meer het gewone, eene kwaadaardige oude koppelaarster.
Zonder dat Rec. dus wil ontkennen, dat er veel goeds in dit stuk is, vindt hij er toch ook niet weinig op aan te merken. Kommervol verkeert in de bitterste armoede; om eene schuld van vijfhonderd gulden wordt hij met executie en gijzeling bedreigd. Hij bezit nog een kostbaar, met diamanten omzet horologie; maar omdat hij het van zijnen vader heeft geërfd, wil hij het niet verkoopen. Anna, de pleegdochter, verkoopt, om hem te redden, een snoer paarlen, die zij van hare moeder heeft; en dit wordt als eene ongehoorde, schier ongeoorloofde opoffering beschouwd. Deze voorstelling zal bij de meeste aanschouwers en lezers geen bijval vinden, en is ook overdreven en dwaas; was het eenig ander gedenkstuk, een Bijbel of iets dergelijks, dan zou het nog gaan. Nu moet men dat bewaren van loutere kostbaarheden dwaasheid noemen, Onverklaarbaar zijn ook de pogingen van Anna, om haren pleegvader eenen post te bezorgen.

{==43==} {>>pagina-aanduiding<<}

Hinderlijk is de stijfheid, die in de taal hier en daar heerscht. Dat gedurige: Heeft u, is u enz. klinkt bij het lezen alleronaangenaamst; het is niet daarin, dat men de gewone wijze van spreken moet navolgen, of den toon des dagelijkschen levens moet zoeken. Veel te veel is hier ook aangeduid, wat van zelf moet gevoeld worden, zonder dat de Schrijver het door curcijfletteren aanwijst. De zamenspraak is over het geheel levendig, en enkele tooneelen zijn regt goed. Zonder uitstekende verdiensten te bezitten, zal dit Tooneelspel bij de opvoering zeker vrij goed bevallen. Het bezigen van karakter-aanduidende namen is een vooruitloopen, dat den indruk benadeelt.




Nederlandsche Muzen-Almanak. XXIIste Jaar. Te Amsterdam, bij J.H. Laarman. f 3-50.

Tesselschade. Te Amsterdam, bij H. Frijlink. f 4-50.

Aurora, uitgegeven door Mr. J.I.D. Nepveu. Te 's Gravenhage, bij K. Fuhri. f 4-90.

Almanak voor het schoone en goede. Te Amsterdam, bij G.J.A. Beijerinck. f 1-80,

Miniatuur-Almanak. Te Utrecht, bij L.E. Bosch. f :-90.

Almanak voor Hollandsche Blijgeestigen. Te Hoorn, bij Gebr. Vermande. f :-60.

Almanak tot gezellig onderhoud. Te Deventer, bij A. ter Gunne. f :-30.

Bijbelsche Almanak, uitgegeven door het Nederlandsch Godsdienstig Tractaatgenootschap. Te Amsterdam, bij C.A. Spin. f :-10.

Almanak voor Dienstboden. Te Schoonhoven, bij S.E. van Nooten. f :-50.

Ons verslag van de ons ter beoordeeling gezondene Almanakken voor 1840 beginnen wij weder met den Muzen-Almanak. Deze moet, naar doel en aanleg, vertegenwoordiger zijn van den stand der poëzij in Nederland; doch de toeneming van het aantal dich-
{==44==} {>>pagina-aanduiding<<}
terlijke pracht of volksjaarboekjes is niet zonder invloed gebleven op het onderhavige, waarin alle de sterren van de eerste grootte, en deze bijna bij uitsluiting, moesten schitteren. Het missen van de roemrijkste namen op onzen Zangberg spijt ons ook nu. Sommigen onzer puikpoëten schijnen de lier geheel aan de wilgen te hebben gehangen; anderen bragten elders hunne offers; ook zulken, wier afbeeldingen vroeger (gelijk nu die van den wakkeren van harderwijk, vrij wel gelijkend, ofschoon wat te donker, naar het ons toeschijnt, welverdiend den Muzen-Almanak versiert) prijkten in een boekje, waarop zij hierdoor toch eenige betrekking hadden verkregen. Doch dit in het voorbijgaan; want wij hebben hier meer te doen met hem die er al, dan die er niet in schreven.
De vorige uitgever immerzeel berigt, dat werk te hebben overgedragen aan den tegenwoordigen, wiens eerste proeve in zuiveren druk, fraaije platen en bevallig uiterlijk niets aan den vorigen toegeeft, veeleer dien in het tweede opzigt overtreft. Met de Redactie blijft zich, gedeeltelijk althans, de vroegere patroon belasten, waartoe wij beiden alle aanmoediging welmeenend toewenschen. Onder de beste stukken tellen wij: Aan de Zanggodin, door van lennep, voor het Voorberigt (waarom?) geplaatst, hetwelk ieder jong Dichter, die der Vaderlandsche Muze eere wil aandoen, wel lezen en behartigen mag; te meer, daar in bijna alle Almanakken ook nu (en meer. dan het vorige jaar) iets in de stukjes vooral van aankomende Dichters, of welligt beter gezegd Verzenmakers, doorstraalt, dat wij niet regt weten, hoe te noemen, klinkklank, of zoetsappigheid, of zinledigheid, of van dat alles wat. Voorts: Aan mijnen Zoon, gedurende zijn verblijf te Rome, (zoo wij meenen inzonderheid met het oogmerk, om zich in de bouwkunde te volmaken) door warnsinck. B.ph. de kanter treedt hier en elders op met siksch bewijs van zijne bekwaamheid, om echt dichterlijke denkbeelden met den zuiversten smaak in vloeijende onberijmde Jamben, of andere maat der Ouden, uit te drukken. Het Gondellied van de graaff, regt zuidelijk, verdiende de welluidende muzijk, die er is bijgevoegd. Het albumvers aan - Azor is regt geestig van weissman de villez. 's Menschen bestemming, door p. moens: onderwerp, gedicht en Dichteresse zijn elkander volkomen waardig. De Boer, door jacob van dam, regt luimig en in den echten toon. Spelevaart, van den jongen tollens, verraadt in uitstekende zuiverheid van
dictie den leerling des beroemden Vaders. Keizer maximiliaan op den Martijnswand

{==45==} {>>pagina-aanduiding<<}
in Tyrol, door gebhard, is ook bijzonder zuiver van versisicatie. De taal der Schilderkunst wordt uitstekend bezongen door ter haar, die een van onze eerste Dichters schijnt te worden. In de Zegepraal des Christens heeft van reyn eene uiterst moeijelijke versmaat, zonder merkbare stroefheid volgehouden. Van de Vertalingen is eene der beste, die van hölty's bekende en roerend schoone Elegie auf ein Landmädchen door dusseau. Bierman geeft in zijn Levenslot een niet ongelukkig huiselijk stukje, waarin wij alleen de purpre Koningswade weg wenschten. Greb, die anders, blijkens zijne Almanakverzen van dit jaar, weinig zaken in vele woorden zeggen kan, roept aan de Ersprinses, in een van hare afbeeldingen vergezeld vers, een welkom toe, dat ons regt goed beviel, en beter is, dan het ellendige: Neen, waan toch niet, o gezant van den Heer! hetwelk of niets zegt, of beteekenen moet, dat de leeraar des Christendoms een op zich zelf staand wezen zijn moet, in geene aanraking met de menschelijke maatschappij; elk versje, of ondoordacht, of onzinnig, of beide welligt. Wel een zonderlinge gril ook, (de Heer greb deed het meermalen) een vers te noemen naar deszelfs eersten regel! Jeugd en Liefde van hofdijk is vreemd in spelling en uitdrukkingen; zijn Avondrood niet onbevallig. De Vrouwen had s.j. van den bergh niet uit het Fransch behoeven te vertalen. Meest bombarie! Wat is b.v.:

Misschien ziet gij dan nog de vlam der wraak verflaauwen, 
En op d' onvruchtbaarheid van 't ruwe steenrots pad 
Zal Jezus moeder dan de drup'len neêr doen daauwen 
Van 't heilige vergevingsnat. 

De slag bij Bautersem, naar de schilderij van kruseman, afgebeeld in plaat, en bezongen door hilman; eischte betere poëzij, dan dat de Kroonprins,

In 't hachlijkst uur zijns levens, 
Onversaagd, met koenen blik, 
Uitriep: ‘Het is niets, Mijnheeren, 
Paarden zijn er voor ons meer!’ 

Hadde dan liever immerzeel zelf een gedicht bij het plaatje geleverd, gelijk bij Oud-Hollandsch Huishouden, naar de schilderij van dou, (van welke de Almanak voor het schoone en goede van 1825 reeds een plaatje, schoon met geheel anderen

{==46==} {>>pagina-aanduiding<<}
tekst, leverde) en bij Rembrand in zijn ramp, naar pieneman. Van lennep's handschrift wordt nagebootst; geestig is dat versje, vooral omdat het thema: een deftig begin op niets uitkomende, zeer afgezaagd is.
Tesselschade mag zich, naar het schijnt, nog niet in ruime medewerking verblijden. Dit jaarboekje onderscheidt zich van de meeste zijner soort, door meestendeels (drie vierden van den geheelen inhoud) proza te bevatten. Jammer is het echter eenigzins, dat de meeste dezer stukken voor eenen Almanak te lang zijn. Vijf op 185 bladzijden, en daaronder twee, ieder van meer dan 50, - dat is bij het publiek minder gewild. Het zou inderdaad jammer zijn, indien dit een hinderpaal ware tegen de aanmoediging, op welke de uitgever tot het voortzetten van deze kostbare onderneming aanspraak heeft. De ‘Schrijver van Culenborg’ heeft tweemalen zijne pen wat al te veel laten divagéren, inzonderheid in de verzoeking van den H. Antonius, het minste der verzameling, gelijk het daarbij behoorende plaatje door het onderwerp minder zal bevallen, dan het penseel van teniers en het graveerstift van sluyter verdienen. Beets heeft bij het plaatje der schilderij van schalken (Rijks Museum te Amsterdam, No. 280) een versje geleverd, en er van gemaakt - wat te maken was. De verdienstelijke Redacteur potgieter levert meer dan één bevallig stukje. Het titelvignet en Nahedal zijn regt lieve plaatjes. Tollens gaf een gedichtje ten beste in zijnen lieven, gevoeligen trant, en ter haar een gespierd vers aan het klooster op den St. Bernard. De Schrijver van Maria slaat hier en daar op hetzelfde aanbeeld met dien van eene Liefde. Wij danken beiden voor hunne regt vaderlandsche gevoelens. De uitgever heeft eer van de nette uitvoering, en wij danken hem, in naam der vaderlandsche kunst, dat hij zich liever eenige meerdere
opofferingen heeft getroost, om een jaarboekje, dat door bevallig voorkomen den naam van eene der bevalligste Nederlandsche vrouwen waardig is, ook met Nederlandsch plaatwerk te versieren.
De Aurora, die voor het eerst het getal onzer Prachtalmanakken met eenen komt vermeerderen, kan, buiten twijfel, wat sierlijkheid van uitvoering en over 't geheel waarde van inhoud betreft, aan de beste dezer soort van boekjes op zijde staan. De verzen zijn meestal niet minder, dan in No. 1 en 2; enkele slechts zeer middelmatig, vele uitmuntend. De Gelukkige, door den ‘Autheur van de Neven;’ het antwoord van de kanter; oude en nieuwe tijd, van lublink weddik; Satans togt door den

{==47==} {>>pagina-aanduiding<<}
Bajert, naar milton, door kisselius; Job, door adama van scheltema, om niet meerderen te noemen, met de opgegevene nagenoeg of zoo goed als gelijk staande, zijn waarlijk sieraden. Anathilde, door ten kate, zou beter bevallen, als het minder dan 40 bladzijden besloeg. Het proza is verdienstelijk. Lamoraal van Egmond, door den Redacteur, dat den bundel opent, en de man uit het bidvertrek, waarmede toussaint dien sluit, zijn goed verhaald. Het eerste heeft het vaderlandsche onderwerp boven het laatste, van Italiaanschen inhoud vooruit. In het steekspel te Corbie heeft van der hoop getoond, den toon van een middeleeuwsch Ridderverhaal goed te kennen. Kortom, wij hebben op den inhoud van het boekje (slechts weinige drukfouten ontsieren het; de meest zinstorende zijn: bladz. 83. r. 5. zonnenondergang, lees opgang; en bladz. 88. r. 21. leenheer, lees leenman) weinig of niets aan te merken. Van deze zijde beveelt het zich dan ook gunstig aan bij onze Ersprinses, aan wie het is opgedragen. Maar, gezwegen van het echt Duitsche Voorwoord des Redacteurs, wij vragen in onze eenvoudigheid, wat deze Vorstin wel moet denken van den staat der kunst in haar aangenomen vaderland, wanneer zij eenen Hollandschen prachtalmanak ziet, en dat nog wel eenen aan Haar opgedragen, pronkende, buiten het vignet, met geene andere dan Engelsche platen, zoo als niet alleen een oogopslag doet zien, maar door de onderschriften: Painted by ...., Engraved by ...., Drawn by ...., London 1840 (ei!) bevestigd
wordt. Wij hadden dit bij eene nieuwe onderneming niet gewenscht; dit echter zij zoo, indien men het dan maar niet hadde opgedragen aan eene Prinses, die, hopen wij, overtuigd is of zal worden, dat de graveerkunst in haar nieuwe vaderland, hoe weinig ook aangemoedigd, evenwel niet verkeert in eenen zoo slechten staat, dat de uitgever van eenen Almanak zijne landgenooten moet voeden met de kruimeltjes, die van de tafel der Britten vallen.
De Almanak voor het schoone en goede (het is een Almanak, met eenen kalender voorzien, dien de drie vorigen - want een los ingelegd blaadje rekenen wij niet mede - geheel missen) blijft, onder de Redactie van robidé van der aa, zijnen gevestigden roem staande houden, als een jaarboekje, hetwelk, door keurigen inhoud en sierlijk voorkomen, waarlijk buitengewoon goedkoop is. Daar het nette boekje als zoodanig sedert vele jaren bekend is, goede waar zichzelve prijst, en wij bemerken, dat wij op de aangevangene breedvoeriger wijze niet kunnen voortgaan, houde de lezer ons ten goede, dat wij in geene bijzonderheden komen. Dit alleen willen wij nog met betrekking tot dit en de drie boven aan gekondigde jaarboekjes zeggen, dat wij in het vervolg liever andere plaatjes verzoeken, dan de eindeloos onder allerlei kleedij herhaalde vrouwen- of meisjes-portretten. Voorts, als gezegd, uiterlijk en innerlijk, (zoowel proza als poëzij,) bevelen ook nu dit jaarboekje aan.
Jaarboekje; zoo mag No. 5 wel heeten. Men steekt den lilliputters foliant gemakkelijk in den vestzak. Het is een regt lief boekje, dat veel geeft voor den matigen prijs, en zelfs enkele

{==48==} {>>pagina-aanduiding<<}
uitmuntende stukjes, waaronder b.v. aan Neerlands Minnezangers van n.a.v.c. [harante?] dat zelfs No. 1 tot sieraad zou strekken. Het is een regt aardig boeksken.
Zijn, kunnen wij niet nalaten onszelven ieder jaar af te vragen, zijn dan Hollandsche blijgeestigen andere, dan gewone blijgeestigen? Dit zij gelijk het wil, niemand zal zich de weinige stuivers, die deze jaargang kost beklagen, wanneer hij onder het proza het Verjaargeschenk, en onder de dichtstukjes de schaking van Europa, vertaald naar bürger, (wij noemden van beide maar het eerste het beste) gelezen heeft. Een paar satyrieke stukjes over de afschaffing van den jenever zijn niet onaardig; welligt is het evenwel niet goed, die nu te plaatsen. Enkele verzen (b.v. Echtelijk Geluk) hebben niets, wat hunne plaatsing in eenen Almanak voor blijgeestigen wettigt, en hadden om die reden beter elders zich kunnen nederzetten.
Het zeer eenvoudige, maar net gedrukte en met goede bijdragen gestoffeerde jaarboekje tot gezellig onderhoud is ruim en breed den schelling waardig. Het eerste en meest uitvoerige geschiedkundig verhaal evenwel is vol van onnaauwkeurigheden, die onkunde bewijzen, zoo ten aanzien der personen, als van de plaatselijke gesteldheid. Andere stukjes zijn regt lief; en, schoon onder de Anecdoten (hoe kan het ook anders?) enkele oude kennissen waren, maken die echter een aangenaam bijvoegsel uit.
Van den Bijbelschen Almanak hebben wij niets te zeggen, dan aankondiging en den wensch van zegen over het gebruik!
Den Almanak voor Dienstboden, eindelijk, heeft men, wat de Redactie en ten deele ook den inhoud aangaat, aan de voor deze taak uitstekend berekende Mevrouw van meerten te danken. Het was waarlijk een goede inval, ook den dienstboden eenen voor hunne vatbaarheid en behoefte ingerigten Almanak in handen te geven. De Redaetrice zelve geeft aan dienstbaren regt belangrijke lessen, ingekleed in eene opdragt, in een verhaal, in een gesprek, en in een' eenvoudigen goeden raad. P. moens en anderen bragten hun dichttalent aan het eenvoudige boeksken ten offer. Het was ons regt aangenaam, ook van francijntje de boer een versje aan te treffen. Wij wenschen zeer, dat deze onderneming worde voortgezet, en hopen, terwijl ons exemplaar, met ernstige aanbeveling tot lezing en herlezing, naar de keuken verhuist, dat een volgende jaargang mede veel doelmatigs, en niet het minst een vervolg op de goede trekken van dienstboden bevatte. Voor het zedelijk nut van dezen, in vele opzigten zeer vervallen', hoogstbelangrijken stand in de maatschappij is betrekkelijk in ons vaderland nog niet veel geschreven. En hoe ziet het er, inzonderheid in de groote steden, bij hen uit met zedelijkheid, goede trouw, eerbaarheid, nederigheid, dankbaarheid!....
De overige Almanakken, die ons geworden, kondigen wij in het volgende No. aan.

No. XV. Boekbesch. bl. 678. reg. 9. staat landsengte, lees landvlugte. En reg. 10. plannen voor planken.





{==49==} {>>pagina-aanduiding<<}

Boekbeschouwing.

Heinrich Schmid's Voorlezingen over het wezen der Wijsbegeerte en hare beteekenis voor wetenschap en leven, voor denkende Lezers. Uit het Hoogduitsch vertaald en met Ophelderingen voorzien door F.C. de Greuve, Hoogleeraar te Groningen. IIde Afdeeling. Vijftal Voorlezingen over de Wijsgeerige Systemen. Met een Bijvoegsel over het verband van geloof en weten. Te Groningen, bij P. van Zweeden. 1839. Van bladz. 239-608. f 3-60.

Deze tweede afdeeling van schmid's Voorlezingen is even belangrijk, zoo niet nog belangrijker dan de eerste. De achtste Voorlezing handelt over de waarde der wijsgeerige systemen in het algemeen. De objective of materiéle principiën: 1. het Dualismus, 2. het Materialismus, en 3. het Spiritualismus. Het is noodzakelijk, om tot de beoefening der wijsbegeerte op te leiden, dat men een overzigt en eene beoordeeling van de voornaamste wijsgeerige stelsels en methoden geve, om de verschillende standpunten aan te toonen, waaruit men de wetenschap bezien kan. Wat hier over de systemen in het algemeen aangemerkt wordt, is behartenswaardig. Zonder eenen stelselmatigen vorm, die de verspreide redeneringen tot eenheid brengt, kan de wijsbegeerte op geene wetenschappelijke behandeling aanspraak maken. De menigvuldige systemen, waarvan de geschiedenis der wijsbegeerte gewag maakt, moeten naar algemeene wetten in verband beschouwd en genetisch ontwikkeld worden. Volgens de twee bestanddeelen der menschelijke kennis (het subjective en objective element) gaan eenige stelsels van objective of materiéle beginselen, andere daarentegen van subjective of formele beginselen uit. Volgens de wetten der ontwikkeling van den menschelijken geest, moesten de systemen, die op de objective beginselen gegrond zijn, zich het eerste vormen; zulks was ook het geval. Vooreerst vertoonde

{==50==} {>>pagina-aanduiding<<}
zich het Dualismus, of de leer der twee tegenstrijdige beginselen, ten opzigte van den mensch, als geest en ligchaam beschouwd, van de Natuur, als licht en duisternis, van het Heelal, als God en wereld, en zich uit een zedelijk, godsdienstig en bespiegelend oogpunt, als goed en kwaad, God en Duivel, en oneindig en eindig, of volmaakt en onvolmaakt, of wel als vrijheid en noodzakelijkheid, voordoende. Het Dualismus komt in de oudste Godsdienstleer der Oostersche volken voor, gedeeltelijk ook en voornamelijk, wat het practische betreft, in de Joodsche en Christelijke Godsdienst, en ook, wat het theoretische aangaat, bij de Gnostieken en Manicheën. De menschelijke geest kan zich met het Dualismus niet vergenoegen, zonder er zich ooit geheel boven te kunnen verheffen. Het Monismus of de eenheidsleer tracht het Dualismus te ontwijken, maar het verwart de eenheid met de eenzelvigheid (identiteit). Hieruit ontstaan van de eene zijde het Materialismus en van den anderen kant het Spiritualismus, waar van het eerste alles uit de stof en hare eigendommelijke krachten, en het andere alles uit den geest en het verstand zoekt te verklaren. Het Materialismus der Ionisch-Grieksche wijsbegeerte en der Engelsche en Fransche school van de voorgaande eeuw wordt beschouwd en beoordeeld. Even als het Materialismus in het algemeen, in deszelfs verschillende wijzigingen, als atomistisch, mechanisch, chemisch en dynamisch, wordt nagegaan; het laatste, waarin de levenskracht het bezielende beginsel is, is deszelfs hoogste vorm, en uit zich in het Hylozoïsmus, of de leer eener wereldziel. Het maakt als 't ware den overgang tot het Spiritualismus uit. Dit komt echter meestal in eenen dualistischen vorm voor, in zoo ver
het nevens de geestelijke zelfstandigheden de stoffelijke laat bestaan. Het wordt Antidualistisch, als het den geest voor de eenige ware zelfstandigheid houdt. Beoordeeling van de Monadenleer van Leibnitz. Het Materialismus en Spiritualismus zijn even eenzijdig. Zij kunnen zich niet geheel van het Dualismus losmaken. Uit het subjectief verschil van ligchaam en geest volgt evenwel niet, dat beide objectief van wezen verschillen. De menschelijke geest blijft

{==51==} {>>pagina-aanduiding<<}
echter niettemin eene overhelling tot het Monismus behouden.
De negende Voorlezing gaat voort met over de objective of materiéle beginselen, namelijk 4o het Naturalismus, 5o het Pantheïsmus en 6o het Theïsmus, te handelen. De drie eerste beginselen vloeiden uit de anthropologische tegenstelling tusschen ligchaam en geest voort; deze namen hun oorsprong uit die van de wereld en God. De emanatieleer tracht het Dualismus met het Monismus te vereenigen; zij beschouwt het Heelal als het uitvloeisel van het Goddelijk wezen. Nader aan de eenheid van beginsel komt het Deïsmus, volgens hetwelk de wereld het werk van Gods vrije daad is, maar die daad van God gescheiden op zichzelve bestaat. Tegen het Dualismus verzetten zich twee eenzijdige, regtstreeks tegenover elkander staande systemen. 1o Het Naturalismus, hetwelk leert: alles is Natuur, waar van de gebreken duidelijk aangetoond worden, zoo als: Determinismus, of de leer der noodzakelijke bepaling, Eudemonismus; of het uitsluitend streven naar zinnelijk geluk, en eindelijk Atheïsmus. 2o Het Pantheïsmus, dat leert, dat alles God is, en hetgeen ook Absolutismus of Aléénheidsleer kan genoemd worden. Het Pantheïsmus was van den vroegsten tijd tot op den onzen verre verspreid, van de oudste Oostersche Godsdiensten af tot op de nieuwste wijsgeerige stelsels. Men schrijft deze leer aan de Eleatische wijsgeeren, aan plato, aan vele denkers der middeleeuwen toe, en vooral aan spinoza en ook aan schelling en hegel. Het oudste Oostersche
Pantheïsmus was van eenen godsdienstigen aard, uit godsdienstig gevoel en verbeelding gesproten; het heeft eene naauwe betrekking tot het Polytheïsmus, of het Veelgodendom. Het latere wijsgeerige of bespiegelende Pantheïsmus heeft deszelfs oorsprong in het logische verstand of de eenzijdige redenering. Dit logische kenmerk ontdekt men voornamelijk in de Aléénheidsleer der Eleaten. Ook in de leer van spinoza, wiens stelsel echter veeleer eene soort van Acosmismus, of loochening van het wezenlijk bestaan der wereld, behelst. De Vertaler verdedigt hier, door ingevlochtene aanmerkingen, niet alleen spinoza, maar ook

{==52==} {>>pagina-aanduiding<<}
schelling en hegel, tegen de uitspraak, dat zij onvoorwaardelijk het Pantheïsmus zouden leeren. Voor het overige ontmoet men hier eene uitvoerige wederlegging van het Pantheïsmus in het algemeen. Hetzelve vernietigt in het practische de menschelijke persoonlijkheid en in het theoretische het bestaan der wereld. Dit voert ons weder eenigzins tot het Dualismus terug, en dus tot het Theïsmus, hetwelk God en de wereld onderscheidt, maar tevens op het innigst vereenigt, door God als voortdurende Oorzaak en Schepper der wereld te beschouwen.
In de tiende Voorlezing wordt over de verdere objective beginselen, namelijk 7o het Realismus, 8o het Idealismus en 9o de leer der Identiteit, gesproken. De Schrijver begint met het onderzoek over het beginsel tot eene oplossing der tegenstelling tusschen het ideale en reale, of van het denken en zijn; of wel, bestaat er objective waarheid, dat is overeenstemming der kennis met haar voorwerp? Het gewone Dualismus neemt deze overeenstemming aan. Het theoretische stelt eene Goddelijke voorafbestemming, (harmonia praeestabilita) gelijk descartes en vooral leibnitz leert. Op het standpunt van het Monismus daarentegen ontstaan er drie hoofdsystemen, het Realismus, het Idealismus en het Identiteits-systeem. De twee eerste zijn eenzijdig en willekeurig. Zij hebben beide slechts eene betrekkelijke waarde. Het eerste is het stelsel der noodwendigheid, het andere dat der vrijheid. Vervolgens wordt er eene schets van de geschiedenis van den strijd tusschen deze twee beginselen in de wijsbegeerte gegeven. Het Realismus wordt vervolgens van twee zijden beschouwd, 1o als redenerende uit het beginsel der oorzakelijkheid, ‘de voorwerpen zijn de oorzaken der voorstellingen’ hetgeen het empirische is, dat op Naturalismus en Materialismus kan uitloopen; 2o als uitgaande van het principe, ‘uit het zuivere absolute zijn moet al het bijzondere worden afgeleid,’ hetgeen het rationele of speculatief Realismus uitmaakt. De vertegenwoordiger van hetzelve is spinoza. Het eenzijdig
Realismus is zoo wel theoretisch als practisch onvoldoende. Het Idealismus steunt als systeem op de vooronderstelling, dat het

{==53==} {>>pagina-aanduiding<<}
zijn door het kennen bepaald wordt. De denkende geest is de bron van alle daarzijn, volgens dit stelsel, dat door fichte het volledigst is ontwikkeld. Hetzelve ondergaat eene uitvoerige beschouwing en wederleggende beoordeeling. De Identiteitsleer vat de beide bestanddeelen subject en object in de hoogste eenheid op, en houdt denken en zijn voor eenzelvig. Schelling heeft dit stelsel het eerst uiteengezet; hegel heeft het dialectisch trachten te ontwikkelen. De Vertaler heeft aanmerkelijke toevoegselen aan deze Voorlezing gegeven, ten einde het oordeel van den Schrijver omtrent de leer van schelling en zijne latere gevoelens en die van hegel te wijzigen.
De elfde Voorlezing vangt aan met het onderzoek der subjective beginselen, namelijk 1o het Empirismus en 2o het Rationalismus. Ofschoon in de meeste systemen zoowel empirische als rationalistische bestanddeelen worden aangetroffen, behooren echter tot het Empirismus de stelsels van het Materialismus, Naturalismus en Realismus, en tot het Rationalismus die van het Spiritualismus, Pantheïsmus, Idealismus, en van het Identiteits-systeem; hetgeen door de geschiedenis der wijsbegeerte wordt aangetoond. Men vindt hier ook eene belangrijke aanteekening van den Vertaler bijgevoegd, betrekkelijk de hedendaagsche Fransche wijsbegeerte. De voorstelling en beoordeeling van het Empirismus en Rationalismus is zeer belangrijk, en kenmerkt zich door duidelijkheid en onpartijdigheid.
De twaalfde Voorlezing gaat voort met de beschouwing der verdere subjective beginselen, zoo als zij zich voordoen in 3o het Sensualismus, 4o de Reflexiephilosophie, 5o de Gevoelsphilosophie en 6o de mystische bespiegeling. Zij begint met eene nadere beschouwing der betrekking tusschen het Empirismus en het Rationalismus, en toont het eenzijdige van beide aan. Het Empirismus op den laagsten trap van ontwikkeling is Sensualismus, hetgeen in het theoretische Materialismus en in het practische Eudemonismus is; het neemt, om zich staande te houden, deszelfs toevlugt tot het logisch bewijzen, dus tot eene soort van Rationalismus. Hier openbaart zich voorts de tegenstelling tusschen

{==54==} {>>pagina-aanduiding<<}
verstand en rede, en vandaar dan de Verstands- of Reflexiephilosophie en de Gevoelswijsbegeerte. De Schrijver ijvert sterk tegen het eenzijdig gebruik van het logische verstand, of het natuurlijk Rationalismus. Hier staat het ideale Rationalismus tegenover, hetwelk in de rede eene boven het verstand verhevene onmiddellijke kenbron van het bovenzinnelijke zijn erkent; hetgeen weder met geschiedkundige en kritische beschouwingen van de wijsgeerige stelsels der oudheid en latere tijden gestaafd wordt. Schelling en hegel worden hier weder, wat hunne mystische bespiegeling en logisch formele methode aangaat, door den Schrijver aangevallen en door den Vertaler verdedigd. Wij kunnen ons geheel met de slotsom dezer laatste Voorlezing vereenigen: ‘Dat de wijsbegeerte rede en verstand, begrip en gevoel vreedzaam moet vereenigen, en hun verband psychologisch opsporen en beoordeelen.’
Het Bijvoegsel van den Vertaler, over het verband van geloof en weten, is eene Verhandeling, die aan deze uitgave boven de oorspronkelijke veel waarde bijzet. De Schrijver zoude zich over dit verband verklaard hebben; doch de dood verhinderde hem hier in. Prof. de greuve heeft deze taak op zich genomen, en dit onderwerp volgens de gevoelens van schmid en zijnen leermeester fries uiteengezet, en tevens aangetoond, dat, indien men, zoo als zij, voor het weten den verstandelijk zinnelijken kring aanneemt, en tot het geloof de overtuiging der redelijke en zedelijke grondwaarheden rekent, dat op een zeker voorgevoel of besef (Ahndung of Ahnung) van den geest rust, men van de woorden geloof en weten een ander gebruik maakt, dan het algemeen in de wetenschap aangenomene. De greuve toont aan, dat men in het bovenzinnelijke en zedelijke, of in de bespiegeling in het algemeen, evenzeer en nog zekerder een weten kan aannemen, dan in het verstandelijk zinnelijke.
Wij zijn in de aankondiging van dit tweede deel der Voorlezingen meer uitvoerig geweest, om de onderlinge betrekking der wijsgeerige stelsels eenigzins te doen kennen, en de aandacht te vestigen op een onderwerp, dat tot nog toe

{==55==} {>>pagina-aanduiding<<}
in onze taal niet was behandeld. Wij zeggen den Vertaler dank voor de moeite, aan zijne omwerking besteed, voor de belangrijke toevoegselen en aanmerkingen hier ingevlochten, voor den ruimeren blik, dien hij hierin boven schmid ten toon spreidt, die, geheel ingenomen met de inzigten van zijnen leermeester fries, over de nieuwste bespiegelende wijsgeeren van Duitschland altijd eenzijdig en soms hard en partijdig oordeelt. De wijzigingen, waartoe de Vertaler zich somtijds genoodzaakt zag, bevestigen hetgeen wij reeds bij de aankondiging van het eerste deel aanmerkten, dat het, naar ons gevoelen, beter geweest ware, dat de Heer de greuve zelf iets oorspronkelijks geleverd had, waarvoor wij hem zoo zeer in staat keuren.
Ten slotte moeten wij hier nog een paar aanmerkingen over het werk zelve bijvoegen. Vooreerst, dat het ons verwonderd heeft, dat schmid in de beoordeeling der wijsgeerige stelsels en methoden, slechts ter loops van de leer van kant en het Criticismus heeft gewag gemaakt; beide hadden, dunkt ons, wel eene meer uitvoerige beschouwing verdiend. Ten andere, dat het ons voorkomt, dat schmid, even als zijn leermeester fries, nog niet op de vereischte wetenschappelijke hoogte stonden van hun gekozen standpunt en methode, namelijk: de critisch-psychologische leerwijze, die thans onder de bedaardste en scherpzinnigste denkers algemeen veld wint, en die, verre van eene vijandige houding tegen de meer afgetrokkene bespiegeling aan te nemen, zich alleen voor de overdrijving en het eenzijdige wacht, waartoe deze soms kan vervallen, zonder daarom hare wezenlijke verdienste omtrent de wijsbegeerte in het algemeen te miskennen. Wij kunnen niet nalaten, hier, ter vergelijking, de aandacht te vestigen op een Hoogduitsch werkje van beneke, in 1833 uitgekomen, dat, hoezeer ook niet vrij van partijdigheid omtrent de speculative philosophie van fichte, schelling en hegel, met meer wetenschappelijke juistheid, hoewel korter, dan schmid, hetzelfde onderwerp behandelt, namelijk: de Wijsbegeerte in hare betrekking tot de ervaring, de bespiegeling en het leven beschouwd.


{==56==} {>>pagina-aanduiding<<}

Het Christendom in de Zuidzee, of Reizen en Lotgevallen van den Zendeling J. Williams; met Aanteekeningen over de Natuurlijke Geschiedenis der Australische Eilanden, enz. Met Platen. IIde Deel. Te Gorinehem, bij H. Horneer. 1839. In gr. 8vo. V en 368 bl. f 3-70.

Het tweede of laatste Deel van dit niet onbelangrijke werk, van welks eerste wij in dit Tijdschrift voor 1839, No. II, bl. 468-472, verslag gedaan hebben, bevat, bl. 1-207, voornamelijk de werkzaamheden, ondervindingen en lotgevallen des Schrijvers op zijne Zendelingsreis naar, en zijn verblijf op de Samoa- of Navigateurs-eilanden, die hij tweemaal bezocht heeft, tusschenbeiden eenen uitstap naar de Societeits-eilanden doende, en telkens naar Rarotonga, een der Hervey-eilanden, terugkeerende. Wat de invoering en uitbreiding des Christendoms in die oorden aangaat, is ook hier hoofdzaak, hoewel met verscheidene andere voorkomende bijzonderheden doormengd. Met genoegen merkte Ref. ook hier de weldadige gevolgen op, die het Christendom te weeg brengt, zelfs bij gebrekkigen vorm van mededeeling, en moest het dus te meer bejammeren, dat deze laatste bij de Zendelingen te dikwerf blijken draagt van meer het uitvloeisel van een oud Theologisch stelsel, dan van de eenvoudige Christusleer te zijn. Hij zou hiervan weder verscheidene staaltjes, aan die uit het 1ste Deel gelijkvormig, kunnen bijbrengen, maar wil er thans alleen de door williams, bl. 89, 90, hooggeroemde uitdrukking van een inlandsch Opperhoofd bijvoegen, dat ‘één droppel des kostbaren bloeds van jezus den berg zijner zonden had doen wegsmelten,’ die sommigen wel behagen zal, als een gevolg van de stijf vastgehoudene satisfactio Christi vicaria, maar die andere, de verdiensten des Zaligmakers niet minder hoog waarderende Christenen, liever met eene meer redelijke en Evangelische wijze van denken en spreken zouden ontwikkeld zien. Aan de andere zijde wil Ref. ook billijk zijn, en erkennen, meermaals blijken gevonden te hebben

{==57==} {>>pagina-aanduiding<<}
van de rekkelijkheid en verdraagzaamheid des Schrijvers omtrent andersdenkende Christenen, zoo als b.v. bl. 32, waar hij, na gesproken te hebben over de pogingen der Wesleyaansche Zendelingen op de Hervey-eilanden, ten besluite zegt: ‘Dit strekt ons ten bewijze, dat God geenszins bedoelt, de wereld door eenige enkele afdeeling zijner Kerk te bekeeren, maar door wien ook het Evangelie in ootmoed en opregtheid des harten verkondigd wordt, het zegel zijner genaderijke goedkeuring zal op den goeden uitslag worden gedrukt, die de aangewende pogingen zal bekroonen;’ of op eene andere plaats, waar hij zelfs met genoegen betuigt te zien, dat ook Roomsch Katholieke Zendelingen voor de uitbreiding van het Evangelie werkzaam zijn, ofschoon het met alle reden afkeurende, dat zij de sikkel in eens anders koorn komen slaan. Gezond is ook het denkbeeld, dat hij, bl. 205, omtrent de leefwijze der Zendelingen uitdrukt: ‘Reeds toen ik voor de eerste maal Engeland verliet, besloot ik eene zoo fatsoenlijk mogelijke woning voor mij te bouwen, (*) want de Zendeling gaat niet heen, om zelf eene barbaarsche levenswijs aan te nemen, maar om Heidenen de voorregten der beschaving deelachtig te maken: hij moet derhalve niet tot hen afdalen, maar hen tot zich opheffen.’ - 's Mans hooge ingenomenheid intusschen met Christendom en Zendelingswerk heeft hem misschien wel eens te hoog doen loopen met die Heiden-bekeeringen, en hunne aangeleerde wijze van uitdrukking, die meer kunstmatig naar zeker bij sommigen geliefd systeem, dan
natuurlijk en Evangelisch is. Ook heeft hij welligt wel eens als gevolg der aanneming van de Christelijke Godsdienst aangezien, wat meer uit overgenomene beschaving, uit zucht tot navolging, en ook wel eens uit minder edele beweegredenen, zoo als uit hoogmoedige zucht, om b.v. in kleeding niet minder te zijn dan de

{==58==} {>>pagina-aanduiding<<}
Christenen, voortvloeide; gelijk hij zelf ook hier en daar niet geheel ontkennen kan, (wat sommige hier medegedeelde toespraken van inlandsche Opperhoofden ook bewijzen) dat de redenen tot aanneming van het Christendom waarlijk niet altijd in de overtuiging van het hooge geestelijke belang, maar in de tijdelijke voordeelen gelegen waren.
Belangrijk is ook, wat williams in het overige van zijn werk, bl. 208 en vervolgens, mededeelt, zoo als, in het 28ste Hoofdstuk, wat hem bekend geworden is van de Aardrijkskunde en de Natuurlijke Historie der Navigateurs-eilanden. In het 29ste oppert hij zijne gedachten over den oorsprong der Zuidzee-eilanders, van welke hij tracht waarschijnlijk te maken, dat de oostelijke van de Maleische kust gekomen zijn; terwijl hij omtrent de westelijke veel meer duisterheid en onzekerheid verklaart te bestaan, maar gist, of zij misschien van een Negerras op de Aziatische eilanden afstammen, en eerst alle de Polynesische bewoond hebben, maar op de kleinere door de eerstgenoemde uitgeroeid zijn. Verder spreekt hij hier over de ligchamelijke eigendommelijkheden der oostersche eilanders, over hunne geestvermogens, en in het 30ste over hunne taal, in welke hij acht tongvallen onderscheidt, en de overeenkomst met de Tahitische taal in eenige voorbeelden aanwijst; alsmede kortelijk over hunne regering, oorlogen en vermaken; eindelijk in het 31ste over hunne Godsdienst, en over hunne voormalige afschuwelijke gewoonte van kindermoord, waarvan hij de redenen aldaar heeft nagespoord. Het 32ste of laatste Hoofdstuk bevat nog eenige gemengde aanmerkingen over de snelle voortplanting des Evangelies op deze eilanden, en over de belangrijke tijdelijke voordeelen, die uit de zendingen in verschillende opzigten kunnen voortspruiten.
In een naschrift, bl. 329-376, geeft de Vertaler, volgens vroeger gedane belofte, een ‘verslag van het nieuwe vertrek des Heeren williams en van een aantal medearbeiders naar de Zuidzee, op den 11 April 1838, aan boord van een geheel ten behoeve der Zendelingen uitge-
{==59==} {>>pagina-aanduiding<<}
rust en ter hunner blijvende beschikking gesteld vaartuig;’ en hij deelt uittreksels mede van de bij die gelegenheid te Londen gehoudene redevoeringen, aanspraken enz. - Een achteraan gevoegde Bladwijzer der meeste namen van plaatsen en personen, in de beide Deelen voorkomende, vermeerdert de bruikbaarheid van een werk, waarvan Ref., behoudens zijne te voren zoo wel als nu gemaakte aanmerkingen, wenscht, dat het, met verstand zoowel als met deelneming gelezen, dienstbaar moge zijn aan de kennis van onze natuurgenooten en hunne woonplaatsen, ook in afgelegene deelen des aardbodems, en aan hunne verstandige zoo wel als godsdienstige opleiding tot de wezenlijke waarde van den mensch en tot het ware wezen van het Christendom.

Geschiedenis der Hervorming in de Zestiende Eeuw; door J.H. Merle d'Aubigné. Uit het Fransch vertaald. IIde Deel. Te Rotterdam, bij van der Meer en Verbruggen. In gr. 8vo. 575 bl. f 5-:

Door de voortzetting dezes werks vindt Ref. zich op nieuw versterkt in zijn oordeel, dat hij over hetzelve bij herhaling uitgebragt heeft, (Vaderl. Letteroef. voor 1838, No. VII, bl. 273-277, en voor 1839, No. III, bl. 97, 98) en hij wil dus tijd en ruimte besparen, om daarover niet op nieuw noodeloos uit te weiden. Genoeg zij het te zeggen, dat men in dit tweede Deel vinden kan, vooreerst, bl. 1-387, het vervolg van de Geschiedenis der Hervorming in Duitschland door luther, tot aan zijne wegvoering naar den Wartburg, dus nog steeds met die groote en zeer in kleine persoonlijke bijzonderheden loopende uitvoerigheid, welke Ref., om ter laatst aangehaalder plaatse aangevoerde reden, gemeend heeft te moeten afkeuren. - De overige inhoud van dit Deel, bl. 387-575, is de Hervorming van Zwitserland, door zwingli tot stand gebragt, die hier met dezelfde breedsprakigheid begint beschreven te worden, en

{==60==} {>>pagina-aanduiding<<}
loopt tot aan de verbanning van zwingli's vriend, oswald myconius, in 1522.
Ook over de denkwijze des Schrijvers ten aanzien van sommige punten, die desgelijks in dit gedeelte des werks doorstraalt, en waarmede Ref. zich niet altijd vereenigen kan, heeft hij te voren zijne gedachten geuit, en vindt zich op nieuw daarin bevestigd. Zoo is het ook met de noten des Vertalers: op die, welke ter historische opheldering dienen, stelt hij den meesten prijs: met deszelfs beschouwingen en uitlatingen over sommige zaken kan hij niet instemmen, b.v. waar hij bl. 25 zegt, dat ‘de Hervorming niet luther's, maar Gods werk was;’ dat ‘luther er door eene hoogere, onzigtbare magt als tegen wil en dank toe werd aangevuurd, ja meêgevoerd;’ want waar is er in de Rede, het Bijbelwoord of de Geschiedenis grond, om den mensch dus tot eene machine te maken? - Waartoe dient voor Nederlanders (want de Heer le roy vertaalde immers dit werk uit het Fransch voor zijne landgenooten?) de uitval op bl. 135, 6: ‘Deze woorden van luther zijn niet minder toepasselijk, wanneer op de Universiteiten de Schrift niet meer gebruikt wordt, gelijk de Hervormers dezelve gebruikten, maar de kunst daar onderwezen wordt,’ (hoort! hoort!) ‘om de Schrift te verdraaijen, en van haren eenvoudigen klaren zin te berooven.’ Waar zijn in Nederland die Universiteiten? waarom ze dan niet bij name genoemd niet slechts, maar ook het beweerde met daadzaken bewezen? of zoo niet, waarom dan door zulke woorden kwaad zaad van achterdocht en veroordeeling gestrooid? - Men zie ook deszelfs zonderlinge manier van redeneren over de uitlegkunde des Bijbels, bl. 175, 6, alsof dezelve niet noodig ware. Zoo is het ook met 's Mans klagten over den tegenwoordigen staat der Protestantsche Kerk, nu zijdelings, dan meer regtstreeks, zoo als bl. 139, 154, 209, 217, 360, 555, 564 en elders; van welke onbepaald en ongegrond
aangehevene klaagtoonen Ref. de nuttigheid niet kan inzien, en met welker beantwoording hij niet noodig vindt zich op te houden. - Men leze dus dit werk en de daarbij gevoegde

{==61==} {>>pagina-aanduiding<<}
aanteekeningen met oordeel des onderscheids, en doe zijn nut met het goede, dat men er vindt!

Beknopte Genees- en Heelkundige Verhandeling over den Scorbutus, door P. Middel, Pract. Chir. en Vroedm. te Groningen. Te Groningen, bij J.H. Bolt. 1839. In gr. 8vo. Buiten de Inleiding, 76 bl. f 1-:

De scheurbuik wordt door den Schrijver beschouwd als, onder de vele voorkomende ziekten, eene der gene te wezen, welke in ons vaderland ook veelvuldig waargenomen worden. Zelf waarnemer, wilde hij de vruchten daarvan niet terughouden, omdat in onze moedertaal over deze ziekte niets van eenig belang bestaat. Daar de hooge graad van scheurbuik meer op zee, dan op het vaste land voorkomt, wilde hij zulks door eene kleine Verhandeling bekend maken, te meer, daar er nog vele lijders worden gevonden, welke aan de ulcera scorb. Ped. lijden, welke deze na de epidemische ziekte van 1826 hebben bekomen. De scheurbuik schijnt dus in dit laatste geval nog al op het vaste land voor te komen.
De Heer middel zal zijne kleine Verhandeling vergezeld doen gaan van eenige waarnemingen, vijf van welke uit de Dissertatie van Dr. menalda over te nemen hem niet overbodig voorkwam. Eene van het jaar 1754 is uit Frankrijk herkomstig. Eene andere schijnt van den Heer ter borgh te zijn. In de zesde waarneming van den Schrijver schijnt hij zich wél bevonden te hebben bij het gebruik van suiker en de aanwending van het Creosot. Eene oplossing van een half pond suiker (medic.) met zes oncen water, indien hier geene drukfout bestaat, zal evenwel een mengsel opgeleverd hebben, waarvan niet dan met moeite, om 't uur een lepel vol, zal hebben kunnen genomen worden. Men vindt de suiker ook door hell aan geprezen in het Theoretisch-practisches Handbuch der Chirurgie von Dr. j.n. rust, 1ste B., art. Scorbutus, pag. 618. In een ander geval zag hij goede werking van de

{==62==} {>>pagina-aanduiding<<}
Biergist, op het voetspoor van eenen Doct. murselius; verg. ook het reeds aangehaalde artikel van rust.
Over het geheel bestaat er nog al overeenkomst tusschen deze kleine Verhandeling en vermeld artikel. Zoo stelt de Heer middel voor, behalve het aanwenden der Chlorine, de lucht ook te verbeteren door het ontsteken van Salpeter of buskruid! verg. nog eens het gezegde werk van rust, bl. 617. Onder de plaatselijke toevallen brengt de Schrijver de behandeling van den mond en het tandvleesch, de pijnen der ledematen, de scheurbuikige zweren, diarrhoeën (?), bloedstortingen (?), opthalmia scorbutica, kolijkpijnen (?), anasarta. Elk zijne wijze van Nosologische voorstelling. Zeer juist kan deze echter niet genoemd worden. Eene algemeene doelmatig ingerigte behandeling zal eene bijzondere, bloot tegen sommige dezer verschijnselen gerigte, wel overbodig maken.
Bij de aanhaling van de waarnemingen van jac. van lil zal men met bevreemding de Hoogduitsche vertaling eener oorspronkelijke waarneming opgegeven zien. Onder meer anderen, had ook l. stelwagen kunnen vermeld worden, en wel in de Verh. van het Gen. servandis civibus, D. VI. De waarnemingen van wijlen den Groninger Hoogl. thomassen a thuessink hadden niet behooren voorbijgezien te worden. Onder de niet opgeteekende drukfouten behoort opthalmia, doorgaande voor ophthalmia, savia voor salvia, enz.




A.E. van Noothoorn. Waarom is de Jenever erger dan de Cholera? en kan hij afgeschaft worden in Nederland? Te Doesborgh, bij Kets en Lambrechts. 1839. In kl. 8vo. 50 bl. f :-45.

J. Backer. Het Koningsbier voorgesteld als Volksdrank, ter wering van de Jeneverpest. Te Arnhem, bij I.A. Nijhoff. 1839. In gr. 8vo. 22 bl. f :-25.

Over het onmatig gebruik van sterken Drank, vooral bij

{==63==} {>>pagina-aanduiding<<}
het Volk, en de middelen om dit tegen te gaan. Te Utrecht, bij L.E. Bosch. 1839. In gr. 8vo. 48 bl. f :-60.

Bij eene andere gelegenheid heeft de beoordeelaar der bovenstaande stukjes duidelijk genoeg getoond, dat hij met warmte voor de bedoeling der Matigheidsgenootschappen ingenomen is. Maar deze ingenomenheid met het edele doel legt hem evenwel de verpligting niet op, al het door de oprigting dezer Genootschappen uitgelokte geschrijf goed te keuren. Wij ontvingen thans weder drie traktaatjes van verschillenden inhoud en strekking. De Lezers van dit Tijdschrift zullen zich met een beknopt verslag derzelven, zoo wij hopen, wel willen vergenoegen.
No. 1. Dit stukje is een zonderling product. Het bestaat uit twee deelen. Het eerste is een kort verhaal, waarin wij ons een jeugdig huisgezin zien voorgesteld, hetwelk, na eerst gelukkig geweest te zijn, later, doordien de echtgenoot tot dronkenschap verviel, diep rampzalig werd. Dit verhaal is niet overdreven. Maar nu volgt hierop een tweede hoofdstuk, over de vraag: ‘Kan de jenever in Nederland afgeschaft worden?’ en hier is de Schrijver in zijne redeneringen niet tot volkomene helderheid gekomen. Hij haalt, onder vele goede en ware zaken, ook veel, hetgeen weinig doordacht is, door elkander. Is het hem ernst, dat, wanneer alle Nederlanders braaf, deugdzaam en godsdienstig wierden, de Leeraars van de Godsdienst overbodig, en dan meer dan tweeduizend menschen zonder broodwinning zouden zijn? Ware dit alzoo, zou het dan nog ooit eene reden kunnen zijn, om deze algemeene verbetering van den zedelijken en godsdienstigen toestand der natie niet te wenschen? Maar waartoe ons vermoeid met noodelooze bewijzen aan te voeren tegen eene stelling, wier ongerijmdheid niet twijfelachtig is? De Leeraars van de Godsdienst hebben het niet noodig, dat hun edele werkkring op zedelijke verbastering van een volk berusten zou. Zij verlangen een' weltoebereiden, geen verwaarloosden en verwoesten akker voor het goede zaad. -
{==64==} {>>pagina-aanduiding<<}
Eindelijk slaat de Schrijver twee middelen voor, welke men, zoo men het gebruik van den sterken drank wil afschaffen, naar zijne bewering, alleen met goeden uitslag zou kunnen beproeven: 1. Men herscheppe alle stokerijen in bierbrouwerijen; 2, of de regering verbiede het gebruik van sterken drank. ‘Één beslnit,’ zegt hij, ‘is voldoende; kroeghouden en koffijhuishouden brenge men onder de verbodene bedrijven, even als het op poene van boete verboden is, geheime banken van leening of niet wettig geadmitteerde bordeelen te houden.’ Schertst hier
de Schrijver, dan is zijne scherts kwalijk geplaatst; en wat bewoog hem, den indruk, dien hij door het eerste hoofdstuk scheen bedoeld te hebben, zelf zoo geheel weder weg te nemen? En schertst hij niet, dan geeft hij ons geen groot denkbeeld van zijne ondervinding en schranderheid.
No. 2. De Heer backer noemt het treurige waarheden, die wel van de daken mogten gepredikt worden: de Jenever erger dan de Cholera! de Brandewijn een pest! Hij meent echter, dat het niet genoeg is, te zeggen: laat staan uw glas! maar dat men er bij moet voegen: neem dit glas! Zoo dacht hij op een volksdrank, vervaardigde een nieuw fabrikaat, verkreeg er octrooi op, en geeft u aan het eind van zijn stukje eene Prijscourant van de onderscheidene soorten van zijn Koningsbier. Dit stukje behoort dus eigenlijk niet tot het gebied van een letterkundig Tijdschrift. De ondervinding zal voor of tegen het fabrikaat van den Heer backer moeten beslissen, en Rec., die hetzelve niet beproefd heeft, is volstrekt niet in staat, er zijn oordeel over te vellen.
No. 3. Dit stukje, zonder naam des Schrijvers, is blijkbaar door iemand geschreven, die eenige geschiedkundige en letterkundige opleiding heeft, maar bevat veel, dat men in zulk een werkje niet zoeken zou, om de eenvoudige reden, dat het tot het onderwerp geene betrekking heeft. Dat hij op bl. 22 het woord kennissen in de beteekenis van kundigheden bezigt, bewijst zijne bekendheid met de Hoogduitsche letterkunde. Overigens vindt men hier eene beschrijving van den voetboog (arbalesta) bl. 35, en een na-
{==65==} {>>pagina-aanduiding<<}
schrift over maliën en maliebanen van den Uitgever (den Heer bosch?)
Ondertusschen heeft No. 3 met No. 1 dit gemeen, dat men de weinige genietingen en uitspanningen der geringe volksklasse onder de bronnen van het onmatig gebruik van sterken drank vindt opgegeven. De Schrijver van No. 3 wil daarom volksfeesten en volksspelen invoeren. Alle stukjes komen overeen in den lof van het bier. Er is ondertusschen eene ernstige zijde in het onderwerp, wanneer men vooral op den treurigen toestand der geringere standen denkt, die in het eerste stukje hier en daar met ware en levendige trekken wordt afgeschetst. Wij zouden over dit onderwerp nu ook, op onze beurt, gaarne een woord zeggen; maar No. 3 heeft ons met zijne schuttersfeesten, met zijn kaatsen en dansen te zeer in eene vrolijke stemming gebragt, dan dat wij het niet liever tot eenen anderen tijd en betere gelegenheid zouden verschuiven.

Handleiding voor Duivenvrienden, of het houden, het aankweeken, het verzorgen en het gebruik van de Duiven. Uit het Hoogduitsch overgebragt door E.B. Te Groningen, bij J. Oomkens. 1839. In kl. 8vo. 62 bl. f :-50.

Een beknopt boekje, dat voor hen, ten wier nutte het geschreven is, zeker niet ondienstig zijn zal, hoezeer het ook in sommige opzigten wel het een en ander te wenschen overig laat. Voor de natuurlijke geschiedenis der duiven had de Schrijver meer gebruik kunnen maken van buffon, dan hij schijnt gedaan te hebben. Van wilde duiven wordt gezegd, dat men ze best met een slagnet bij Zoutkeeten vangt. Rec. verklaart, niet regt te begrijpen, hoe men bij Zoutkeeten, die bij ons althans niet zoo zeer op het platte land, maar meer in de steden gevonden worden, banen met slagnetten voor het vangen van wilde duiven kan aanleggen. Staat er ook veelligt in het oorspronkelijke Sulzen? Van zulke Sulzenheerde, die in Duitschland in gebruik

{==66==} {>>pagina-aanduiding<<}
zijn, geeft aus dem winckell, in zijn Handbuch für Jäger, de toebereidselen op (2te Auflage, IIter Th. Leipzig 1821. 8o. S. 406, 407, 409, 413.) Op bl. 45 wordt een voorschrift gegeven van een mengsel, om duiven aan hare nieuwe woonstede te gewennen; de Vertaler noemt dat een ‘ongerijmd koeskas,’ en geeft er eene min walgelijke en vereenvoudigde toebereiding van op. De Philoperisteren kunnen meerdere middelen, om te beletten, dat de duiven haar hok niet verlaten, opgeteekend vinden in het Woordenboek van chomel, (tweede uitgave van de chalmot, I. bl. 556) waarin zij over het geheel het artikel Duiven niet zonder nut zullen naslaan.






Natuurlijke Historie der Provincie Groningen. Isten Deels 1sten Stuk, hoofdzakelijk bevattende eene geologische en natuurkundige Beschouwing van den Bodem; door R. Westerhoff, Med. Doct. te Warfum, en G. Acker Stratingh, Med. Doct. te Groningen. Te Groningen, bij J. Oomkens. 1839. In gr. 8vo. VIII en 323 bl. f 3-:

Dit werk was reeds in 1830 grootendeels afgedrukt, maar door een' zamenloop van omstandigheden, waarvan de Heer acker stratingh in zijn Voorberigt verslag geeft, werd deszelfs uitgave tot nu tot vertraagd. Wij hopen, dat hij hetzelve vervolgen en voltooijen zal, al is hij daarbij nu ook van de verdere medewerking van den Heer westerhoff verstoken.
Het Stuk, dat thans voor ons ligt, bevat twee afdeelingen. De eerste geeft ons eene aardkundige beschouwing der provincie, of handelt over den grond en deszelfs vorming, (bl. 1-173.) Zij is in twee hoofdstukken verdeeld, waarvan het eerste over het diluviesch, het tweede over het alluviesch land handelt. De tweede afdeeling is toegewijd aan de beschouwing van den waterstaat der Provincie, zoowel van vroegeren als lateren tijd. Van deze afdeeling

{==67==} {>>pagina-aanduiding<<}
behelst dit stuk slechts enkele deelen; de rivieren, kanalen, dijken en weggen, en het geschiedkundig overzigt van de overstroomingen en dijkbreuken, moeten nog in het vervolg verwacht worden. Wij kunnen derhalve hier geenszins over een volledig werk oordeelen, maar slechts over een fragment. Dit is echter zoodanig, dat wij niet ten onregte meenen, reeds in den aanvang onzer aankondiging, het verlangen naar de voortzetting en voltooijing van dezen arbeid te hebben aan den dag gelegd. Wij wenschen, dat de Heer acker stratingh de Geschied- en Aardrijkskundige Inleiding er alsdan wederom bijvoege, die thans is achterwege gelaten. De redenen tot die weglating, in het Voorberigt bijgebragt, komen ons niet zeer gewigtig voor. Al moge men ook elders zulk eene Geschied- en Aardrijkskundige Beschrijving aantreffen, dezelve behoort ook in dit werk, zal het op volledigheid aanspraak maken, niet te ontbreken, en zulks te meer, daar er in het werk zelve, b.v. op bl. 259, van gewaagd wordt. Om dezelfde reden misten wij ook het kaartje van de Wadden ongaarne, waarop in den tekst dikwijls verwezen wordt. Wanneer de Schrijvers alleen fragmenten over of bijdragen tot de Natuurlijke Geschiedenis der Provincie Groningen op den titel beloofd hadden, konden zij zich met het verwijzen naar andere werken over het ontbrekende verontschuldigen; maar in een werk gelijk het onderhavige verlangt men natuurlijk alles bijeen, wat tot de zaak behoort; en hier mag derhalve eene algemeene Aardrijkskundige Beschrijving niet achterblijven, al meende men ook het geschiedkundig overzigt te kunnen ontberen.
Overigens houden wij ons verzekerd, dat niemand dit werk onbevredigd ter zijde zal legger. Het is met veel kennis en vlijt zamengesteld, en bevat eenen schat van wetenswaardige, vooral geschiedkundige bijzonderheden, in een klein bestek bijeengebragt. Het is ons wel eens hier en daar voorgekomen, dat de Schrijvers veelligt in het geschiedkundige verder gingen, dan tot het eigenlijke doel des werks behoorde, en vooral hunne letterkundige aanteekeningen over naamsoorsprongen van plaatsen en dorpen

{==68==} {>>pagina-aanduiding<<}
al te ruimschoots hadden medegedeeld; daardoor wordt evenwel het werk voor sommige lezers belangrijk, die eene enkel natuurkundige beschrijving der Provincie anders niet zouden raadplegen.
Voor het overige zijn ons bij het doorlezen van dit stuk hier en daar eenige natuurkundige bedenkingen voorgekomen. Zoo lezen wij in aanteek. 1, bl. 3, dat de alluvie gevormd is volgens dezelfde natuurwetten, die thans nog bestaan. Dit zijn wel de woorden van eenen anderen, maar de Schrijvers hechten er nogtans in het verband hun zegel aan. Las men daar ‘door dezelfde oorzaken, die thans nog werken,’ wij zouden er geene bedenking tegen hebben. Nu schijnt het, dat sedgwick en onze, hem volgende, Schrijvers aannemen, dat de gronden van het diluvium gevormd zijn volgens andere natuurwetten, dan die tegenwoordig bestaan. Zulk eene vooronderstelling strijdt tegen het denkbeeld van natuurwetten zelve, en zou aan het geologisch onderzoek allen vasten grondslag ontnemen.
Op bl. 12 lezen wij: ‘Nu ontstonden er op de zich als eilanden vertoonende hoogere deelen des lands Varen-Grasen Palmsoorten, en, behalve Plant- en Weekdieren, ook Schaal-, tweeslachtige dieren en Visschen, alle van eenen vreemden en reusachtigen vorm.’ Men ontmoet eenige onnaauwkeurigheden in deze beknopte schildering van de organische overblijfsels der secondaire bergen; want vooreerst ontstonden deze plant- en weekdieren niet op de eilanden, maar in de zee zelve, (landmollasken komen over 't geheel eerst in latere lagen voor, en de plantdieren of liever Polyparia der voorwereld zijn alle uit de zee afkomstig) en ten andere zijn deze vormen niet alle van een' vreemden, en nog veel minder alle van een' reusachtigen vorm. Ook in de voorwereld waren er kleine dieren, tout comme chez nous. Het was er even mede gesteld als met de natuurwetten.
Op bl. 12 vindt men eene vrij lange lijst van schriften, die men over Geologie kan raadplegen. Voor den geleerde van het vak is deze lijst overtollig; voor den weetgierigen,

{==69==} {>>pagina-aanduiding<<}
die zich van de zaak onderrigten wil, is zij onvoldoende. De Schrijvers vooronderstellen eens voor een oogenblik, dat iemand al deze geschriften, die hier in eene bonte rij worden opgenoemd, nalas; meenen zij waarlijk, dat hij daardoor een klaar en helder begrip van de hoofdtrekken der wetenschap zal verkregen hebben? Wij voor ons betwijfelen het. Hij zal, rondgevoerd door allerlei wind van leering, veeleer aan de wetenschap zelve twijfelen.
Op bl. 25 vindt men de gissing als niet onwaarschijnlijk voorgedragen, dat onze streken in den voortijd met bergen of rotsen voorzien en omringd zijn geweest. Rec. acht zulks niet volstrekt onmogelijk; maar wanneer echter van waarschijnlijkheid gesproken wordt, moet hij erkennen, dat alle hem bekende geologische daadzaken tegen haar schijnen te pleiten.
Bij het geologische gedeelte, hetwelk vooral op de behandeling van het eerste hoofdstuk der eerste afdeeling betrekking heeft, verontschuldigt zich de Schrijver des Voorberigts met de omstandigheid, dat het werk reeds vóór omstreeks tien jaren werd opgesteld. Intusschen is dit ook in de bijvoegsels slechts gebrekkig verbeterd, dewijl daar b.v. bij de verdeeling der formatiën de Secondaire krijtformatie wordt genoemd, hetgeen aan de benaming krijtformatie eene uitgebreidheid geeft, welke steenkolenlagen, rooden zandsteen, gryphitenkalk, surakalk enz. omvatten zoude. (*)
Minder aanleiding tot bedenking geeft ons de beschouwing van het alluvium in het tweede hoofdstuk der eerste afdeeling. 't Geen hier van de vroegere boschrijkheid der Provincie gezegd wordt, is met uitvoerigheid en naauwkeurigheid bewerkt. Met het gevoelen, dat de aangeslijkte gronden door de zee en niet zoo zeer door de rivieren ont-
{==70==} {>>pagina-aanduiding<<}
staan, ja dat de zee onze rivierklei heeft gevormd, kunnen wij ons volstrekt niet vereenigen (zie bl. 147, 148). Wij geven de geleerde Schrijvers in bedenking, dat deze aanslijking ook in meren plaats heeft, waarin rivieren zich ontlasten. Zij vergelijken over dit punt, 't geen saussure in het meer van Geneve heeft waargenomen, zoo als ook vele plaatsen in de Principles of Geology van lyell.
Bij de gedaante van het gewest wordt (bl. 259) opgemerkt, dat de Provincie Groningen naar het hoofd eener oude vrouw gelijkt. ‘Dáár, waar onze grond aan de Hunse en Lauwers grenst, vindt men het achterhoofd; op de kruin des hoofds ziet men de Wadden; aan het voorhoofd en den neus paalt de Wester-Eems; terwijl mond en kin door den Dollerd en de grenzen van Oostfriesland gevormd worden.’ Wij weten niet, of de Schrijvers deze vergelijking het eerst voordragen, of wel van anderen ontleenen. Wij voor ons hechten er geene groote waarde aan, en moeten ook opmerken, dat de neus der oude vrouw, die bij Delfzijl zou beginnen, al vrij zonderling, Oostwaarts van Ter Munter Zijl, in eene spits uitloopt!
Aan den Recensent werd dit werk toegezonden, als met den Heer de vriese het Tijdschrift voor Natuurlijke Geschiedenis redigerende. Hij is niet gewoon, in dat Tijdschrift aankondigingen of beoordeelingen van Nederlandsche boekwerken te geven. Hij vond zich echter opgewekt, om zijne gedachten over dit werk mede te deelen, en verzocht daarom voor deze aankondiging eene plaats in de Vaderlandsche Letteroefeningen. Het is ook daarom, dat hij deze aankondiging met zijne naamteekening onderschrijft, niet twijfelende, of de Schrijvers zullen hierin een blijk zien, dat de bovenstaande aanmerkingen, waarmede hij niets ontnemen wil aan den algemeenen lof, dien hij aan dezen arbeid toekent, door geene partijdige vooringenomenheid of onedele beginsels, maar alleen door waarheidsliefde zijn ingegeven. Wij vertrouwen, dat de Schrijvers er, voor zoo ver zij hun gegrond voorkomen, dat gebruik van maken zullen, hetwelk tot volmaking hunner belangrijke onderneming strekken kan.

j. van der hoeven.





{==71==} {>>pagina-aanduiding<<}

Verhaal van den Reistogt en Expeditie naar de Nederlandsche Bezittingen ter westkust van Afrika, (kust van Guinea.) Door H.F. Tengbergen, Ridder, Kapitein-Luitenant, kommanderende Zr. Ms. Korvet Amphitrite, in 1838. 's Gravenhage, bij S. de Visser en Zoon. 1839. In gr. 8vo. VIII en 138 bl. f 2-20.

In de maand Februarij van het jaar 1838 ontving het Gouvernement berigten van Sint George d'Elmina, de hoofdplaats der Nederlandsche bezittingen ter kuste van Guinea, gewag makende van onlusten, waarbij de Heer tonneboeijer, Gouverneur ad interim van die kolonie, en de meeste Europesche ambtenaren, door de Negers, onder aanvoering van bonsoë, Koning van Hanta, waren vermoord. Tot beteugeling van deze onlusten, en tot handhaving van het Nederlandsch gezag, werd de Generaal-Majoor verveer met eene genoegzame gewapende magt afgezonden. Deze krijgsmagt zou door middel van de korvet Amphitrite en de schepen de Merwede en de Rhoon en Pendrecht worden overgebragt. Aan den Schrijver van dit verhaal werd het beheer omtrent alle zeezaken, den togt betreffende, opgedragen. De dagbladen hebben in der tijd de voornaamste bijzonderheden, dezen togt betreffende en deszelfs afloop, bekend gemaakt. De opstandelingen werden beteugeld, en de hoofden van den opstand, onder anderen ook bonsoë, met den dood gestraft. In zoo ver beantwoordde de onderneming aan de bedoelingen van onze Regering. De aanleiding echter tot den opstand onder de Negerbevolking en het verlies van zoo vele menschenlevens, onder anderen ook dat van den verdienstelijken Generaal verveer, die de overwinning slechts korten tijd overleefde, zijn te betreuren. Als eene bron voor de geschiedenis, als een gedenkschrift van de volbragte onderneming, verdient het thans aangekondigde werk de aandacht van het publiek; en de Heer tengbergen heeft door zijn welgeschreven verhaal aanspraak verworven op den dank van zijne landgenooten. Eene afbeelding van den reeds genoemden uiterst leelijken Negerkoning, van het fort St. George d'Elmina op den titel, en eene
kaart van dat gedeelte der kust van Afrika, waarop de Nederlandsche bezittingen gelegen zijn, versieren het werk, hetgeen wij ook wegens den duidelijken stijl gaarne aanbevelen.








{==72==} {>>pagina-aanduiding<<}

Redevoering, ter Inwijding van het Gebouw voor de dienst der Justitie te Haarlem bestemd; op den 1 Oct. 1839, door Jhr. Mr. Van Tets van Goudriaan, President van de Arrondissementsregtbank te Haarlem. Te Haarlem, bij V. Loosjes. 1839. In gr. 8vo. 31 bl. f :-75.

Pleitrede, betreffende de Inkwartiering van Officieren van Zr. Ms. Landmagt, in het vierde District van Zeeland, enz. den 9 Sept. 1839. Door Mr. Ph. van den Broecke, Regter-plaatsvervanger bij de Arrondissementsregtbank, praktizerend Advocaat te Middelburg. Te Middelburg, bij J.C. en W. Altorffer. In gr. 8vo. 1839. X en 37 bl. f :-50.

De Omwentelingsgeest. Door H.J.A. Te Utrecht, bij Kemink en Zoon. 1839. IV en 55 bl. In gr. 8vo. f :-60.

Aan den Heer W.G.B., de Schrijver van: Het Gymnasium als stedelijke inrigting beoordeeld. Te Leyden, bij P.H. van den Heuvell. In gr. 8vo. 1839. 41 bl. f :-50.

Wij voegen deze vier niet onverdienstelijke boekskens in dezelfde aankondiging bijeen, omdat wij bij elk derzelven slechts kortelijk kunnen stilstaan.
De Redevoering van Jhr. Mr. van tets van goudriaan heeft wel niets hoegenaamd van den hoogen rhetorischen stijl, maar is toch zeer doelmatig voor het oogmerk, de inwijding van het gebouw voor de dienst der Justitie te Haarlem. Als President der Arrondissementsregtbank spreekt zijn Ed. de verschillende Regterlijke Autoriteiten, de Advocaten en Procureurs, eindelijk ook Haarlems ingezetenen aan. Vooral die laatste toespraak is treffend, en geeft heilzame wenken en waarschuwingen, betrekkelijk het tegenwoordig zijn van velen bij de behandeling der correctionele zaken.
De Pleitrede van Mr. van den broecke, over de inkwartiering van Officieren, behoort onder het getal van goede en welbewerkte pleidooijen, gelijk er echter bij menigte worden vervaardigd en uitgesproken. De reden der uitgave vinden wij voor onszelven in het belangrijke der zaak voor de ingezetenen van het vierde District der Provincie Zeeland; en in die ééne reden kan men de drie in de Voorrede opgegevene

{==73==} {>>pagina-aanduiding<<}
gronden, welke de bekwame Pleiter voor de uitgaaf had, gerustelijk zamentrekken. Recensent kan zich beter met de argumenten van den Heer van den broecke, dan met het vonnis en het arrest vereenigen; doch nu het er eenmaal toe ligt, wenscht ook hij, dat aan onze in die landstreek woonachtige medeburgers, die waarlijk zelven eenen dam tegen den inval der Belgen in der tijd hebben opgeworpen, en naderhand zulke zware lasten hebben moeten torschen, eindelijk eenige schadevergoeding moge worden toegekend.
Het vlugschrift de Omwentelingsgeest, door h.j.a., heeft, naar ons gevoel, wat veel declamatie. Men weet soms bijna niet, waar de Schrijver heen wil. Echter blijkt het, dat hij wil waarschuwen, zoo wel tegen onbepaald gezag der Vorsten, als tegen volksregering, die ook eene soort van onbepaald gezag is; dat hij in de Constitutionele Monarchij den besten waarborg tegen Omwentelingen vindt, en ook uit dien hoofde een warm voorstander van het Protestantismus is, als best bestaanbaar met eene redelijke vrijheid. In de hoofdzaak kunnen wij ons dus wel met den Schrijver vereenigen, en dit zullen zeer velen met ons. Doch juist daarom zou de brochure belangrijker geweest zijn, indien zij zich tot dat algemeene niet bepaald had, en de vereischten eener Constitutionele Monarchij, zal zij waarlijk uit eene onderlinge tempering en harmonische zamenwerking van het Monarchale, het Aristocratische en het Democratische beginsel bestaan, beter had uiteengezet. Welligt had dit werkje dan van de eene of de andere zijde tegenspraak uitgelokt; doch dan kende men ook de meening des Schrijvers. Nu zou men hem in dat algemeene kunnen bijvallen, en echter eene geheel andere denkwijs zijn toegedaan.
De Schrijver van: Het Gymnasium als stedelijke inrigting beoordeeld, repliceert zeer gelukkig op het zijn gevoelen bestrijdend antwoord van den Heer w.g.b., en doet vooral zien, dat het hier geenszins de vraag geldt: hoe is dit of dat Gymnasium in het bijzonder ingerigt? maar: hoe is ieder Nederlandsch Gymnasium in het algemeen? Wat is het, overeenkomstig wetten en verordeningen? Wat is het, naar den gewonen loop van zaken; en wat kan er, zoodoende, van worden? Al hetwelk dus niet wegneemt, dat de bijzondere verdienste van dezen of genen eenig bepaald Gymnasium tot eene hoogte verheffen kon, welke het Gymnasium in het algemeen en uit zichzelf niet bereikt. Dat nu de tegenwoor-
{==74==} {>>pagina-aanduiding<<}
dige stedelijke inrigting uit haren aard gebrekkig en dikwerf ondoelmatig is, dit alleen heeft onze Schrijver beweerd, en daarop blijft hij volhouden. Moeijelijk is echter altijd dit onderwerp. Alleen men toetse onpartijdig, zij niet blind voor het gebrekkige, en streve opregt naar het beste! Kan men dat laatste, het ideaal der volkomenheid, niet bereiken; door het na te jagen, zal men toch meer gewinnen, dan door in te slapen bij het oude.





Alphabetische Lijst van Woorden en Spreekwijzen, taalkundig opgehelderd in de Werken van Mr. Willem Bilderdijk; opgemaakt door A. de Jager, Lid van de Maatsch. van Nederl. Letterk. te Leiden. Te Rotterdam, bij W. Messchert. 1839. In gr. 8vo. 80 bl. f 1-40.

Er is een tijd, ook in ons Land, geweest, dat de Schrijvers hunne uitkomende werken, vooral die van geleerdheid, met uitvoerige registers voorzagen, zoodat men niet zelden eenen sleep van drie, vier en meer zoodanige achteraan zag komen, en de kleinste woordjes, taaldeeltjes en nietigste bijzonderheden daarop vond aangeteekend; maar ook, wanneer men daarop het werk zelf raadpleegde, zich menigwersbijster teleur gesteld zag en het tijdroovend nazoeken bejammerde. Hierop volgde (gelijk te verwachten was, want les extrêmes se touchent) een tijd, dat men, op weinige uitzonderingen na, geene of slechts weinigbeduidende registers maakte, en dus den Geleerde, die toch niet alles onthouden kon, noodzaakte, om steeds met de pen in de hand en zijne Adversaria voor zich te zitten, en aanteekening te houden van hetgeen hij gelezen had. Noch het een noch het ander is voor den voortgang der wetenschappen of voor eigen arbeid verkieslijk; het is ook hier: Medio tutissimus ibis. Er zijn werken, die uit hun eigen aard en inhoud geene registers noodig hebben, of er zelfs niet vatbaar voor zijn; (verbeeld u, Lezer! een' hedendaagsche tot stikkens toe opgevulden roman met een alphabetisch register van personen, zaken en woorden achteraan!) maar er zijn ook andere, bij welke men aan tijdgenoot en nakomeling eene wezenlijke dienst doet, met er eenigen bladwijzer aan toe te voegen, om de daarin vervatte nuttige bouwstoffen des te gereeder te kunnen vinden. Het is dus nog al wonder, (om eindelijk op ons propoost te komen) dat

{==75==} {>>pagina-aanduiding<<}
bilderdijk, die, waar het hem te pas kwam, nog al in ruime mate een laudator temporis acti was, en die zoo veel en velerlei in zijne geschriften omhaalde, geene registers bij dezelve gevoegd heeft: waarom? ja! dit kunnen wij hem nu niet meer vragen; maar (en dit wilden wij nu eigenlijk zeggen) de Heer de jager heeft dus aan de bezitters en liefhebbers en raadplegers van bilderdijk's werken eene dienst gedaan, met zich de vervelende moeite te getroosten, om eene alphabetische lijst van de daarin taalkundig opgehelderde woorden en spreekwijzen te vervaardigen en uit te geven, waarvoor zij hem zeker dank zullen verschuldigd zijn, en bij welker gebruik zij het best zullen kunnen zeggen, of die volledig en naauwkeurig is. De naam des Verzamelaars doet intusschen reeds vooraf iets goeds verwachten.






Bladeren en Bloemen Poëzij van J.J.L. ten Kate. Te Rotterdam, bij A. Wijnands. 1839. In gr. 8vo. 190 bl. f 2-40.

Vertaalde Poëzij door J.J.L. ten Kate. Te 's Gravenhage, bij K. Fuhri. 1839. In gr. 8vo. 231 bl. f 3-:

Rozen. Door J.J.L. ten Kate. Met zes Staalplaten. Te Utrecht, bij C. van der Post, Jr. 1839. In gr. 8vo. 31 bl. f 1-80.

Vieuwe Rozen. Door J.J.L. ten Kate. Met vier Staalplaten. Te Utrecht, bij C. van der Post, Jr. 1839. In gr. 8vo. 30 bl. f 1-80.

Zietdaar eene geheele reeks van dichterlijke voortbrengselen van éénen en denzelfden jongeling, binnen het korte tijdsverloop van weinige maanden in het licht verschenen! Nemen wij daarbij de jeugd van den Dichter zelven in aanmerking, die in een vers (Blad. en Bloem. bl. 130) gedagteekend Maart 1837, van zijne bijna achttien jaren spreekt, dan beven wij terug voor den zondvloed van verzen, die wij, als hij zoo voortgaat, van hem hebben te wachten, zoo hij eenigen tijd van leven heeft. Maar, zal men welligt zeggen, indien het geleverde slechts goed is, hoe meer hoe beter dan! Rec. denkt er zoo niet over. Poëzij kan en moet geen dagelijksch brood worden; wil men ons te veel opdringen, zoo begint zij

{==76==} {>>pagina-aanduiding<<}
ons tegen te staan, en, ook al ware alles even goed, de Heer ten kate handelde dan toch niet verstandig, door het publiek met zijne verzen als te overstroomen. Doch uit den aard van de zaak kan niet alles even keurig en even goed zijn, als men zoo veel in het licht zendt. Men begint zoo ligtelijk dan zelf te meenen, dat alles, wat der pen ontvloeit, even schoon is, en waardig, om door de drukpers aan de vergetelheid ontrukt te worden. En och, van zoo vele stukken is dat het geval waarlijk niet, en ware het veel beter, dat ze stilletjes aan de vlammen werden geofserd. Men gunt zich ook geen tijd, om met bedaarde zinnen en na het ophouden der eerste bedwelming de voortbrengselen van zijnen geest te toetsen, en de gulden spreuk van horatius, als hij het nonum prematur in annum aanbeveelt, wordt geheel vergeten. Waarlijk, met zooveel hallast bereikt men de onsterselijkheid niet!
Rec. heeft meerdere stukken van den Heer ten kate in dit Tijdschrift beoordeeld, en in die beoordeelingen getoond, dat hij het talent van dien jeugdigen Dichter op hoogen prijs stelde. Des te meer bedroeft het hem, dat sommige der stukken, die hij thans heeft aan te kondigen, hem schijnen te bewijzen, dat ten kate groot gevaar loopt van in zijne poëzij op eenen jammerlijken dwaalweg te geraken. Het is vooral in den bundel, die het eerst aan het hoofd dezes is genoemd, dat er vele blijken zijn te vinden, hoe ver hij reeds van den goeden weg is afgedwaald. Wij behoeven den lof van uitstekende versificatie, meestal gelukkige woordenkeus, en in het algemeen meesterschap over de taal, hier niet te herhalen. Hij bezat deze eigenschappen reeds vroeger, en zij verloochenen zich ook in de bundels, die voor ons liggen, niet. Maar wij willen hier meer op de zaken letten. De Bladeren en Bloemen vangen aan met ettelijke lierzangen, waarvan de eerste is eene ode aan de Ode; en hier vinden wij al dadelijk de klip, waarop wij vreezen, dat de jeugdige Dichter zal stranden. Zij is deze: dat hij bombast, klingklang voor ware poëzij zal gaan houden; dat hij verhevenheid zal gaan zoeken, waar slechts onzin te vinden is, en het voetspoor van swaanenburg, winderiger gedachtenis, zal volgen. De eerste bladzijde levert er ons eene proeve van op. Om uit te drukken, dat hij zijnen geest hooger wil verheffen, en verhevener onderwerpen bezingen, is het niet genoeg, dat hij

Wil de ontboeide vleuglen doopen 
In de wolken van omhoog 


{==77==} {>>pagina-aanduiding<<}

(ofschoon die wolken daar ook al zonderling bij komen) maar hij

Wil deze aardklomp in heur wentelen 
Met den voet op zijde kentelen, 
Weg doen zinken uit zijn oog! 

Wij smeeken den Heer ten kate, bijaldien hij dit ontzaggelijk vermogen inderdaad bezit, het toch vooral niet in praktijk te brengen; daar zouden bittere ongelukken van komen, want de schok van het kentelen van onzen aardklomp door dien voetschop zou vreeselijk zijn! - Doch in ernst, is dat geen dollemanspraat? En is het wel veel beter, wanneer de gepersonificeerde Ode aldus wordt aangesproken:

Zeg den winden, dat ze u dragen 
Met welluidend wiekgerucht! 
Voere u als een zegewagen 
Gindsche azuurwolk door de lucht!.... 
Of - begeert gij 't - (zonder beven 
Zal ik u ter neer zien zweven 
Van die schrikbre pracht omgeven!) - 
Kies den donder tot uw koets! 
Laat uw ros de woeste orkaan zijn! 
En stijgt ge af, zoo treed me in 't aanschijn 
In den gloor des bliksemgloeds! 

Woorden, woorden, die schitteren, maar niets beteekenen! Och, dat men toch gevoelde, dat eenvoudigheid het kenmerk is der verhevenheid, en dat al dat geweld, al dat brommen siechts armoede en gebrek verraadt, die men door valschen pronk poogt te verbergen! De tweede Ode is niet minder rijk in soortgelijke bombast, onder anderen op bl. 17, waar de Dichter in één couplet niets minder wenscht, te zijn, dan wolkend zand, een herfstblad, dat de orkaan omhoog jaagt, het stofjen in de straal der avondzon verrezen, een ver psalmgezang, de blik van 't gloeiend oog, de bliksem, de lichtgloed vloeiende in het west, een star, of 't moedig arendsjong, ja, al wat stijgt of rijst of zweven kan of wemelen; en dat waarom?

Opdat ik mij verloor in de eindloosheid der hemelen, 
Verloor, o God der liefde! of U ontmoeten mocht! 

Rec. begrijpt volstrekt niet hoe het den Dichter daartoe iets

{==78==} {>>pagina-aanduiding<<}
baten zou, of hij wolkend zand ware, of een herfstblad, of de bliksem, of eene van al die fraaije zaken, - Waren alle stukken in dezen bundel zoo, Rec. zou het der moeite ter naauwernood waardig geacht hebben, om er over te spreken; maar ten kate heeft groote talenten, en verscheidene stukken geven ook hier daarvan de bewijzen; daarom is het zoo te bejammeren, dat hij gevaar loopt zichzelven te bederven.
Eene tweede fout in zijne lierzangen is gerektheid. Wanneer hij eenmaal een denkbeeld gegrepen heeft, kan hij het niet laten varen; men zie b.v. bl. 71:

Hebben woeste boschhyeenen 
U gekoesterd aan de borst? 
Reikte u een wolvin de spenen, 
Met het lammrenbloed bemorscht? 
Heeft het grimmig pantherbroedsel 
U doen deelen in hun voedsel, 
Voor hun welpen meegebracht? 

Behalve het afgesletene van dit denkbeeld, hadden wij het des noods met een dezer wilde dieren kunnen stellen; gelijk deze geheele lierzang, waarin overigens veel fraais wordt gevonden, door merkelijke bekorting veel zou hebben gewonnen. Nu wordt de aandacht vermoeid, en telkens, telkens op nieuw gevorderd. Dat is ook het geval met het in dezen bundel dikwijls voorkomende en behandelde onderwerp: de Dichter. Men moet zeggen, dat de beschouwing van den Dichter (dus van zichzelven, want ten kate is immers Dichter?) waarlijk stout en verheven is, en dat de Dichters in de schatting van onzen Dichter zoo verre staan boven gewone menschen, dat er aan geen naderen te denken is. Maar och, wij hebben dat reeds zoo dikwijls gehoord, en het in het leven zoo weinig bevestigd gezien, dat wij haast beginnen te gelooven, dat het alles verdichting is! Intusschen, eere, wien eere toekomt; in de Ode, de Dichter, zijn fraaije plaatsen. Veel meer, dan de Oden, bevielen echter Rec. de minnedichtjes, waar ten kate zijne hooge stelten aflegt, en den gelukkigen vertaler of liever navolger van anacreon ons doet wedervinden in liefelijkheid, in zangerigheid en schilderachtigheid van uitdrukking; terwijl wij ook in andere stukjes, die dezen bundel besluiten, zijne wezenlijke poëtische gaven erkennen.

{==79==} {>>pagina-aanduiding<<}

Van de Bladeren en Bloemen komen wij tot de Vertaalde Poëzij. Behalve verschillende kleinere stukjes, vinden wij hier eene vertaling van het Paradijs en de Peri uit de Lalla Rookh van thomas moore, een herdruk van de Parisina naar byron, en eenige navolgingen van ossian. Het komt Rec. voor, dat ten kate, wanneer hij namelijk zich niet opwindt tot de

bruisende Ode, 

die hij noemt:

Ode! van vervoering dronkene 
Ode! van Gods gloor omklonkene 
Ode, Serafijn van 't lied! 

in vele opzigten zeer geschikt is tot het overbrengen van moore. Hij heeft iets van diens rijkdom en weelderigheid van woorden, van dat schilderachtige in zijne taal, dat ook moore heeft. De vertaling van het Paradijs en de Peri is hem dan ook goed gelukt, en hij heeft daarin veel van het eigenaardige van den Engelschen Dichter behouden. Bij het herlezen van de Parisina werd ons Recensentengevoel onaangenaam aangedaan. Rec. gaf van de eerste uitgave van dit stuk eene vrij uitvoerige aankondiging in dit Tijdschrift, en liet het daarin aan de welverdiende goedkeuring niet ontbreken. Hij wees evenwel ook het gebrekkige aan, en meende voor de ontwikkeling van den nog zoo jeugdigen Dichter geen nutteloos werk te doen, door hem in een uitvoerig voorbeeld aan te toonen, wat de fout zijner vertaling uit byron was. Het stuk is hier letterlijk wedergegeven. Is dat verwaandheid, onverschilligheid? Acht de Heer ten kate zich boven alle bescheidene aanmerkingen verheven? Zoo beklagen wij hem; want de schoone en buitengewone talenten, hem geschonken, zullen dan slechts ten halve worden ontwikkeld, en door den wierook des lofs, hem door vrienden en overdrevene bewonderaars toegezwaaid, zal hij worden bedwelmd, en het gebrekkige zal gebrekkig blijven, het goede zelfs hoogstwaarschijnlijk verminderen, gelijk wij dat gezien hebben bij anderen onzer Dichters, die bij den aanvang veel beloofden en op den duur aan die verwachting weinig beantwoordden.
Veel minder, dan de vertaling uit moore en byron, beviel Rec. de zoogenaamde Noordsche poëzij. De poëzij van ten kate heeft iets, dat geheel vreemd is aan ossian, en

{==80==} {>>pagina-aanduiding<<}
wij denken bij het lezen der navolgingen veel meer aan ten kate, dan aan den ernstigen, zwaarmoedigen, maar eenvoudigen en in zijne taal kunsteloozen ossian. Maar over het geheel heeft Rec. dezen bundel toch met meer genoegen gelezen, dan den voorgaanden.
En nu nog een woord over de Rozen en Nieuwe Rozen. Zij zijn haar bestaan verschuldigd aan de lieve staalgravures, die deze boekjes versieren, en eenige meestal bevallige vrouwenportretjes vertoonen. Daarbij maakte ten kate dichtstukjes, die getuigen van de weligheid zijner poëtische gave, en die Rec. meestal met genoegen heeft gelezen. Hij zou eene enkele maal wel eens met den Dichter willen twisten over zijne opvatting van de plaatjes, en zou onder anderen dolores niet zoo hard zijn gevallen. Hij zou den Dichter ook van tegenspraak met zichzelven moeten beschuldigen, als hij eerst spreekt van hare bleekgeschreide kaken, en haar vervolgens, weinige regels later, toeroept:

Geen knopjen, d'eigen plek doorgeurend, waar zoo even 
De roos ontbladerde aan heur zij, 
Kan onbedachter zijn, dan gij, 
Of meerder blijk van koelheid geven! 

hetgeen, in het voorbijgaan gezegd, een zonderling beeld der ongevoeligheid is. Rec. zag echter, over 't algemeen, op nieuw, dat ten kate uit deze stukjes, veel kan, als hij wil; want dat hij, gelijk weinigen, de taal en het werktuigelijke in zijne magt heeft, en gevoel en verbeelding in geene geringe mate bezit.
Trekken wij ons oordeel nu te zamen, zoo is het over 't algemeen gunstig, maar toch met vele bedenkingen gepaard. De Dichter neme ze ter harte, en toetse daaraan onbevooroordeeld zijne stukken! Het zou ons smarten, indien hij niet veel werd, gelijk hij veel belooft. Maar oefening ... behoeven wij hem niet toe te roepen; daaraan ontbreekt het hem niet: hij worde slechts een streng regter over zichzelven; hij hoore naar het oordeel van onpartijdigen, en achte dien vooral zijnen vriend, die hem gebreken aanwijst!
De uitvoering van deze bundels is ongelijk. Die van de Vertaalde Poëzij is het keurigst, en het fraai geteekende en gegraveerde vignet verleidt ons, om, ter proeve, de regels, die daarbij behooren, over te schrijven; niet omdat zij beter dan

{==81==} {>>pagina-aanduiding<<}
andere zijn, maar omdat zij toch proeve mogen heeten van de versificatie van ten kate, gelijk deze door zoetheid zich kan onderscheiden. Het is het lied der harpspeelster:

Dartel en huppel, gij vrolijke jeugd! 
Gij, die uw morgen van purper ziet blozen, 
Die nog geen doornen ontmoette aan de rozen, 
Die nog de vleuglen niet zaagt van de vreugd! 
U mogen zegenende armen omstrengelen, 
Harten beminnen, vol heiligen gloed! 
U is de wareld geen zwalpende vloed! 
Maar in den glans van Gods zaligende Engelen 
Wordt zij een Eden des lichts voor uw voet! 
 
Ach, ik heb nimmer uw heilstaat gekend. 
Sints mijn geboorteuur de dagkim mogt verven, 
Ben ik gedoemd in den vreemde te zwerven! 
Smart is mijn leidster, mijn reisstaf de ellend! 
Mij moesten tranen ten moedermelk strekken, 
Distlen ten wiegjen en naaktheid ten kleed. 
O wilt ge iets doen, dat mij troost geeft in 't leed, 
Bidt dan, dat ras mij de zoô moog bedekken, 
Onder wier dek ik mijn lijden vergeet! 


Te laat. Eene schets uit den tegenwoordigen tijd. Te Haarlem, bij de Erven F. Bohn. 1838. In gr. 8vo. 240 bl. f 2-60.

Deze roman is een eersteling, is het werk van eene Vrouw, is daarenboven een voortbrengsel van eigen grond, en zou dus beneden alle kritiek moeten zijn, om geene aanspraak te hebben op eene zachte beoordeeling. Aangenamer echter is thans onze taak, daar wij in het werk der ons geheel onbekende Schrijfster een verhaal aantreffen, hetwelk verdient gesteld te worden boven vele vertaalde Romans, en wedijveren kan met sommige der betere in dit vak. Op vele door vrouwen geschrevene romans is het oordeel toepasselijk van zekeren kunstregter: ‘In plaats dat de karakters werken zouden, werken de toevallen, en de plaats der noodzakelijkheid wordt door eene onvergelijkelijke willekeurigheid vervuld. Spelen van het toeval, uit de wolken gevallene helden en heldinnen, on-
{==82==} {>>pagina-aanduiding<<}
voorbereide omstandigheden enz. zijn de gewone inhoud der vrouwelijke romans.’ Ook in dit opzigt onderscheidt zich dit werk voordeelig, en door zijnen eenvoudigen, natuurlijken gang beantwoordt het aan den titel, en bevat eene vrij getrouw geteekende schets uit den tegenwoordigen tijd.
De ridmeester van stralenheim verlooft zich aan de jeugdige angelique, die zich met al het vuur van eene eerste liefde aan hem verbindt. Maar, gedeeltelijk uit trotschheid en zucht om zijne vrijheid te bewaren, en gedeeltelijk gehoor gevende aan den verderfelijken raad van eenen zoogenaamden vriend, verwaarloost hij zijne beminde. Angelique geeft hem nu wel zijn woord terug, maar, smartelijk gegriefd door zijne ontrouw, brengt eene doodelijke ziekte haar leven in gevaar. Nu ontwaakt bij van stralenheim het beschuldigend geweten, maar te laat! Hij verwijt zich, dat hij het hart van het beminnelijke meisje gebroken heeft; hij bemerkt, hoezeer hij bemind werd, hoe ondankbaar hij, en hoe groot het miskende hart was. Hij keert berouwvol tot haar terug, maar helaas te laat! want hoewel angelique den berouwhebbenden, dien zij altijd had blijven beminnen, niet van zich stoot, maar integendeel nog dankbaar en verblijd is over zijne terugkeering, de geledene smart had haar eene ongeneeslijke tering veroorzaakt, die, na al de teleurstellingen en langdurige afwisseling van vrees en hoop, aan deze vreeselijke kwaal eigen, het jeugdige slagtoffer der bedrogene liefde door eenen vroegen dood doet bezwijken. Deze afloop wordt hier zóó verhaald, dat de belangstelling van den lezer tot aan het einde toe levendig wordt gehouden; en het gevaarlijke van het ligtzinnig spelen met het levendig gevoel van een vrouwelijk hart wordt hier zoo duidelijk aangetoond, dat de man en jongeling hier eene waarschuwing vinden, die in allen deele hunne behartiging waardig is.
De Schrijfster noemt haar werk een eersteling, en lokt daardoor, al is het dat zij meer voor zichzelve dan voor het publiek schrijft, den beoordeelaar uit, om haar niet enkel bloemen in den schoot te werpen, maar ook datgene aan te merken, wat hij zou wenschen, dat zij, om verder met een goed gevolg op de ingetreden baan voort te gaan, in acht nam. Wij houden het er voor, dat in een voortbrengsel der romantische poëzij ieder afzonderlijk deel onmisbaar tot het geheel moet behooren. Of wil men zoodanig deel als eene episode aangemerkt hebben, dan behoort het door deszelfs belangrijk-
{==83==} {>>pagina-aanduiding<<}
heid een gepast bijsieraad te zijn van de schildering der hoofdzaak. Deze aanmerking is hier van toepassing. Eugenius walden, een der hier voorkomende personen, kan geheel gemist worden voor den afloop des verhaals. Van hem en van zijne liefde voor wilhelmina wordt te weinig gezegd; zij wekken de belangstelling niet genoeg op, om tot eenen tegenhanger voor van stralenheim en angelique te verstrekken. En dat friedhof, die er zoo veel toe bijdroeg om van stralenheim ontrouw te doen worden, diens vertrouwde vriend blijft, en zelfs de man wordt, die de goede elisabeth gelukkig maakt, is geheel onverdiend en bovendien onwaarschijnlijk. Over het geheel is de trouweloosheid van van stralenheim en de minachting der vrouwen door friedhof met te scherpe en zwarte kleuren afgeschilderd, om bestaanbaar te zijn met het goede, dat de Schrijfster naderhand aan het karakten van beiden toekent.
In zoo ver onze aankondiging, die buiten de schuld van den Recensent zoo laat plaats heeft, hiertoe nog iets kan bijdragen, hopen wij, in weerwil van het aangemerkte, dat vooral ook onze vrouwelijke landgenooten, indien zij dezen roman nog niet gelezen hebben, daaraan hare opmerkzaamheid wel zullen gelieven te schenken. De Schrijfster worde door eene gunstige ontvangst van haren arbeid opgewekt, om haar talent steeds meer te volmaken, opdat volgende voortbrengsels mogen beantwoorden aan de goede verwachting, welke deze eersteling heeft doen ontstaan.




Camera obscura van Hildebrand.


Non lusisse pudet, sed non incidere lusum. 
 
horat. 

Te Haarlem, bij de Erven F. Bohn. 1839. In gr. 8vo. 250 bl. f 2-80.
‘Ziedaar een allerbelangrijkst boek! Hebt gij het al gelezen?’ ‘Neen, maar ik krijg het weldra uit het leesgezelschap aan huis. B. heeft het gekocht, maar dadelijk aan C. moeten uitleenen. Bij A. is het des avonds door de dochters bij beurten voorgelezen. Elk vindt het daar dol grappig! En wat een lief vignet! En dan het papier en de druk! Waarlijk, wij gaan vooruit in onze letterkunde!’
Zoo zal dit boek eenige weken lang het onderwerp van

{==84==} {>>pagina-aanduiding<<}
veler gesprekken geweest zijn en nog eenige weken zulks blijven. Maar nu komt ook een Recensent. Uit de wijze, waarop sommige Schrijvers van hen spreken, zou men somtijds meenen, dat het een afzonderlijk slag van menschen was, een vreemd ras, hier niet te huis behoorende, en door eigenaardige trekken in alle individu's gekenmerkt; denkende anders dan de overige menschen, anders dan zij gevoelende, en groot noemende wat klein, klein wat groot schijnt te wezen. Ik weet niet, of er zulk een recenserend menschenras bestaat; maar wel weet ik, dat ik er niet toe behoor, en dat Hildebrand, wanneer hij mij ontmoette, mij zeker niet als zijn Recensent herkennen zou. - Nu komt dan een Recensent! Hij kon ook mede in den lof instemmen, dien A. en B. en C. aan dit boek geven, en zoo hij dat in vele opzigten niet van harte deed, vreezen wij, dat hij een Recensent van dat vreemde menschenras zijn zou, hetgeen de Schrijvers zich altijd voor oogen stellen. Neen, het boek heeft waarlijk eigenaardige en zelfs ongewone verdiensten: maar er wordt meer van den Recensent gewacht dan lof of berisping; hij moet zijn oordeel met gronden staven voor het publiek; hij moet het toch karakteriseren in zijn genre. Dat behoeven de Heeren van het leesgezelschap en de dochters van A. niet te doen.
Vooreerst dan, wat is het boek, en ten tweede, hoe is het? Het is eene verzameling van zedeschilderingen, van tafereelen; het is eene chambre obscure, hier en daar neêrgezet, nu eens voor een' troep spelende jongens, dan voor een beestenspel, dan weder in den Haarlemmer-Hout enz. Deze tafereelen staan daarom ook op zich zelve en zijn zonder onderlingen zamenhang. Het zijn, wat de schilders studiën noemen. Ut pictura poësis.
En nu, hoe is het boek? Wanneer Hildebrand zijne chambre obscure neêr kon zetten aan Koblentz tegenover Ehrenbreitstein, zou hij een ander tafereel hebben gezien, dan aan de Haagsche Schouw; kon hij haar over de hoofdkerk van Milaan plaatsen, hij zou er een ander stadsgezigt in gezien hebben, dan op eene Rotterdamsche kermis. Maar dit wijten wij aan den schilder niet. Hij moet zijne studiën nemen naar 't geen hij zag; daarom juist zijn het studien, en is het hem niet vergund den waterval van Schafhausen te zien, hij kan eene schets maken van het effect van een' watermolen.
En daarom prijzen wij ook het boek. Het is vol van natuur; hoezeer wij er bijvoegen moeten, dat het niet altijd schoone en belangrijke natuur is. Beschrijving van kleeding bij de

{==85==} {>>pagina-aanduiding<<}
personen, ook daar, waar zij er volstrekt niet toe doet, jagt op aardigheden, en eindelijk, hoe zal ik zeggen? Somtijds, of dikwerf, een omslagtig gekeuvel over bagatellen; dit zijn zeker geene schoonheden. Maar toch verdient het boek beter lot, dan aan hetzelve waarschijnlijk te beurt zal vallen. Het zal bevallen, het zal de aandacht trekken, maar waarschijnlijk voor korten tijd, en de opgang, dien het bij zijne intrede in de wereld maakt, (nostri nimium patienter mirati) zal hoogstwaarschijnlijk voor vergetelheid plaats maken. Dit verdient het boek niet, noch die luide toejuiching, noch dien korten duur; en zoo Rec. iets kon doen, om door zijne aanprijzing aan dit boek een langer levensperk te verschaffen, hij deed het gaarne, ook al moest hij zelf daardoor zijne voorspelling in rook doen verdwijnen. Maar wanneer, zoo als te vreezen is, de voorspelling bewaarheid wordt, dan wijte Hildebrand het alleen aan zichzelven, dat is aan den vorm van zijn produkt. Wij zeiden boven, dat deze opstellen studiën waren. Wij kunnen ze niet anders kenschetsen. Zulke studiën ziet men gaarne bij den bekwamen schilder; hij vertoont ze aan zijne vrienden of kunstbroeders, en na zijnen dood verzamelt men ze en zoekt ze met gretigheid op, om te zien, hoe hij door behulp dier studiën verrigt heeft, wat hij ons in zijne groote kunstgewrochten schoons en uitmuntends te genieten gaf. Maar wat zouden wij denken van eenen schilder, die op eene Tentoonstelling eene reeks van studiën inzond, en ter openlijke beschouwing niets daarbij gaf, dat volmaakt was, waarin het idée der kunst verwezenlijkt was, waarin men een geheel en een plan, waarin men goede ordonnantie en niet alleen juiste teekening ontwaarde? Ut pictura poësis.
En nu heeft Recensent als zoodanig uitgesproken. Thans zou hij, even als de lieve dochters van A., gaarne vertrouwelijk nog wat over het nieuwe boek spreken. Hij zou dan zeggen, hoe hem die Hollandsche Jongens bevielen, naar het leven afgeschetst met hunne knikkers, grifjes en bonten zakdoek, en hoe hem bovenal die gevoelige wensch getroffen heeft, waarin Hildebrand het Apostolische voorschrift kleedt, van mannen in het verstand en kinderen in de boosheid te zijn (bl. 7. 8). Bij de Kinderrampen zou hij op hetgeen over de school gezegd wordt hier en daar iets moeten afdingen (nu houdt Hildebrand hem misschien al voor een' schoolmeester, of mogelijk, omdat hij ook horatius leest, voor een' Praeceptor); ook zou hij niet verzwijgen, dat hij in de jongens

{==86==} {>>pagina-aanduiding<<}
wel wat brutaals vindt, dat niet zoo maar, al schilderende, goedgekeurd moet worden, en ook niet tot het beeld van den goeden Hollandschen jongen behoort. Bij het Beestenspel gekomen, zou hij zeggen: eene oude kennis! en er voorbijstappen, omdat hij het zoo fraai niet vond, dat het tweemaal gedrukt behoefde te worden. Bij het onaangenaam mensch in den Haarlemmerhout zou hij, vooral om de sopperigheid, weinig aangenaams vinden, de natuurhistorische schildering der wandelaars uitgenomen; hij zou Hildebrand vragen, wat Helices arboreae zijn (bl. 40), eene soort, die hij noch bij linnaeus noch bij lamarck kon aantreffen. Bij de Humoristen, zou hij gulhartig bekennen, dat hij den Schrijver niet geheel begreep. Van de familie Stastok (de meest uitvoerige studie) zou hij zeggen, dat hij er veel juiste teekening en effect van licht in opmerkte; hoezeer het hem hinderde, dat juist alle karakters belagchelijk of onbeduidend waren, behalve dat van Hildebrand zelven, die er mede als persoon in optreedt; dat doet ook kwaad aan den goeden indruk, dien de humoristische episode met Keesje (bl. 92-108) te weeg brengt, een der wezenlijk schoonste brokken van het boek. Waarom kon ook naast den armzaligen maar vlijtigen student Pieter Stastok niet nog een beter pendant worden gesteld, dan den verloopenen Dolf van Brammen, die nog daarenboven ten koste van den eersten schijnt te moeten uitkomen? Varen en rijden is voor Recensent wel mede eene oude kennis; maar hij loopt er veel hooger mede, dan met het Beestenspel, en wil het daarom nog wel andermaal onder deze Hildebrandiana zien opgenomen. Bovenal echter schat hij de fiksche teekening hoog, die in het stukje een oude
kennis zoo uitnemend uitblinkt. Waarom gaf hij, die zoo schetsen kon, niet eene asgewerkte schilderij? Waarom geeft hij, die verstaat wat humor is, niet liever een boek met humor, gelijk bijkans elk goed boek min of meer humor moet bevatten, (een cijserboek of een compendium van de dogmatiek uitgezonderd) dan een boek van humor? Humor is de specerij aan den letterkundigen disch; maar een maaltijd van specerijen alleen kan geen maaltijd zijn.

Griseldis, of de drie proeven, Tooneelspel in vijf Bedrijven, naar het Hoogduitsch van Frederik Halm. Te 's Gravenhage, bij K. Fuhri. 1839. In gr. 8vo. 119 bl. f 1-20.


{==87==} {>>pagina-aanduiding<<}

Een Tooneelspel uit de nieuwere Romantische school, vol beweging. De ridder percival, een van de ridders van de ronde tafel, is met griseldis, de dochter eens kolenbranders, gehuwd; en op een feest aan het hof van Koning arthur beroemt hij, na zich vrij onbeschoft te hebben gedragen, zich op de trouw en liefde van zijne gade. De Koningin, hierdoor beleedigd, beloost voor zijne vrouw te zullen knielen, wanneer zij drie proeven van die liefde zal hebben gegeven. Percival zal haar haren zoon ontnemen, haar voor het oog van al zijne Vasallen verstooten, en dan nog zal zij hem genoeg moeten beminnen, om hem te willen redden, ook ten koste van zichzelve. Griseldis staat de proeven glansrijk door; maar wanneer zij aan het einde verneemt, dat dat alles slechts spel is geweest, dan is haar hart gebroken, en verlaat zij percival, om in hare geringheid weder te keeren. Zietdaar den inhoud van dit Tooneelstuk. Rec. kan niet zeggen, dat het stuk hem bijzonder bevalt. De feestviering aan het hof is stijf en gemanierd, wat de taal der sprekenden betreft. Percival te onbeschost en te gemeen, om griseldis liefde te kunnen inboezemen. Griseldis is een edel karakter. Maar het is jammerlijk misbruik en misverstaan van bijbelsche uitdrukkingen, wanneer men haar de bede in den mond legt: Ik heb veel lief gehad: Gij zult mij veel vergeven! Als kunstwerk heeft het stuk geene groote waarde; misschien voldoet het aan den tegenwoordigen smaak op het tooneel.

Dichtkundige Proeve van Jan Jacob Lugt. Te Amsterdam, bij Ipenbuur en van Seldam. 1839. In gr. 8vo. 88 bl. f 1-:

Indien ieder, die van tijd tot tijd rijmt en verzen maakt, die wilde uitgeven, de zondvloed der dichtstukken zou nog grooter zijn, dan hij nu reeds is. Intusschen het schijnt, dat men er al ligtelijk toe komt, door eigenliefde gevleid, en gestreeld door de goedkeuring van vrienden en magen. Het is eene gewaagde onderneming. Er wordt veel vereischt, om met eenigen goeden uitslag een' bundel in de wereld te sturen, en in vele gevallen zou Rec. het stellig ontraden.
Had de maker van deze Dichtkundige Proeve hem raad gevraagd, hij zou geantwoord hebben: Houd ze stil in uwe portefeuille! Zij is welgemeend, maar heeft weinig of liever

{==88==} {>>pagina-aanduiding<<}
geen poëtische waarde. Het laatste stukje is welligt nog het beste. Maar waartoe, waartoe ze laten drukken? De Heer lugt ga voort, voor eigen liefhebberij en voor den kring van vrienden en betrekkingen versjes te maken, maar tot uitgeven kome hij toch niet spoedig weder!




1. Geldersche Volksalmanak. Te Arnhem, bij G. van Eldik Thieme. f :-75.

2. Zeeuwsche Volksalmanak. Te Zierikzee, bij J. van de Velde Olivier. f :-75.

3. Utrechtsche Volksalmanak. Te Utrecht, bij J.G. Andriessen. f :-90.

4. Friesche Volksalmanak. Te Leeuwarden, bij L. Schierbeek. f :-90.

5. Groninger Volksalmanak. Te Groningen, bij J. Oomkens. f :-75.

6. Overijsselsche Almanak voor Oudheid en Letteren. Te Deventer, bij J. de Lange. f 1-50.

7. Drentsche Volksalmanak. Te Koevorden, bij D.H. van der Scheer. f 1-10.

8. Groninger Studentenalmanak. Te Groningen, bij W. van Boekeren. f 1-50.

9. Almanak tot bevordering van kennis en goeden smaak. Te Groningen, bij J. Oomkens. f :-40.

10. Almanak voor den Burger en Landman. Te Groningen, bij A. Kamerling, Wz. f :-40.

11. Nuttige en aangename Tijdkorter in ledige oogenblikken. Door A. Hazelhoff. Te Groningen, bij P.S. Barghoorn. f :-25.

Alle voor 1840.

Ten aanzien van deze jaarboekjes kunnen wij ons bij een

{==89==} {>>pagina-aanduiding<<}
kort verslag bepalen. De meeste verschijnen niet voor het eerst, en kunnen dus als vervolgwerken beschouwd en in de aankondiging behandeld worden.
De Eerw. heldring levert voor de zesde maal eenen doelmatigen Gelderschen volks-almanak, die het in dit opzigt van de meeste andere provinciale jaarboekjes, misschien van alle, wint. Kennis van gewestelijke schoonheden, zeden en gewoonten vindt men ook nu bevorderd. Proza en verzen, (poëzij durven wij het meeste niet noemen) wisselen elkander af. De waardige Redacteur, die in verschillende opzigten nuttig tracht te zijn, bedenke echter, dat ook de beste zaak door overdrijving soms meer bedorven dan bevorderd wordt. (Voorb. bladz. V.) Bij het al te korte en oppervlakkige Iets over h.h. donker curtius hadden wij liever 's mans afbeelding begeerd, dan het overige, zeer sobere plaatwerk. De man overigens, die op zoo verschillende wijzen, ook door zijne betrekking tot het onderwijs, met het volk in aanraking kwam, als donker curtius, hadde hier meer, dan een regel of wat, verdiend. Een weinig jagtmaken op den trant van claudius is in dezen Almanak niet te miskennen.
Wij laten den Zeeuw volgen. Na het kalenderwerk volgt eene opgave van den stand des sterrenhemels, zoo naauwkeurig, duidelijk en uitvoerig, als men die in geen ander jaarboekje zal vinden. Onder het Mengelwerk munten uit, het Klooster Bethlehem, eene geleerde bijdrage van den kundigen dresselhuis; het Kustlicht op Schouwen (met een allerkeurigst plaatje); a. schraver, belangrijk, ofschoon wat lang; pibo harda, een gespierd vers, dat echter beter in den Frieschen Almanak te huis behoorde; op 't gesichte van een Vogeltje in den guren Winter, waarin de trant van cats vrij wel getroffen is. Over het algemeen zijn de verzen in dit jaarboekje goed uitgevallen.
De Utrechtsche is en blijft, het doet ons leed het te moeten zeggen, zoo goed als de minste onder zijne broederen. Op het min behagelijke der uitvoering willen wij nu eens niet vallen; het plaatwerk heeft zelfs gewonnen, en of de lijst der authoriteiten hier te huis behoore, hangt af van het denkbeeld, hetwelk men zich van deze soort van jaarboekjes vormt. Noch proza noch gedichten onderscheiden zich; de laatste vooral niet door in dezen Almanak bepaaldelijk te huis te behooren. Wij meenden in het een en ander zekere soberheid aan te treffen, die gedeeltelijk wel daaraan mogt zijn toe te

{==90==} {>>pagina-aanduiding<<}
schrijven, dat een afzonderlijk Tijdschrift voor de Geschiedenis enz. van Utrecht het gras wel eens wegmaait; gedeeltelijk aan het gemis der medewerking van vele hiertoe anders hoogst bekwame Utrechtenaars; gedeeltelijk aan eenzijdige bepaling tot de hoofdstad. Het stuk over het St. Servaasklooster is bijster droog.
De Fries (van welken de jaargang van 1839 ons te laat was ter hand gekomen, om destijds te kunnen worden vermeld) is geen van de minste der provincialen, vooral niet als men deze eigenschap op den voorgrond plaatst. Van de beoordeeling van het in Friesch dialect opgenomene (het heeft op het eerste voorkomen toch veel van het Engelsch!) moeten wij ons, bij gebreke aan voldoende kennis dier taal, verschoonen. Het fragment van een onuitgegeven Historiespel door Mr. van halmael is krachtig; wij lazen echter liever het geheel, dan zulk een brokstuk. De Herinneringen uit de Friesche Geschiedenis van de haan verdienen vervolgd te worden. Het stukje over Friesche kleederdragt is eigenlijk niets dan verklaring van een duidelijk gekleurd steendrukplaatje. De stof is eener nadere bewerking waardig. Maar wij kunnen alles niet opnoemen. De verklaring der namen van plaatsen in Friesland, door den kundigen Redacteur a. wassenbergh, is niet onverdienstelijk. Niet al de spreekwoorden van de zeevaart ontleend, welke een opzettelijk stukje, met eene gerekte inleiding voorzien, als oorspronkelijk Friesch opgeeft, dunken ons zulks te zijn. ‘Dat iz ien peall' boppe wetter,’ is in Holland niet hetzelfde als: ‘een schip op strand is een baken in zee’; maar: ‘het lijdt geenen twijfel.’ Het personeel der regterlijke magt in de Provincie is aan dit jaarboekje toegevoegd.
Groningen, in welks buurt wij zoo even waren, heeft ook dit jaar eenen aanbevelenswaardigen Almanak. In het poëtische gedeelte munt hij boven sommige anderen uit. Het oudheid- en geschiedkundige mist hier en daar wel dat onderhoudende, waardoor de lezing ook voor niet onmiddellijk belang stellenden (en hoevelen zullen er zelfs in het eigen gewest zijn!) aangenaam wordt. Nuttig en met kennis geschreven is het laatste stuk der verzameling, over de heilige dagen onder het Bisdom Utrecht in 1567 en 1568, uit twee Overijsselsche Almanakken van die jaren, door Mr. h.o. feith. Dat over provincialismen kan welligt nog aanvulling lijden. Buiten (of eigenlijk, met veranderde uitspraak, boeten) voor vuur aanstoken; anderlest (eig. onderlest) voor onlangs, en in de konkels zitten, voor zich niet weten te redden, hoort men ook elders. In plaatwerk is dit jaarboekje merkelijk verbeterd.
Geleerd is de Overijsselaar; maar hij geeft zich ook niet voor Volks-almanak uit. Het is een belangrijk oudheidkundig jaarboek, waarin solide kennis de slotsommen van wetenschappelijk onderzoek in verscheidene stukken nederlegde. In onze verwachting. van het vervolg te zullen aantreffen

{==91==} {>>pagina-aanduiding<<}
op het verleden jaar aangevangene over de Plechelmi-kerk te Oldenzaal, stelde de kundige wieling ons te leur. Het dáár in eene aanteekening over de afleiding van het woord kerk aaugestipte breidt genoemde Schrijver hier nader uit. Bijzonder belangrijk zijn: de Heidens in Overijssel, door Ds. molhuysen; de Paascheijeren van halbertsma (waarom met eene andere letter gedrukt, dan al het overige?); onderhoudend het geschil over het spelen van Comedien in 1671, waarbij men zich hier en daar niet van meesmuilen onthouden kan. Het was een gelukkige inval, eene afbeelding te geven van feith's grafteeken. Wij zagen die, gelijk vroeger het origineel, met eerbied. De plaat van de Waag te Deventer is niet best uitgevallen.
De kleine Provincie Drenthe heeft weder eer van zijnen Almanak. Zij intusschen, die ongaarne in een Tijdschrift als het onze, dat toch maandelijks uitkomt, zich ter helfte van een stuk met een: het vervolg hierna zien afgescheept, zullen er de Redactie niet voor danken, dat zij van de levensbeschrijving van den Oud-Gouverneur Mr. p. hofstede slechts een gedeelte (tot 1797) plaatste. Een jaar te moeten wachten, is ook al te lang, en het voorbeeld, hierin gegeven, vinde, wordt onze raad gehoord, geene navolging. Het geheel zou wel wat te lang zijn geworden; maar de Schrijver had ook zulk eene verbazend lange inleiding niet voorop behoeven te zetten. Van de vier zangen van een dichtstuk: het mannelijk leven, wordt hier één, en zal voorts telkens één worden medegedeeld. Nog al erger! Wij erkennen, dat het in ééns niet aanging; maar dan staat zoo iets hier ook niet op zijne plaats. Aleide, van inhoud onderhoudend, mist geheel het middeleeuwsche kostuum. De woorden en zegswijzen zijn niet alle bij uitsluiting Drentsch; en, schoon voor onszelven ten aanzien van meinert van thynen met P.P.C. van één gevoelen zijnde, zouden wij den bitsen toon in de aanteekening bladz. 166 afkeuren. Ook de uitval aan het slot van dat stukje, kennelijk tegen Groningen, is een weinig scherp.
In het algemeen zij aangaande de Volksalmanakken der provinciën gezegd, dat zij jaar op jaar belangrijker voor de bijzondere geschiedenis der gewesten worden; waardoor zij verdienen, ook na het einde des jaars zorgvuldig bewaard en min of meer als archief aangemerkt te worden. Wij moedigen Schrijvers en Redactiën aan, om ook in het vervolg stukken van blijvend belang niet te onthouden; waarbij wij echter, naar aanleiding van het in sommige opstellen in de meeste aangekondigde jaarboekjes bemerkte, den welmeenenden raad voegen, om het onderhoudende van inkleeding en voordragt niet te zeer uit het oog te verliezen.
De overige Almanakken vorderen ook slechts een enkel woord. De Groninger Studenten tellen, zoo in de moedertaal, als in Hoogduitsch en Fransch, goede medewerkers. Ook der Latijnsche Muze wordt geofferd; onder anderen in

{==92==} {>>pagina-aanduiding<<}
memoriam viri cl. j. ten brink. Het stukje Romantische poezij is eene regt geestige bespotting van het ultra in dezelve, bij velen gelieskoosd, die zich het toongeven op onzen zangberg schijnen aan te matigen. Blijkens de Geschiedenis der Hoogeschool, schijnt eenige verwijdering tusschen de Studenten onderling te bestaan. Wij betreuren dat, waar het ook plaats hebbe; en Rec., die het studentenleven bij ondervinding kent, stelde altijd op eenheid en esprit de corps, om vele redenen, hoogen prijs. Vrijheid, in proza, een oud thema, op eene voor de plaats regt geschikte wijze aardig behandeld. Sommige verzen kwamen ons, voor eenen Studentenalmanak, wat al te deftig en ernstig voor.
Het Departement Leens der Maatschappij: tot Nut van 't Algemeen geeft ook nu eenen voor het doel, dat het zich voorstelt, geschikten Almanak. Dertien jaargangen toonen, dat men dien bij voortduring blijft begeeren. De weerkundige opmerkingen van een oud zeeman, naar den stand der maan, schrijven wij ter toetsing af:
‘Wanneer het 's morgens of 's namiddags te 3 uur V. of N. maan is, heeft men eenen Oostelijken wind te wachten; te 6 uur, eenen Zuidelijken; te 9 uur, eenen Westelijken; te 12 uur, eenen Noordelijken.’
De Almanak voor den Burger en Landman is eene eerste proeve. Wij hoopten eenen in den smaak van dien te bekomen, welke door wijlen Prof. uilkens plagt uitgegeven te worden. Hierin vonden wij ons evenwel bedrogen. Vele anecdoten, waaronder niet weinige oude bekenden, een paar zedelijke verhaaltjes en eenige niet geheel verwerpelijke versjes maken echter den Almanak voor zijn publiek niet ongeschikt, vooral omdat er nog al verscheidenheid in heerscht. De landhuishoudkundige voorschriften bepalen zich slechts tot een zevental.
Vader hazelhoff komt ten XXVIIIsten male met zijnen Almanak, en vinde ook nu in het debiet eene eerlijke winst, zonder daarin onderkropen te worden!
Van het eigenlijke kalenderwerk hebben wij nog niets gezegd, om in geene herhalingen te komen. Voor zon en maan verdienen No. 2, 5, 6, 9 bijzondere aanprijzing. No. 2 ook voor de watergetijden, gelijk dezelve ook opgaaf heeft van geographische lengte en breedte der voornaamste plaatsen in de Provincie. Van kermissen enz. zijn No. 2, 3, 4, 5, 10 en 11 voorzien. Reiswijzers bezitten alle, behalve No. 1 en 6; en ze zijn alle provinciaal. Geschiedkundige herinneringen staan in No. 4, 6, 7, 9. Statistiek in No. 2, 3, 4 en 7. Ten aanzien der uitvoering zijn No. 2, 4, 5, 7, 8 beter dan de overige.

No. I. van 1840. Boekbesch. bl. 45. r. 17. staat elk versje, lees een versje.





{==93==} {>>pagina-aanduiding<<}

Boekbeschouwing.

De nimmer rustende Israëliet tot rust gekomen. Eene Christelijke Legende; door O.G. Heldring. Te Amsterdam, bij G.J.A. Beijerinck. 1839. In gr. 8vo. 145 bl. f 1-80.

‘“Een boek, hetwelk ons zulke juiste begrippen oplevert van alles, wat in het gemoed van een overtuigd mensch omgaat, moet noodwendig geschreven zijn door ingeving van Hem, die alle harten doorgrondt. Dit betoog is even klaar en beslissend voor alle verstanden, die geestelijk verlicht zijn, en dezulken alleen kunnen de klem van hetzelve regt gevoelen.” Zoo luiden,’ berigt de Eerw. heldring, ‘de woorden van den edelen john newton, in leven Predikant te Londen; en het is dit bewijs voor het Christendom, dat ik in het volgende boek heb trachten te ontwikkelen. Dit bewijs is uit het leven genomen, en zal in het leven wel hier of daar eene plaats vinden, waar het hetzelfde leven vinden zal.’
Het voertuig daartoe is de legende van den Jood, die veroordeeld werd tot een altijddurend omzwerven op aarde, omdat hij jezus, toen deze, zijn kruis dragende, voorbij zijn huis ging, smadelijk behandeld en Hem een oogenblik rustens op zijne stoep geweigerd zou hebben. ‘Deze legende,’ zegt heldring verder, ‘schijnt van ouds af door de uitstekendste vernuften uitgekozen te zijn, om er hunne denkbeelden over het Christendom mede in het licht te stellen.’ Dit wil dan nu ook hij doen. Hij doet het voorafgaan door het verhaal van den eeuwigen Jood, zoo als het door den ook bij ons niet onbekenden Dr. theremin is voorgedragen, en volgen door een gedicht: de dood van den nimmer rustenden Israëliet, zeer vrij naar het Hoogduitsche onuitgegevene bewerkt door des Schrijvers vriend j.j.l. ten kate.
Dit boeide den Schrijver daarom zoo zeer, ‘omdat hij

{==94==} {>>pagina-aanduiding<<}
er de gedachten en gevoelens wedervond, die ook hem eenmaal bezielden bij den overgang tot het eenvoudige geloof in den Zone Gods, als den Éénige, bij wien de woorden des levens te vinden zijn, toen hij namelijk de leerscholen der aardsche wijsheid in hare nietigheid leerde kennen, en liever begeerde als de minste in het koningrijk der hemelen te leven en te sterven, dan zelfs als een johannes de dooper in eigene wijsheid, deugd en kracht twijfelmoedig te moeten voortwandelen.’
Gezwegen van de zonderlinge toepassing van matth. XI:11, vragen wij: wat beteekent dit laatste? De Heer heldring kan onmogelijk door de ‘leerscholen der aardsche wijsheid’ menschelijke kundigheden verstaan. Wij weten wel, dat het van ouds tot de attributen der mystiekerij behoorde, laag te vallen op alle wijsheid, die niet uit God is, of zich met Goddelijke zaken bezig houdt; maar boven die dwaasheid achten wij den schranderen heldring oneindig ver verheven. Het zal dus moeten zien op de ongenoegzaamheid van eene buiten het Christendom omloopende wijsbegeerte tot bevrediging der behoeften van den redelijken geest, tot waren troost in leven en sterven; gelijk haar daarvan onze onsterfelijke borger, in de door van der palm honderd boekdeelen waardig geschatte voorrede voor de tweede uitgave zijner Disputatio de Mysticismo, beschuldigde. Aan deze ‘wijsheid’ was heldring dan vroeger verkleefd; want hij spreekt van zijnen ‘overgang tot het eenvoudige geloof in den Zone Gods,’ waartegen hij het andere overstelt. Hij was dus vroeger een ongeloovige, die het eenvoudige Christelijke geloof verwierp, en zijn eenig heil zocht in onchristelijke wijsbegeerte. Die gevolgtrekking nu zal de man wel niet laten gelden; wij doen het evenmin, en gelooven het niet van den gemoedelijken heldring. Hij zegt het echter. Zoo gaat het, wanneer men eenmaal smaak gekregen heeft in zekeren gemoedelijk-humoristischen schrijftrant; - wij kunnen dien nu niet duidelijker omschrijven; - dan eindigt men met hoog-mystieken klinkklank, waarbij onmogelijk de Schrijver helder denken kan, evenmin als hij het zijne Lezers kan laten

{==95==} {>>pagina-aanduiding<<}
doen, maar alles zich oplossen moet in een teeder, donker gevoel.
En dat gevoel nu moet tot een bewijs leiden voor den Goddelijken oorsprong des Bijbels! ‘juiste (?) begrippen van alles, wat omgaat in het gemoed van een overtuigd mensch.’ Overtuigd; waarvan? Blijkens den zamenhang en het gansche doel der redenering, van zijnen zedelijken toestand, als onvolkomen; van de noodzakelijkheid der verbetering; - of wil men het, in het N.V., van den overgang tot het Christendom veelal gebruikelijke bekeering liever, ook wel; - overtuigd, dat de eenige bron van rust en troost alleen in het Evangelie te vinden is. Maar waardoor is die overtuigde mensch nu overtuigd geworden? Door den Bijbel, dat spreekt van zelf. En waar zijn wij nu? Dat de overtuigde in den Bijbel datgene vindt, wat hij uit den Bijbel geleerd heeft; en dat moet nu een bewijs voor de Goddelijke ingeving des Bijbels heeten!! Want indien de overtuigde mensch zichzelven en zijne behoeften heeft leeren kennen door een ander hulpmiddel dan de Bijbel, zoo moet dit zijn door eigen nadenken en eene wetenschap, welke dan ook, buiten den Bijbel; bijgevolg door ‘aardsche wijsheid.’ Maar deze is ‘nietig,’ en zij zal het dus wel niet kunnen zijn, die een bewijs kan leveren voor de Goddelijkheid van den Bijbel. Neen! men moet juist eerst die scholen der menschelijke wijsheid verlaten hebben, om door de bevinding te kunnen weten, dat de Bijbel gods woord is. Als dat nu geen doolhof is, of een rondloopende kring, dan zien wij niets meer. En wij houden het daarvoor, dat, indien deze beschouwing van het Christendom door den Heer heldring zal worden voorgedragen, hij de gansche legende van den wandelenden Jood wel op hare plaats hadde kunnen laten; terwijl wij betreuren, dat de verdienstelijke
waarschuwer tegen de dronkenschap en de vernuftige Schrijver van Pachter gerhard en andere schriften, die evenzeer zijn helder verstand bewijzen, als zij uitvloeisels zijn van een edeldenkend hart en tot getuigen strekken van eenen zuiveren smaak, thans schijnt te duizelen op

{==96==} {>>pagina-aanduiding<<}
den rand van een mysticisme, waarin hij, bij verstandig nadenken, zichzelven onmogelijk vinden kan.
Wij zouden verscheidene bladzijden kunnen vullen, wanneer wij de zonderlinge en scheeve uitdrukkingen in het stukje van theremin wilden mededeelen en beoordeelen. Onder anderen, toen jezus stierf: ‘geopend was nu het hart des Vaders,’ even alsof vroeger God geene liefde geweest was, maar nu, door den dood van jezus, zijn toorn, die een ofser eischte, welk dan ook, bevredigd ware; eene stelling, waartoe, behalve dat zij in strijd zou zijn met alle gezonde begrippen van God, ook de Bijbel geenen grond geeft, mits men hare Oostersche beeldspraak wèl versta, gelijk dan ook heldring, bladz. 130, zich teregt tegen dit denkbeeld verzet. Wij zouden daartoe ook brengen den uitval over de leer en den invloed der beide socinussen. Men moge over den persoon onzes Heeren anders denken, dan deze Godgeleerden, en Rec. zelf is er verre van, zich met hunne denkbeelden (die men echter in allen gevalle veiliger zal doen, uit hunne schriften, dan uit die hunner tegenstanders, te leeren kennen) te kunnen vereenigen; maar de geest des kwaads behoefde zich juist over die leer en dien invloed niet te verheugen. - Maar noch dat, noch het gedicht is het eigenlijke ligchaam van het werkje. Wij zouden aan dit laatste onregt doen met te ontkennen, dat er veel leerzaams, stichtelijks, echt waars en vrooms in gezegd wordt. Maar wij wenschten, ten gevalle van dat vele, wel, dat het geheel niet zulk eene mystieke houding hadde, noch stellingen bevatte, die of onwaar, of verkeerd voorgesteld zijn, en daardoor tot verkeerde beschouwing en beoordeeling van het Christendom kunnen leiden. Wij willen door het bijbrengen van een paar plaatsen bewijzen, dat deze uitspraak niet uit de lucht gegrepen is.
‘Ik zag, dat de weg des Christens een andere weg, dan die der deugd was: een weg des geloofs, waar alles zoo anders, zoo nieuw wordt; waar de mensch zichzelven geheel overgeeft, opdat hij, die als kind geboren werd, in hem ook eenen nieuwen mensch stichten mogt, den nieuwen mensch, naar zijn beeld in zachtmoedigheid en ne-
{==97==} {>>pagina-aanduiding<<}
derigheid, in liefde en ootmoed, zich slechts grondvestende op het geloof.’ Het is onware, scheeve voorstelling, dat geloof en deugd in den weg des Christens in eene vijandelijke houding tegenover elkander staan zouden. De laatste is een gevolg van het eerste. De Christen legt zich op deugd toe, omdat hij gelooft. Zijn weg is wel die der deugd, want zonder heiligmaking zal niemand God zien. Heilig te worden, gelijk Hij, die ons geroepen heeft, heilig is - ziedaar onze roeping, ‘den weg des Christens,’ en daarnaar te streven, dien weg te bewandelen, dat is deugd. Maar welke zonderlinge begrippen moet men van deugd hebben, om te kunnen schrijven: Geene deugd, maar zachtmoedigheid en nederigheid, liefde en ootmoed!! Is het niet, alsof men zeide: Geen Bijbel is de leidsvrouw des Christens, maar jezus en paulus, johannes en jacobus? Geen deugd, zegt hij in den eenen, wel deugd, in den anderen regel. (Bladz. 124).
Bladz. 127 wordt uit het eenvoudige zeggen van johannes den Dooper, joh. I:31, 33: ‘ik kende hem niet,’ wonder veel uitgesponnen; daar het toch voor elk, die niet meer in den Bijbel zoeken wil, dan er in te vinden is, duidelijk genoeg moet zijn, dat de Dooper hier alleen wil te kennen geven, dat hij jezus niet persoonlijk (van aanzien, zeggen wij) kende.
Hoe wonderlijk ook is het, (wij weten het niet anders te noemen) de omstandigheid, dat Vorsten en Koningen met een kruis de hoogste wereldlijke eer aan de hunnen schenken; met een kruis, dat toch de gedaante heeft van dat werktuig, waarmede snoode misdadigers in vroegere eeuwen gevonnisd werden, - die omstandigheid, zeggen wij, te doen gelden als een bewijs, dat er eens ‘iemand aan dat kruis moet genageld geweest zijn, zoo edel, zoo groot, in de oogen van een groot deel der wereld, dat Hij hetgeen tot nog toe ten vloek en ter verachting was, tot eere en heerlijkheid herschiep.’ (Bladz. 88).
Wij hebben ons oordeel over dit boekje vrijmoedig, maar uit liefde tot de waarheid uitgesproken. Het geschiedde niet, om den Heere heldring, wien wij hoogachten, iets

{==98==} {>>pagina-aanduiding<<}
onaangenaams te zeggen; maar omdat wij het zeer jammer zouden vinden, indien een Schrijver van zijnen naam zich ging toegeven in iets, wat sommigen welligt de taal des gevoels - de onpartijdigen dweeperij noemen zouden.




Achttal Leerredenen; door W.A. van Hengel. Te Amsterdam, bij S.J. Prins. 1839. In gr. 8vo. 180 bl. f 1-90.

Indien iemand vragen mogt, of deze Leerredenen verdienen in het licht te verschijnen, dan zouden wij, ook nog zonder ééne enkele derzelve te hebben gelezen, hem wijzen op meer dan één werk, waardoor de Hoogleeraar van hengel zich als schrander Godgeleerde - op meer dan éénen bundel Leerredenen, waardoor hij zich als bekwaam Prediker heeft doen kennen. Maar indien men ons vroeg, wat dan deze Leerredenen hadden, hetwelk derzelver uitgave boven andere wettigde, dan zouden wij ons meer verlegen vinden. Goed zijn ze, dat is buiten kijf; maar wij houden het daarvoor, dat elken zondag honderden van Kerkelijke Redevoeringen worden uitgesproken, die even goed in openbaren druk verschijnen konden. Zij behelzen niets nieuws, niets bijzonders, niets verrassends. Alle zijn niet eens van algemeene strekking. Aan godsdienstige lektuur, ook bij vorm van Leerredenen, is geen gebrek. Zijnen prediktrant, voorlang uit andere bundels bekend, behoefde de Hoogleeraar niet nader bekend te maken, door er proeven van mede te deelen. Zichzelven gunstig bekend maken en aanbevelen, behoefde de waardige man evenmin. Kortom, wij zien niet, waarom juist dit achttal het licht moest zien. Maar dit kan in zooverre geacht worden meer de zaak van opsteller en uitgever, dan van den beoordeelaar te zijn. De laatste mag evenwel, bij den eindeloos toenemenden stortvloed van boeken, wel eens vragen, waartoe een werk het licht ziet?
Ons oordeel hebben wij boven niet onduidelijk reeds

{==99==} {>>pagina-aanduiding<<}
te kennen gegeven. Het zijn goede Preken; niets minder, maar ook niets meer. Ze zijn welligt meer eigenlijk praktikaal, dan vroegere van den Hoogleeraar. Maar indien alle Leerredenen, van welke zich hetzelfde zeggen laat, gedrukt moesten worden - waar zou het dan heen? En de belemmering in aanmerking genomen, die het bij het opstellen eener Preek toch altijd min of meer geeft, wanneer men anderer kanselarbeid over den gekozen tekst gedrukt weet, is het vermenigvuldigen van bundels Leerredenen, buiten bijzondere aanleiding er toe, onzes inziens, eerder af dan aanteraden; vooral als men het niet behoeft te doen om zichzelven, of om zijnen vrienden iets van zijnen kanselarbeid in handen te geven.
Wij vergenoegen ons met teksten en onderwerpen op te geven. God, de milde verzorger van al het geschapene; Psalm CXLV:15, 16. - Het verstaan van den Bijbel; Hand. VIII:30b. - De verborgenheid van Gods wereldbestuur; Job XXXIII:13b. - Een gelukkige ouderdom; Psalm LXXI:17, 18. - De hooge roeping van de belijders des Evangelies tot onderlinge liefde; 1 Tim. I:5. - Dankbaarheid aan God onder alle omstandigheden des levens; 1 Thess. V:18. - De Godsdienst van den Christen; Rom. II:28, 29. - Zelfverloochening eene grondwet in het Christendom; Matth. XVI:24.
Sommige voorafspraken zijn in tijdsgelegenheden enz. gezocht, gelijk die van No. 2, 4, 7, 9.








Leerrede over Openb. XIV:13, tot gedachtenis van wijlen H.H. Donker Curtius, Theol. Doct., Ridder, Predikant te Arnhem, op den 4 Aug. 1839 uitgesproken, door deszelfs Ambtgenoot W. Overduyn. Te Arnhem, bij J.A. Nijhoff. 1839. In gr. 8vo. 28 bl. f :-40.

Kerkelijke Rede ter gedachtenis van W.W. van Beuzekom, Predikant te Amersfoort, overleden den 25 Mei 1839, door H.J. van Hoorn. Te Amersfoort, bij B. Blankenberg en Zoon. 1839. In gr. 8vo. f :-35.


{==100==} {>>pagina-aanduiding<<}

Wij kunnen deze beide Lijkredenen, door waardige mannen op waardige Ambtgenooten gehouden, geschiktelijk bijeenvoegen.
In donker curtius verloor de vaderlandsche Kerk eenen Man, die haar in onderscheidene betrekkingen onschatbare diensten bewezen heeft; wiens nagedachtenis in zegening blijft, als van eenen Godgeleerde, wien, bij veelzijdige kundigheden, eene groote juistheid van oordeel, helderheid van voorstelling en gelukkige schranderheid eigen waren; van eenen wakkeren Voorzitter onzer hoogste Kerkelijke vergadering, die steeds met ijver de belangen der Nederlandsche Hervormde Kerk voorstond en behartigde, wiens wijze raad vaak werd ingeroepen bij hetgeen in en met die Kerk in de laatste jaren gebeurd is, en die op het gelukkigst vereenigde eene gematigdheid, die toegaf, waar toegegeven kon worden, met mannenmoed, waar het regt en belang gold; van eenen Leeraar, voor de Arnhemsche Gemeente onvergetelijk. Hij verdiende de hulde, hem voor die Gemeente door zijnen veeljarigen Ambtgenoot en vriend overduyn gebragt; en deze heeft wèl gedaan met het verzoek, tot uitgave van deze Lijkrede in te willigen. Zij stichte nut, om het herdenken aan donker curtius daar en elders in eere te houden!
Minder algemeen bekend was wijlen de Amersfoortsche Leeraar van beuzekom. Echter bleven 's Mans gaven door de Vaderlandsche Kerk niet onopgemerkt. Als Leeraar in onderscheidene Gemeenten, als lid van het Provinciaal Kerkbestuur, ook der Synode, was hij haar nuttig. De steller van dit verslag leerde den waardigen Man kennen en hoogachten, gelijk het hem wederkeerig een genoegen was, in de genegenheid van van beuzekom te mogen deelen. Hij dankt 's Mans Ambtgenoot voor de hem in de gemeente en openlijk toegebragte hulde. Van hoorn heeft den ontslapene naar het leven geteekend; en, schoon het hier niet te pas zou komen, zijne Lijkrede aan de regelen der kunst te toetsen, mogen wij wel met een woord zeggen, dat dezelve dien toets niet zou behoeven te schromen. De tekst is Spr. X:7a. De gedachtenis des regt-
{==101==} {>>pagina-aanduiding<<}
vaardigen zal tot zegening zijn. Mogen in de Arnhemsche en Amersfoorder Gemeenten de lessen der wijsheid niet worden vergeten, gegeven door de beide ontslapene Evangeliedienaars, en herinnerd aan hun graf door hunne Ambtgenooten!








Memoria Heusdii cum discipulis recoluit N.C. Kist, Lectiones auspicans Historico- et Philosopho-theologicas, Ao. 1839-1840 habendas. Lugd. Batav. apud S. et J. Luchtmans. 1839. 8vo. maj. 28 pp. f :-50.

Ter nagedachtenis van Ph.W. van Heusde. Door Mr. C. Star Numan, Hoogleeraar in de Regtsgeleerdheid te Groningen. Bij de opening zijner Lessen, 4 en 7 September 1839. Te Groningen, bij J.B. Wolters. 1839. In gr. 8vo. 64 bl. f :-60.

Het zou ons zeer verwonderd hebben, indien de treurige dood van den beroemden en algemeen hooggeachten en geliefden van heusde ook niet aan onze Akademiën bij de heropening der lessen ware herdacht geworden. 's Mans leerlingen bekleeden aan verschillende onzer Hoogescholen den post van Hoogleeraar, en dankbaarheid aan zijne nagedachtenis alleen moest hen opwekken, om van hem te spreken; terwijl daarenboven de naauwe betrekking, die er tusschen van heusde en zijne discipelen bestond, eene nieuwe aanleiding daartoe moest geven, omdat ook zij zulk eene betrekking tusschen henzelven en hunne leerlingen moesten wenschen te versterken en te bevestigen, en daartoe door het spreken over den overledene eene schoone gelegenheid vonden. Rec. moet van twee dezer stukken verslag geven. Beide zijn toespraken bij het openen der akademische lessen.
Met bijzonder genoegen las Rec. het stukje van den Hoogleeraar kist. In goed Latijn, eenvoudig, ongekunsteld en hartelijk geschreven, schetst het van heusde met korte, maar fiksche trekken, en houdt daarbij vooral ook

{==102==} {>>pagina-aanduiding<<}
het oog op het bijzondere vak van studie, dat de Hoogleeraar zelf onderwijst. Rec. kan zich begrijpen, hoe reeds de aanvang de harten der toehoorders moest treffen. De gedachten aan de naauwe betrekking, die er tusschen Leeraar en leerlingen bestaat, was thans in zijne ziel met verdubbelde levendigheid opgewekt; hij had vóór weinige dagen de begrafenis bijgewoond van zijnen geliefden Leermeester. En wat was het nu, wat alle zijne leerlingen aan dezen hunnen Leermeester zoo verbond? Het was de geheele mensch; het was zijne beminnelijkheid, eenvoudigheid, opregtheid, zijne liefde, die de ziel van zijn geheele wezen was; het waren deze alle, met zijne geleerdheid vereenigd, die hem tot den meest vereerden, meest geliefden vriend zijner discipelen maakten. Na de schoone en welsprekende uitboezeming van dezen lof, gaat de spreker voort, om meer bijzonder de verdiensten van van heusde te beschouwen, in zooverre die in betrekking kunnen gebragt worden met het historisch-philosophisch-theologisch onderwijs. Hij wijst daartoe op enkele trekken, die het historische onderrigt van den overledene kenmerkten: hij zag in de geschiedenis overal den mensch, in de geschiedenis van het menschdom het afbeeldsel van die van den bijzonderen mensch; hij merkte overal het verschil tusschen de onderscheidene volken op, en wees daarbij gestadig op de Goddelijke Voorzienigheid. Daarmede vereenigde hij de wijsbegeerte, die met zijne historische studie ten naauwste was verwant. Dat zijn de hoofdtrekken van dit bevallig geschreven stuk, voor welks openbaarmaking het publiek den Hoogleeraar dank is verschuldigd.
Wij kunnen den Hoogleeraar star numan niet zoo op den voet volgen in zijne twee Voorlezingen over van heusde, die ingelijks getuigen van hooge waardering en innige liefde voor den grooten man. Rec. kan intusschen zijne bevreemding niet ontveinzen, dat de Hoogleeraar aan eene onzer Akademiën zijne lessen in het Hollandsch meent te moeten openen. Het moge ouderwetsch schijnen, Rec. ziet daar gaarne dat geleerde aanzien behouden. Nog vreemder vindt hij het, dat zelfs de Latijnsche aanhalingen

{==103==} {>>pagina-aanduiding<<}
aan den voet der bladzijden worden vertaald. Voor wie sprak en schreef de Hoogleeraar dan toch?
In de eerste Voorlezing wordt vooral de gang van van heusde's ontwikkeling nagegaan, en in de volgende aangetoond, wat hij daardoor is geworden en voor de wetenschappen gedaan heeft. De eerste dezer beide Veorlezingen beviel Rec. het beste, zij getuigt van des Schrijvers gemeenzame bekendheid met den geest van zijnen Leermeester. In de tweede wordt veel waars en schoons gezegd over de onmiskenbare verdiensten, die van heusde zoowel ten aanzien van menschelijke beschaving en vorming in het algemeen had, als ook met betrekking tot de studie der regts- en staatswetenschappen. Uit alles spreekt eene groote ingenomenheid met van heusde en zijne geschriften, grooter welligt, dan de laatste voortbrengselen van zijne pen bij velen zullen regtvaardigen. Maar wij mogen ons over deze in den beminden en dankbaren leerling niet verwonderen, en vinden in de hulde, door den Hoogleeraar star numan den overledene toegebragt, een nieuw bewijs van de naauwe en schoone betrekking, die er tusschen van heusde en zijne kweekelingen bestond. Zij zal aan zijne vrienden welkom zijn, en bevat menigen nuttigen wenk. De stijl is vloeijend en aangenaam; misschien had hier en daar eenige meerdere kortheid kunnen plaats vinden, maar het geheel doet het hart en de bekwaamheid des Schrijvers eere aan.





Bijbelsche Geschiedenissen, een School- en Leesboek. Door J.J. Swiers, Predikant te Havelte. Te Groningen, bij M. Smit. 1839. In kl. 8vo. 119 bl. f :-30.

Beknopte Schets der Bijbelsche Geschiedenissen, in vragen en antwoorden tot handleiding bij het onderrigt der jeugd in dezelve. Door J.C. Loman, Evangelisch-Luthersch Predikant te Amsterdam. Te Amsterdam, bij C.L. Schleijer. 1839. In kl 8vo. 44 bl. f :-15.


{==104==} {>>pagina-aanduiding<<}

Het aantal onderwijsboekjes in de Bijbelsche Geschiedenis wordt weder met twee vermeerderd; met het eerstgenoemde ten gevolge eener belofte, door den Schrijver, bij de uitgave van zijnen kleinen Catechismus over de Bijbelsche Geschiedenissen, gedaan; met het laatstgemelde ter vervulling eener behoefte aan zulk een leerboekje, die men met bevreemding verneemt, dat in de Evangelisch-Luthersche Gemeente te Amsterdam bestaat. - Kortelijk zij het Recensent vergund, over beide zijne gedachten te zeggen!
Het Leesboek van den Heer swiers heeft veel, waardoor het zich aanbeveelt: het behandelt de Bijbelsche Geschiedenis doorgaans als Geschiedenis der Goddelijke Openbaring aan en leiding van het menschdom; het doet daaromtrent heldere denkbeelden uitkomen; het vermijdt over 't geheel vrij gelukkig de voorstelling van datgene, wat voor kinderen nog te moeijelijk is, of zelfs meer schade dan nut zou doen; (hiervan zou Rec. uitzonderen, wat swiers bl. 71 en elders over de hoogste betrekking van jezus op God zegt: er zijn beschouwingswijzen, voor het kinderlijk verstand bevattelijker, en toch zuiver Bijbelsch, om jezus als Gods Zoon bij uitnemendheid voor te stellen) het biedt hier en daar eenige gepaste practische, maar zeer korte aanmerkingen, in het verhaal ingevlochten, aan; het is in eenen populairen stijl opgesteld, die wel niet altijd vloeijend en aangenaam heeten kan, en zelfs door de korte volzinnen dikwijls wat hortend en stootend, maar toch vrij onderhoudend is. - Enkele opmerkingen over hetgene, dat Rec. met meer of minder goedkeuring aantrof, mogen hier volgen! Als eene niet onaardige proeve van iets tusschengevoegd practisch, sta hier, wat swiers, na het verhaal der zesdaagsche schepping, zegt, bl. 5, 6: ‘Ziet daar het werk van Gods almagt, wijsheid en liefde! Wilt gij het u dikwijls voorstellen, en den Schepper daarin verheerlijken? Elke schoone lente- of zomermorgen is een zinnebeeld van de schepping. Alles is nog donker. Daar breekt eerst het licht aan! Weldra onderscheiden wij hemel en aarde, daarop land en water. Het wordt hel-
{==105==} {>>pagina-aanduiding<<}
derder, en nu zien wij reeds de boomen, planten en kruiden. Nu gaat de zon op, straks beginnen de vischjes te spartelen in het water, en de vogels te zingen. Al de dieren worden eindelijk wakker, en ten laatste gaat ook de mensch aan zijnen arbeid. Laat de schoone morgenstond zóó
dikwerf tot den Schepper opleiden!’ - Van david, zegt swiers, bl. 52, dat hij ‘om zijne teedere godvrucht een man naar Gods harte genoemd wordt.’ Ofschoon dit meermaals ook door anderen gezegd is, twijfelt Rec. er echter zeer aan, en houdt het veeleer daarvoor, dat die eertitel op david als regt Theocratisch Koning ziet, in tegenstelling van saul, die zijne betrekking tot de Theocratie uit het oog verloor, en hierdoor het Rijk verbeurde. Houdt men dit vast, waartoe in de Geschiedenis alle grond schijnt te zijn, dan komt men ook minder in den drang met de godsvrucht van eenen man, bij wien dezelve wel hartelijk en ongehuicheld was, maar nogtans ook wiens teedere fijngevoeligheid, helaas! de oorzaak werd zoowel van groote gebreken, ja van afzigtige misdaden, (die hier te regt alleen in algemeene bewoordingen worden aangeduid) als van edele hoedanigheden en deugden. - De godsdienstige maatregel van jerobeam I was eigenlijk geen afgodsdienst, zoo als dezelve bl. 56 genoemd wordt, maar beeldendienst. - Dat de gebeurtenissen, die in de boeken der Maccabeërs opgeteekend staan, niet zoo belangrijk zijn, als die in den eigenlijk dusgenoemden Bijbel gevonden worden, (volgens bl. 64) kan men toch wel niet zoo onbepaald zeggen: dezelve hadden immers wel degelijk een groot belang tot instandhouding van het Joodsche Volk en deszelfs zuivere Godsdienst; en er is in de vroegere Bijbelboeken menig verhaal, dat op verre na zoo belangrijk niet is. - Herodes de Groote kan bezwaarlijk ‘de laatste der Maccabeeuwsche Vorsten’ heeten, (bl. 65) daar hij wel met mariamne, de laatste telg uit dat stamhuis, gehuwd, maar zelf een Idumeër van geboorte was. - Te regt is swiers, bl. 77, het verhaal der
verzoeking van jezus met stilzwijgen voorbijgegaan; te regt heeft hij, bl. 88, 89, de genezing van zoogenaamde bezetenen alleen

{==106==} {>>pagina-aanduiding<<}
met deze woorden aangeduid: ‘Ook over den geest had jezus magt, gelijk over het ligchaam, want aan waanzinnige menschen gaf hij het verstand weder.’ - Gepast vlecht hij, bl. 102, bij jezus bede: ‘Vader! vergeef het hun, want zij weten niet, wat zij doen,’ eene zeer korte gepaste spraakwending tot Hem in, om tot navolging van Hem op te wekken. - Daarentegen, in plaats van, bl. 111, uit de mededeeling der buitengewone Goddelijke gaven aan de Apostelen eene wat gezochte vermaning af te leiden, zou Rec. hierbij liever populair opmerkzaam maken op de Goddelijke grondvesting van het Christendom. - ‘Lucas en marcus, die de beide andere Evangeliën geschreven hebben, waren reisgenooten van paulus,’ zegt swiers naar waarheid, bl. 118; maar minder naauwkeurig is zijne gevolgtrekking: ‘en konden dus alles gemakkelijk onderzoeken;’ want paulus was immers geen ooggetuige van jezus geweest. - Doch reeds meer dan genoeg, om aanleg en waarde van dit Bijbelsch Leesboek te leeren kennen.
Het boekje van den Heer loman wordt te regt door hem slechts eene beknopte schets genoemd, en het deelt hierdoor in de gebreken, die aan den dorren vorm van vragen en antwoorden eigen zijn; maar het is dan ook niet veel slechter en niet veel beter, dan andere soortgelijke in dit vak, die Rec. bekend zijn, en kan als zoodanig, bij gebrek, zoo goed als andere dienen. In de Inleiding, waardoor de Schrijver de Geschiedenis laat voorafgaan, vooronderstelt hij reeds te veel in zijne leerlingen, of deelt mede, wat nog weinig nut heeft. Of zouden zij in deze definitie van den Bijbel, ‘de verzameling van bij ons erkende Goddelijke schriften,’ wel verstaan, wat Goddelijke schriften zijn? en is dit woord zelf niet te onbepaald? - Wat hebben zij aan de optelling van de Bijbelboeken, zoo als ook, bl. 22, aan de vermelding van den Prediker en het Hooglied, en bl. 34 aan de titels van eenige gelijkenissen van jezus? - Is de inhoud des Bijbels, in antwoord 9 en 10, wel genoeg kenmerkend voorgesteld, als geschiedenis van Gods openbaring aan de menschen? en

{==107==} {>>pagina-aanduiding<<}
worden de leerlingen hier en daar niet reeds te veel met de Geschiedenis bekend gerekend? - Is de beschrijving des inhouds van de Boeken der Maccabeërs, antw. 15, ‘belangrijke narigten uit de geschiedenis des Joodschen Volks, na de terugkeering uit de Babylonische ballingschap,’ wel naauwkeurig; want dit past immers het naast op de schriften van ezra en nehemia? - Is het begrijpelijk genoeg, wat bl. 6 voor het eerst, zonder eenige verklaring, gezegd wordt: ‘Noach ofserde Gode een dankoffer,’ enz.? - Is het juist, wanneer, bl. 9, abraham's godsdienstige en geloovige gezindheid gezegd wordt te blijken in ‘zijn gewillig besluit, om zijnen zoon aan God op te ofseren, in de volvoering van welk besluit hij echter verhinderd werd’? Schijnt het dus niet, dat hij zulks uit eigene beweging gedaan hebbe, maar hierin nog gelukkig belet werd? - Is het aan de verdiensten evenredig regt gedaan, van eli niets te melden, dan het niet bestraffen van zijne zonen, en van samuël niets anders, dan dat hij ‘een ijverig en verstandig bestuurder des Volks’ was; terwijl aan de daden van gideon, jefta en simson, hoewel van minder zedelijke belangrijkheid, voor elk eene vraag en een antwoord besteed wordt? - Hoe komt job, bl. 17, achter ruth?! - Bl. 33 is de hoofdinhoud van jezus leer in weinige woorden, maar toch in de belangrijkste trekken, kort en goed voorgesteld; maar is in het daar voorkomende ‘Apostelen of jongeren’ dit laatste wel eene verklaring van het eerste? Moet het niet Gezanten of iets dergelijks zijn? - Is de voordragt van de instelling des Doops, en van de belofte van
jezus aan zijne Apostelen, vóór zijne hemelvaart, met de vervulling daarvan, bl. 40, 41, voor het kinderlijk verstand duidelijk genoeg? - Zijn de werkzaamheden en lotgevallen van paulus, bl. 43, 44, niet wat al te kort naar evenredigheid vermeld? - Doch ook hier zet Rec. gaarne een slotpunt achter zijne vragen en bedenkingen, als wetende, dat de meeste van dezelve ook op andere onderwijsboekjes kunnen toegepast worden, en tevens, hoe moeijelijk het is, zich naar de vatbaarheid der minder wetenden te voegen, en hierin niet te veel en niet te weinig te deen.





{==108==} {>>pagina-aanduiding<<}

Proeve over den staat der Geneeskundige Wetenschappen in Frankrijk, door H.A. Schreuder, Heel- en Verloskundige, en Prosector aan de Geneeskundige School te Rotterdam. Te Rotterdam, bij H.A. Kramers. 1839. In gr. 8vo. 392 bl. f 3-90.

Het is niet de eerste maal, dat een Landgenoot de vruchten zijner bevindingen in de Hoofdstad van Frankrijk mededeelt. De reeds overleden Dr. h.j. logger deed dit na zijne reis naar Parijs in 1818 in de Nederlandsche taal; de thans aan de Klinische School te Amsterdam onderwijzende Hoogleeraar suringar bediende zich tot nagenoeg hetzelsde doel van de Latijnsche taal. (*) De Heer schreuder, na in de Vaderlandsche Letteroefeningen eenige mededeelingen over Parijs in het algemeen gedaan te hebben, die met genoegen ontvangen en gelezen werden, bepaalt thans, in een afzonderlijk werk, de aandacht der Geneeskundigen bij den staat der geneeskundige wetenschappen in Frankrijk, waaronder wij evenwel grootendeels, zoo niet geheel, Parijs zullen te verstaan hebben. De Schrijver begint ook zijne inleiding met te zeggen: ‘Parijs vertegenwoordigt en beheerscht in een' zedelijken (?) zin geheel Frankrijk, en niet onjuist noemt zeker Schrijver die stad le cerveau de la France. (†)’ Maar het zijn juist de plaatsen, waar zoo vele menschen zich verzamelen, dat de uitersten elkander het meest nabij zijn. Rijkdom en armoede, weelde en ellende, verhevene gevoelens en misdadige gedragingen; in één woord, er bestaat gelegenheid tot de ontwikkeling der edelste vermogens van den menschelijken geest, en aanleiding genoeg, om tot den laagsten trap van zedeloosheid te kunnen vervallen. (§)

{==109==} {>>pagina-aanduiding<<}
Wie er meer van wil weten, leze het reeds verouderde Tableau de Paris van mercier, het nieuwere werk, le livre des Cent et un, en nog onlangs het hoogstbelangrijk werk van a.j.b. parent-duchatelet, de la Prostitution. De beide eersten zijn echter meer geschikt voor een gemengd publiek; het laatste is meer uitsluitend voor Geneeskundigen van belang, of behoort eigenlijk tot hetgeen men Geneeskundige Staatsregeling (Politia medica) noemt. Den Schrijver toestemmende, dat het schetsen van den toestand der Geneeskunde, als wetenschap en als kunst, te Parijs, in zekeren zin de hoofdbestanddeelen, de quintessence doet kennen van hetgeen ook in de Provinciën bestaat, zoude het nogtans wenschelijk wezen, dat een bepaald onderzoek zich ook eene enkele maal tot andere gedeelten mogt uitstrekken. Straatsburg en Montpellier hebben zeker ook hun eigenaardigs, zoo als dit uit de geschiedenis der Geneeskundige Scholen dier beide steden, daardoor zoo beroemd geworden, genoeg kan blijken. Hetgeen vroeger meer scherp afstak, moge door den geest van centralisatie, die ook tot het wetenschappelijke zich uitstrekt, veel van de anders scherpere omtrekken verloren hebben; maar of zulk eene centralisatie, zulk een in het onderwijs te brengen monopolie voor de ware en wezenlijke uitbreiding der wetenschap nuttig is, zou met regt in twijfel kunnen getrokken worden. Maar het is hier de plaats niet, om in eene behandeling van het vraagstuk te treden, in hoe verre de geneeskundige studiën zouden bevorderd worden, door op ééne plaats alles te vereenigen en te verzamelen, wat tot derzelver aanleering en uitbreiding kan bevorderlijk wezen. Te groote verbrokkeling van het onderwijs, getuige de veelheid der Klinische Scholen in
Nederland, deugt niet; maar ééne enkele wetenschappelijke inrigting of school zoude het daarheen kunnen brengen, dat stelselgeest en stelselzucht een nadeelig overwigt ver-
{==110==} {>>pagina-aanduiding<<}
kregen; men herinnere zich het in de laatste tijden geheerscht hebbende stelsel der zoogenoemde Physiologische School.
Ter inleiding tot dit zaakrijk werk wordt een algemeen overzigt van den staat der Geneeskundige Wetenschappen te Parijs gegeven. Bij het veelvuldig goede en nuttige, van de gasthuizen en derzelver bezorgers vermeld, deed het ons leed, ons vaderland daarbij als ongunstig afstekende vermeld te zien, vooral wat de Geneeskundigen bij dezelve betreft. Wat de inrigtingen aangaat, daar valt hier en daar veel op aan te merken; en zoo lang de administratie, waar het ook zijn moge, te werk gaat op eene wijze, alsof niet zij om de zieken, maar de zieken om harentwille daar zijn, legt men den Geneeskundige aan banden, volgens voorschriften, die van achter den schrijflessenaar ontworpen zijn, en reeds uit hunnen aard getuigen, dat derzelver opsteller nooit in eenig gasthuis langer vertoefd heeft, dan volstrekt noodig was, om het gesticht vlugtig door te loopen.
Toen wij de zorg der Nonnen over de lijders hoorden roemen, vroegen wij, of er ook onder Protestantsche vrouwen geene dergelijke, tot zulke opofferingen gereed, te vinden waren; en wij gelooven, dat eene bediening door vrouwen ook in onsland wel uitvoerbaar zoude wezen. In Engeland althans worden, in enkele militaire Hospitalen, de lijders door ziekenoppasters verzorgd. Men moest maar beginnen met eerst uit de keukens, linnenkamer enz. het onhandig mannelijk personeel te weren; het overige zou van zelf volgen. Of heeft men zich, vóór het jaar 1795, in onze veldhospitalen, niet met goed gevolg van een vrouwelijk personeel bediend?
Indien johnson, te Londen, gelijk had, dat, met betrekking tot geneeskundige zaken, negen tienden der inwoners, dwazen zijn, dan koesteren de vreemdelingen goede gedachten van ons; getuigen, onder anderen, de zich meer en meer uitbreidende aankondigingen van geheime geneesmiddelen in onze dagbladen, waar, bij de reeds zoo breede lijst van alles afdoende geheime geneesmiddelen, nog

{==111==} {>>pagina-aanduiding<<}
onlangs een middel gekomen is, dat, proef houdende, alle overige geheel overbodig zou maken; het heet: source de vie (levensbron)!!! - Wanneer toch maakt een werkzaam en krachtdadig Toevoorzigt eens een einde aan al die jammerlijke en niet zelden gevaarlijke kwakzalverijen en afzetterijen?
Om eene geregelde opvolging bij zijne beschouwingen te kunnen houden, heeft de Schrijver zijn werk in acht Afdeelingen verdeeld. Die, aan de beschouwing der Genees- en Heelkunde gewijd, ondergaan eene verdere splitsing in onderscheidene Hoofdstukken, om de aandacht nog te meer bij een of ander onderwerp of belangrijken persoon te bepalen. Zoo wordt een Hoofdstuk afgezonderd, om de Méthode numérique te behandelen; een ander voor de Oogheelkunde. Andral en amussat worden afzonderlijk nagegaan. Ook wordt somwijlen het gasthuis, waar de Genees- of Heelkundige zijne talenten met kracht en nadruk ontwikkelt, met dezen zaamverbonden, als b.v. de Charité met roux, het Hospitaal Saint-Louis met alibert en biett.
In de Afdeelingen, aan Ontleed- en Natuurkunde gewijd, ontvangt men eene beschrijving der ontleedkundige inrigtingen, en hoe de ontleedkunde in dezelve beoefend wordt. Zeer juist is de opmerking, dat eene te ver gedrevene zucht tot ontleedkundige nasporingen de beoefening der eigenlijke ontleedkunde nadeel aanbrengt. Hier mag ook wel gelden: est modus in rebus. Er zijn gevallen, in welke het onderzoek, om de ziekelijke afwijkingen op te sporen, tot in de geringste bijzonderheden moet voortgezet worden; maar in andere gevallen kan het ook wel eene ondoelmatige versnippering genoemd worden. Hier hangt veel af van den genen, die de lijkopening doet. Is het de Geneesheer, die den lijder behandeld heeft, onder wiens oog hij gestorven is, dan kan deze vooraf vrij nabij berekenen, waarbij de aandacht zich bepalen moet, hoe verre het onderzoek zich zal behooren uit te strekken, wat men vooraf kan berekenen, en

{==112==} {>>pagina-aanduiding<<}
dan behoeft het geheele lijk niet onnoodig opgeofferd te worden.
De Heer schreuder schijnt nog al ingenomen te zijn met magendie en met de uitkomsten, welke hij zegt door de ontleding van levende dieren (Vivisectiones) verkregen te hebben. Dat de Natuurkunde gewigtige ontdekkingen aan haar verschuldigd is, lijdt geen twijfel; haller ging reeds op dit voetspoor voor; maar men zegt, dat haller in zijnen ouderdom niet vrij gebleven is van beschuldigingen des gewetens over de martelingen, de dieren door hem aangedaan. Wij zouden wenschen, dat vivisectiën, die, zullen zij tot eenige uitkomst leiden, door eene vaardige en geoefende hand moeten gedaan worden, niet al te zeer vermenigvuldigd, en althans geene doellooze proefnemingen van dien aard, inzonderheid door ongeoefenden, bewerkstelligd werden. Den strijd tusschen hen, die alles proefondervindelijk willen behandelen, en hen, die te veel aan bespiegelingen zich overgeven, tracht de Schrijver door eene aanhaling van arnold te vereffenen. Dit is zeker, dat de wetten des levens op den duur moeten nagespoord, maar niet doorgrond kunnen worden.
In de derde Afdeeling wordt een kort overzigt der Phrénologie en Ortophrenie gegeven. De Schrijver bepaalt zich hier meer dan elders bij het verhalen, zonder in eenige beoordeeling over dit gewigtig, maar hoogstmoeijelijk vraagstuk te komen. Ziet men op datgene, waartoe de eerste nasporingen van gall nu reeds geleid hebben, dan schijnt de tijd dusdanig onderzoek zeer bevorderlijk geweest te zijn, en mag men van de toekomst steeds meer en meer ophelderingen verwachten. Langzaam en kalm zal het verder onderzoek echter voortgezet moeten worden, want overijling zal meer terug doen gaan dan vervorderen. Veel wijsheid wordt er daarenboven vereischt, om bij eenige toepassing van dit stelsel tot gevolgtrekkingen te komen. - De beknoptheid, waarmede deze Afdeeling behandeld is, doet het belangrijke van het onderwerp nog meer uitkomen.

{==113==} {>>pagina-aanduiding<<}

De vierde Afdeeling, aan de beschouwing der Geneeskunde gewijd, begint met eene beoordeeling van broussais, die zoo vermaard is geworden door hetgeen hij ter verbetering van de Geneeskunde heeft verrigt, als berucht door het wegslepen van een aantal Geneeskundigen zonder vaste beginsels, die daardoor van zelf buitensporiger zijn geworden, dan hun voorganger misschien bedoeld had. Men vergelijke intusschen broussais op den leerstoel, door den Schrijver geschetst, bl. 73. Zijn invloed heeft gedurende eenigen tijd eene buitengewone uitgebreidheid verkregen, meer dan misschien ooit eenig Geneesheer heeft gehad, indien men brown niet met hem gelijk wil stellen. Bij zijn leven was deze echter reeds aan het dalen, zoo als doorgaans wat overdreven is niet lang stand houdt; het goede evenwel, door hem verrigt, zal zijn stelsel overleven. En wanneer de stellingen van broussais reeds lang vergeten zullen wezen, zal zijn Traité des phlegmasies chroniques, met den arbeid van morgagni en anderen, der kunst nog tot sieraad verstrekken. - Maar genoeg over het in der tijd zoo veel gerucht gemaakt hebbend stelsel van eenen man, die over de pogingen zijner kunstbroeders van vroegere dagen zich aanmatigde te zeggen: C'est là cette médecine pourrie, moisie, qui veut se rajeunir; ces hommes tirent la science par la queue!

(Het vervolg en slot hierna.)





Bloemen mijner Lente, door C. Ledeganck. Te Gent, bij D.J. Vanderhaeghen-Hulin. In gr. 8vo. 156 bl. f 1-50.

Mengelpoëzij van F.J. Blieck. Te Kortrijk, bij Jaspin Frères et Soeurs. 1839. Te Rotterdam, bij W. Messchert. In gr. 8vo. 140 bl. f 1-40.

Prijsverzen op de dood van Egmont, bekroond door het Rhetoryk te Sotteghem. Te Gent, bij D.J. Vanderhaeghen-Hulin. 1839, In gr. 8vo. 40 bl. f :-70.

Ofschoon ons Tijdschrift bijna uitsluitend bestemd is tot het

{==114==} {>>pagina-aanduiding<<}
aankondigen en beoordeelen van vaderlandsche werken, zoo heeft Rec. het zich ten pligt geacht, van deze, bij de Redactie ingekomene, Belgische gedichten eenige melding te maken. België moge in zeden, in staatkunde, in Godsdienst en denkwijze veel van ons verschillen, de grond ons thans vreemd zijn door de scheiding, die elke Noord-Nederlander met genoegen heeft zien tot stand gebragt; meerdere betrekking dan op eenig ander land behoudt hij echter op hetzelve, uithoofde van deszelfs geschiedenis, taal en letterkunde. Is het bekend, welke maatregelen door het vorige Bestuur tot herstel der landtaal zijn genomen; hoe veel Belgische letterkundigen over de Nederduitsche taal- en letterkunde, met betrekking tot de zuidelijke Provinciën, geschreven, en het ongerijmde en ongegronde van de vooroordeelen tegen de Nederlandsche taal aangetoond hebben; hoe, om van anderen niet te gewagen, verdienstelijke mannen, als van den broeck, van genabeth, de hulster, vervier, en boven allen de Heer willems, prijzenswaardige pogingen hebben aangewend, om de geestdrift voor eigene taal- en letterkunde te verlevendigen; niet minder is het gevolg dier pogingen kennelijk geworden! Niettegenstaande wij in geschiedenis en letterkunde veel met elkander gemeen hebben; niettegenstaande wij beiden in een' maerlant en melis stoke mannen vereeren, die de Nederlandsche taal in hare oorspronkelijke zuiverheid hebben doen kennen, en wier gedenkstukken nog de navorschingen van de taalgeleerden onzes tijds waardig blijven; niettegenstaande wij beiden den eerbiedwaardigen cats als volksdichter en gids der jeugd huldigen: de middelen, tijdens onze vereeniging aangewend, om de verspreiding en beoefening der Nederlandsche taal in de Zuidelijke Provinciën algemeener te doen worden, zijn mede groote hinderpalen
geweest, om onze vereeniging duurzaam te doen zijn. De middelen werden veronachtzaamd, de pogingen verlamd, welke daardoor grootendeels buiten werking op het volk zijn gebleven; en mogt zich al hier en daar eene stem voor het echt vaderlandsche, en van afkeer tegen het Fransche verheffen, de vooringenomenheid tegen de moedertaal bleef bestaan, en de blaam, op haar geworpen, deed haar in de hoogere standen, als slechts voor de burger- en lagere volksklasse geschikt, geheel in onbruik geraken; en het grootste kenmerk van volkszelfstandigheid ging, door de zucht naar het vreemde, door den waan van zich welluidender, bevalliger, beschaafder in de taal der na-
{==115==} {>>pagina-aanduiding<<}
buren uit te drukken, geheel verloren. - Zonderling is het verschijnsel dan voorzeker, dat zich thans in Belgie opdoet. Toen men de nationaliteit, ook door het opbouwen van eigene taal- en letterkunde, met vereenigde krachten kon en wilde bevorderen of vestigen, werden de meeste welaangewende pogingen verijdeld; en nu, naauwelijks afgescheiden, schijnt de vrees voor den invloed dier naburen, die men zich in alles anders ten voorbeelde stelt, de Belgen geheel en al te overmeesteren; de taal moet in haar regten hersteld, de nationaliteit opgewekt worden, en wat vroeger, toen men niets minder dan dat alles bedoelde, voor onderdrukking, voor overheersching, voor inbreuk zelfs op gewetensvrijheid werd uitgekreten, wordt nu als de heiligste regten van land en volk voorgestaan! Zonder van de wispelturigheid onzer Belgische naburen te gewagen, waarvan hunne staatkundige geschiedenis zoo vele bewijzen oplevert, verheugt het ons echter, uit hoofde der taalkundige betrekkingen, die wij op dat volk blijven behouden, dat bij vernieuwing zich mannen doen hooren, die, bij het voorstaan van eigene taal- en letterkunde, het ware denkbeeld van een eigendommelijk volksbestaan toonen te bezitten; en wij juichen dus alle pogingen toe, die door de Genootschappen en
Rhetorijkerskamers in België worden beproefd, om het vaderlandsche te doen eerbiedigen, en de schandvlek uit te wisschen, die het ook in dezen te lang bezoedeld heeft. ‘Bedenkt slechts,’ schreef de Heer van genabeth, ‘dat zij, die hunne moedertaal veronachtzamen en het vreemde op eene slaafsche wijze aankleven, ook in staat zijn om hun Vorst en vaderland te verraden!’ (*) Merkwaardige woorden! Hadden zij weêrklank in België gevonden, welligt hadden taal- en letterkunde, staatkunde en Godsdienst, onderwijs en verlichting die omwentelingen niet beleefd, welke ze nu verduurd en voorzeker aanmerkelijken teruggang veroorzaakt hebben.
Eere hebben intusschen de Heeren ledeganck, blieck en het Rhetorijk van Sotteghem, voor hetgeen zij in het werk stellen tot bestrijding van vreemden invloed en ter bevordering der Vlaamsche Letterkunde! De aangekondigde bundel-
{==116==} {>>pagina-aanduiding<<}
tjes leveren de blijken op van hunne zucht, om onverschilligheid en vooringenomenheid tegen te gaan, ten einde de volkstaal meer verspreid en beoefend te zien. En wat nu de poëtische waarde der werkjes betreft: de Bloemen mijner lente, door c. ledeganck, getuigen vooral van een' schoonen dichterlijken aanleg. Wij vinden hier Prijsverzen, Romancen, Mengeldichten enz. In vele der stukken treffen wij eenen rijkdom van denkbeelden aan, die van de verbeelding en het vernuft des Dichters getuigen, waarbij hij ten volle bewijst de taal meester te zijn. Het gedicht, de lof der Schilderkunst, te Brugge bekroond, bevat uitmuntende partijen. De overgangen van het eene tafereel tot het andere kwamen ons hier en daar wel wat te plotselijk en daardoor ongepast voor. Het beviel ons niet, na door michel angelo naar Golgotha geleid te zijn, dadelijk naar Waterloo, bij pieneman's schilderij, gevoerd te worden; en zoo treffen wij meer brokken aan, waarin de tegenstellingen ons niet konden behagen. Van teniers kermisseest naar rafaël's transfiguratie overgebragt te worden, is ongepast. Het geheel is anders fiksch gedicht en lezenswaardig. Op bl. 15 valt de klemtoon op praxiteles verkeerd; ook elders troffen wij dit aan op themistocles. De Vrede behoort onder de beste gedichten van dezen bundel. Rijk aan denkbeelden, keurig van taal. Onder de vertalingen munt, als een juweeltje, uit: lofzang van
het kind bij zijne ontwaking, naar de lamartine; dit keurig stukje behoeft voor geene der vertalingen van onze Noord-Nederlandsche Dichters achter te staan. Het geheele bundeltje is vol van schoone en echt gevoelige poëzij. Ter proeve voor onze Lezers, en tot aanbeveling, om zich met zulke Belgische letterkundige voortbrengselen meer van nabij bekend te maken, kiezen wij een paar coupletten uit het stukje: de laetste Zwaluw:

October strooit, bij wind en vlagen, 
De gele blaedren langs den grond; 
Reeds koud en huivrig zijn de dagen, 
En vliegt gij, Zwaluw! hier nog rond? 
O vlugt, geliefde! vlugt dees streken, 
Door al uw zustren reeds ontweken; 
Zet u in betere oorden neêr; 
De lente is hier al lang verdwenen, 
De lieve zomer ook is henen, 
Hier zijn geen schoone dagen meer! 

{==117==} {>>pagina-aanduiding<<}

Gij hoort, wat plagen, welke rampen 
Zich hechten aen deez' ruwen grond; 
Hoe alles met den dood zal kampen, 
En vliegt gij, zwaluw! hier nog rond? 
O vlugt, geliefde! vlugt dees streken, 
Door al uw zustren reeds ontweken; 
Zet u in betere oorden neêr; 
En als de winter is verdreven, 
En als de schepping zal herleven, 
Breng, lieve! dan de lente ons weêr! 

Ook de Mengelpoëzij van f.j. blieck is verdienstelijk. Ook hem bezielt de lust, om het gevoel voor nationaliteit, door het herstellen der landtaal onder zijne landgenooten, te ontvlammen. Meimaend en sommige der Romaneen bevielen ons bij uitstek. De knagingen van een boos geweten is een goed gedicht, en, hoezeer gewone strophen en denkbeelden hier voorkomen, zijn toch deze zoogenoemde gemeenplaatsen krachtig geversificeerd, waardoor zij belang- en indrukwekkend worden. De taal van den Heer blieck komt ons minder gekuischt voor, dan die van den Heer ledeganck. Hier en daar vonden wij ze wel eenigzins ruw. Eene korte aanhaling uit het laatstgenoemde dichtstuk strekke ter proeve van 's mans dichttrant:
Hij slaept, de booswicht slaept. Dan ach! in welk een staet! 
Zie 't hijgen van die borst, die trekking van 't gelaet; 
Zie hoe met klamme zweet dat lijf is overgoten. 
Soms springt hij schichtig op, schijnt iets terug te stooten, 
En gilt!... Het is de droom des zondaers; gruwbre droom! 
Nauw luikt hij de oogen toe, of onrust viert den toom 
Aen zijn verbeelding. Wat de Christenleer doet vreezen 
Van zondestraf en van een wrekend Opperwezen; 
Wat hij misschien belachte als bijgeloof, zweeft thans 
Voor zijn benauwden geest in schrikbren waerheidsglans. 
Voor hem sloeg 't vreeslijk uer. Op 't aanschijn neêrgebogen, 
Ligt hij voor d'oppertroon van 't regtend Alvermogen. 
De Godlijke uitspraek dreunt hem dondrend door het oor; 
Hij werpt een laetsten blik op 't weenend englenkoor; 
Regtvaerdig ziet hij zich van 't eeuwig heil verstoken, 
Van d'afgrond aengegrimd, die vlammen braekt en spooken; 
En neêrgebliksemd in den vuerpoel van de hel, 
Verduert hij, in den droom, 's verdoemden schrikgekwel. 

{==118==} {>>pagina-aanduiding<<}

Een en ander van het aangemerkte neemt echter niet weg, dat de Heer blieck een Dichter van veel talent is.
De prijsverzen op den dood van egmond zijn geijkt en bekroond, en wij moeten volmondig bekennen, dat wij ze met uitstekend genoegen lazen en er ons heerlijke brokstukken in zijn voorgekomen. De vierde zang, de plegtige ter aarde bestelling van egmond schetsende, is rijk aan schoonheden. Schilderachtig is de beschrijving van den morgenstond, in welken de Spanjaarden zich naar het kasteel van egmond begeven, en welke wij uit den eersten zang ter proeve mededeelen:

De dageraed flikkerde op loover en blad 
Met zilveren paerlen bedropen. 
De zonne klom op langs haer purperend pad, 
Om 't grootsch, als een reus, te doorloopen, 
En zoomde de toppen van vrijburcht en woud 
Met gloeiende glinstring van 't vloeibare goud: 
't Tooneel van de schepping stond open. 
 
De dageraed flikkerde op Egmonts kasteel, 
Dat oprees uit mosschige transen 
Met spitsigen toren, met zwartend rondeel, 
Waer vaendelen waeien en glansen. 
En Vlaenderens Leeuw, 't onverwinlijke dier, 
Blonk heerlijk er op, als op zege weer fier, 
En glorielicht scheen hem te omdansen. 
 
En Spanjaerden rennen naer 't oude gesticht, 
Dat statig omhoog blauwt van verre. 
De valbrug stort neder, met ramlend gewicht, 
En krakende rolt op heur harre 
Een ijzeren poort: en hun vliegende blik 
Staert woest op twee vanen, lang de aerde ten schrik, 
Als bloedspellende orelogssterre. 
 
't Zijn vanen..... 

Maar neen! men moet het geheel lezen, om zich nader van de waarachtige schoonheden van dit dichtstuk te overtuigen. Het is den verdienstelijken Advocaat en Dichter prudentius van duyze waardig. Hij is ons dan ook niet onbekend; wij bezitten zijne gedichten in 1831 uitgegeven, in welke zijn Lofdicht op de Nederlandsche Taal genoeg toont, hoezeer hij tegen de miskenning derzelve met

{==119==} {>>pagina-aanduiding<<}
verstand en waardigheidijverde en hare schoonheden huldigde, toen, en met alle reden, vreezende, dat voor een' onberekenbaren tijd aan de verdere beoefening, althans de verdere verspreiding der vaderlandsche letteren in Zuid-Nederland, de bodem zoude zijn ingeslagen. De toekomst is zeker ontmoedigend; doch de proeven, die wij voor ons hebben, doen ons de hope koesteren, dat meer en meer het vreemde in Belgie zal plaats maken voor het eigene en vaderlandsche, en het volslagen patois, dat thans de Vlaamsche taal als 't ware is, vervangen zal worden door de taal, die, als de zuster der Hollandsche, niet veracht of miskend, noch voor het Fransch verruild moet worden, maar in welke Belgische en Nederlandsche Geleerden elkander, broederlijk vereenigd, mogen behulpzaam zijn tot bevestiging van beider taal- en letterkundigen roem.
Deze aangekondigde werkjes vinden veel bijval, en het verheugt ons, dat, door de pogingen van den Heer messchert, (waarom toch zwijgt zijne keurige lier?) en de betrekking, welke hij, wat zijnen handel betreft, op België heeft, onze beminnaars en beoefenaars van Taal- en Dichtkunde in de gelegenheid gesteld worden, om zich met den staat der Vlaamsche letterkunde en de verspreiding en beoefening der taal van tijd tot tijd bekend te maken. Zulke werken zijn nuttig; van anderen aard behoeven wij ze uit België niet. Gaan Dichters en Letterkundigen steeds aldaar op het ingeslagen spoor voort, dan kan het niet anders, of hunne pogingen zullen op karakter en zeden heilzamen invloed uitoefenen. ‘Intusschen,’ wij eindigen dit verslag met de woorden van den Dichter blieck, ‘intusschen moeten de Vlaemsche Dichters zich wapenen met geduld, en niet klagen als zij niets ergers ontmoeten dan onverschilligheid.’

Geologie. Populaire schets van den voortgang, de hoofdtrekken en laatste ontdekkingen in deze wetenschap. In het Engelsch opgesteld door John Laurance. Met Bijvoegsels en Afbeeldingen. Te Deventer, bij J. de Lange. In gr. 8vo. 140 bl. f 1-60.

Onder de wetenschappen, welker beoefening (wij kunnen natuurlijk slechts oordeelen uit hetgeen er van bekend geworden is) bij onze landgenooten misschien geenen gelijken tred

{==120==} {>>pagina-aanduiding<<}
gehouden heeft met de vorderingen vooral van Fransche en Duitsche Geleerden, staat de Geologie waarschijnlijk bovenaan. Te ontkennen is het niet, dat deze wetenschap wel eens stouter sprongen heeft gedaan, en der geloofwaardigheid van de Bijbelsche oorkonden wel eens nader is gekomen, dan der bedachtzaamheid en godsdienstigheid van onze natie aangenaam wezen kon; en dit heeft Rec. sedert lang beschouwd als de hoofdoorzaak van den minderen opgang, dien de latere ontdekkingen in dit vak van menschelijke kennis bij ons hebben gemaakt; want dat onze grond te weinig geologische merkwaardigheden opleveren zou, staat Rec. nog niet toe. Er moge wel toe bijgedragen hebben de vertaling der ellendige misgeboorte van ballenstedt, meer, naar het ons voorkomt, bekend geworden, dan het oneindig veel betere werk van link; terwijl over het geheel misschien geene wetenschap zich meer heeft bezondigd, dan deze, tegen gezond verstand en Goddelijke openbaring, tegen het eerste aandruischende door hypothesen, zoo belagchelijk, dat men zich het meest verwonderen moet over den ernst, waarmede zij worden voorgedragen; zoo als bij voorbeeld die van chabrier (Dissertation sur le déluge universel), die den zondvloed, alle gebergten, de verschillende menschenrassen zelfs doet ontstaan door de ééne stelling, dat dit alles stukken zijn, op de aarde gevallen van eene, toen gesprongene, groote planeet tusschen Mars en Jupiter!! Doch abusus non tollit usum; en dat vlijtige, zelfs diep grondige beoefening der Geologie zich uitnemend verdraagt met hetgeen wij, Christenen, ons niet schamen als onmiddellijke Goddelijke ontdekking aan het menschdom te eerbiedigen, zulks behoeft men
niet meer te bewijzen, als men den naam van cuvier slechts genoemd heeft.
De onderhavige schets der Geologie (want meer is het niet, en noemt het zich ook niet) hebben wij over het geheel niet zonder goedkeuring gelezen. Nieuws bevat zij niets; en wat de titel zegt van laatste ontdekkingen in deze wetenschap, is eenigzins cum grano salis op te vatten. Zelfs de geleerde de luc heeft, minder in zijne Lettres physiques sur l'histoire de la terre, maar meer in zijne geologische brieven aan blumenbach, vertaald opgenomen in een Duitsch Tijdschrift voor natuur-wetenschappen, dat wij nu niet nader weten aan te duiden, zaken genoeg voorgedragen, die onzen Schrijver blijkbaar niet bekend waren. Hij stapt ook over de nieuwe,

{==121==} {>>pagina-aanduiding<<}
scherpzinnige beweringen van cordier (Annales des Mines, 1827, pag. 53 sqq.) luchtigjes op bladz. 124 heen, niettegenstaande deze Geleerde een geheel nieuw veld, zoo niet van beschouwing, dan toch altoos van onderzoek, heeft geopend door zijne stelling, dat de lagen (strata) niet, zoo als men altijd gemeend heeft, hoe dieper zoo ouder, maar omgekeerd, zijn. En wat onze Schrijver op het laatst zijner verhandeling zegt van het ontstaan der aarde uit eene ophooping van nevelmassa; als hij daar de schoone hypothese van la place, voorgedragen in het onvergelijkelijk schoone werk: Exposition du système du Monde, uitdrukken wil, dan doet hij het zeer mager. Wil de Nederlandsche lezer de beschouwing van dien Geleerde kort en zeer goed zamengetrokken lezen, hij raadplege het boekje van de pontecoulant over de Komeet van Halley, bladz. 54 verv., dat, al ware het hierom alleen, de weinige stuivers wel waard is, die het kost.
De titel spreekt ook van bijvoegsels. Daardoor heeft men te verstaan eene aanteekening, denkelijk van den Vertaler, over de Geologie onzes vaderlands, waarvan het ons niet zon gehinderd hebben, dat zij wat uitvoeriger ware geweest.
Doch, al zoo vele woorden besteed hebbende tot het commentariéren alleen van den titel, zijn wij fraai op weg, om de grenzen eener gewone boekbeoordeeling verre te overschrijden, inzonderheid voor een tijdschrift als dit. Wij bepalen ons dus bij een paar bijzonderheden, onder het lezen door ons opgeteekend, en nemen het kloeke besluit, om de Letteroefeningen niet op te schepen met een uitvoerig verslag van dit werkje, waartoe, wij bekennen het gaarne, anders minder deszelfs uitstekende (schoon, als verslag gevende, toch genoegzame) waarde, dan het onderwerp zelf, ons zou hebben uitgelokt.
In de noot op bladz. 20 staat van proeven, te Bonn genomen, waaruit blijkt, dat aardachtige stoffen, met den Rijn medegevoerd, 1/20 tot 1/12 van de watermassa uitmaken. Goed; maar het gaat mank, daaruit af te leiden, ‘dat 145,981 kubiekvoeten vaste stoffen alle vierentwintig uren op haren weg van de Alpen tot in den Oceaan bij Bonn worden voorbijgevoerd.’ De cursijf gedrukte woorden moesten weg; want ieder deeltje, dat van de Alpen medekomt, wordt niet met den waterstroom tot in zee gevoerd, maar is dan al lang op den grond gezakt, terwijl de snelle stroom zijn aandeel heeft in het schudden en roeren van den bodem der rivier,

{==122==} {>>pagina-aanduiding<<}
zoodat verre weg het meeste dier aardachtige deelen slechts plaatselijke zijn.
Bladz. 26 spreekt de Schrijver van ‘den vulkaan en zijn medgezel, de aardbeving, van welke Europa gelukkig vrij is.’ De Etna en Hecla dan? Of meent hij het vaste land? Dan is de Vesuvius zeker geen vulkaan? En aardbevingen? O Calabrië en Lissabon!
‘Dat water aandeel heeft bij het voortbrengen der werkingen’ van vulkanen, wordt te regt, bladz. 30, opgemerkt. Maar, met allen eerbied voor davy, wien de nijd zelfs den naam van een groot man niet zou kunnen ontzeggen, moeten wij toch den Vertaler onder het oog brengen, dat hij wel had mogen herinneren, dat onze uilkens reeds in 1801, voor zoover wij weten voor het eerst, geuit en opgenomen heeft in zijn werk: de volmaaktheden van den Schepper enz. D. I. bladz. 154. not. 54. (der 2de uitgave) het denkbeeld, dat, heete waterdamp aandeel heeft aan de vloeibaarheid der lava.
Het vermoeden, bladz. 103 medegedeeld, dat het de langzame vermindering van de koolstof des dampkrings, door de op elkander volgende vorming van de kolen en den kalksteen, geweest is, die de dampkringslucht langzamerhand voor het ademen, eerst der reptiliën en vervolgens der andere hoogere dieren, geschikt gemaakt heeft; dit is eene zeer fraaije opmerking. Het zou misschien over vele geologische vraagstukken een nieuw licht verspreiden, indien men iemand vond, die op de weinige daartoe voorhandene data eene athmosphaerologia praesumtiva der voorwereld grondde, met gebruik van allerlei kleine bijomstandigheden, in den smaak van cuvier's vergelijkende anatomie.
Wij zijn, om dit bij deze gelegenheid te zeggen, altijd van meening geweest, dat men over het geheel niet genoeg onderscheid maakt tusschen den Noachitischen zondvloed en den grooten watervloed, die, blijkens alle geologische nasporingen, eenmaal den aardbol moet overstroomd hebben. Den laatsten achten wij Gen. I:2 aangeduid, en de eerste kan niet van die ontzettende uitgestrektheid zijn geweest, om alle de verschijnselen te verklaren. Immers, de plantengroei was, blijkens Gen. VIII:2, niet eens afgebroken. Ook was het niet noodig, dat, tot verdelging van het, toen vast nog niet over de geheele aarde verspreidde menschdom, de vloed zoo uitgestrekt was, als de geologische (om dien zoo te noemen) moet geweest zijn. Dit denkbeeld vasthoudende,

{==123==} {>>pagina-aanduiding<<}
wordt de bewaring der dieren door noach in zijne ark begrijpelijk. Daardoor verklaart zich de ontstentenis van alle fossiele menschenbeenderen, enz. Wij kunnen hierover nu niet verder uitweiden, maar achten deze hypothese niet onaannemelijk. Dat de Noachitische slechts een partiéle watervloed zou geweest zijn, is een oud denkbeeld; maar de waarschuwing, om den Noachitischen van den geologischen vloed te onderscheiden, zal het minder zijn.
Op misstellingen en schrijffouten, zoo als bladz. 115 ‘20 yards sterk’ voor dik of breed, willen wij niet vallen. Het werkje heeft hier en daar het voorkomen van een extract uit een grooter geschrift, (b.v. bladz. 111) en, is dit het geval, dan heeft het, meer dan waarschijnlijk, bij het filtreren althans niet gewonnen.




Radboud de Tweede, Koning van Friesland, Treurspel, door Mr. A. van Halmel, jr. Te Leeuwarden, bij G.T.N. Suringar. 1839. In gr. 8vo. X, 80 en 8 bl. f 1-25.

Na eene korte, doch belangrijke Voorrede, betrekkelijk de hier behandelde geschiedenis, en de onderstelling, waarop het stuk, gelijk het bewerkt is, rust, vinden wij hier eene opgaaf der veranderingen en uitlatingen, die door Heeren Commissarissen van den Stads Schouwburg te Amsterdam voor de vertooning aldaar verlangd zijn. Dit voorwerk wordt door het stuk zelve, gelijk het door den Dichter vervaardigd is, vervangen. De afzonderlijk gepagineerde acht laatste bladzijden behelzen eenige aanteekeningen ter toelichting.
Het verheugt ons, dat de Dichter ons in staat heeft gesteld, zijn eigen onverminkt opstel te vergelijken met de wijzigingen, die men voor de vertooning daarin begeerd heeft; vooreerst, dewijl wij daardoor een aantal heerlijke regels lezen, die wij zouden gemist hebben, indien ons alleen het stuk ware geleverd, zoo als het gespeeld is; gelijk wij eveneens niet zouden weten, hoe het eigenlijk is opgevoerd, zoo wij alleen de oorspronkelijke bewerking des Auteurs hadden. Ten tweede, omdat wij nu zelven kunnen toetsen, in hoe verre de besnoeijing, welke dit Treurspel ondergaan heeft, gepast mag worden genoemd.
Wat de onderdrukking van eenige, op zichzelve krachtige, dichtregels, bl. 16 en 20, betreft, wij hebben er vrede meê.

{==124==} {>>pagina-aanduiding<<}
Zonder den zamenhang te schenden, kunnen zij gemist worden; en zeker, schoon een Heiden het zegt, zou het den Roomschgezinden aanschouwer gestooten hebben, vooral hetgeen voorkomt op bl. 20. De onderdrukking van eenige verzen op bl. 37 schijnt ons geheel in het belang van het stuk. Hetgeen Forteman nu tot Almede gezegd heeft, was haar voor het oogenblik voldoende, en al het overige was reeds aan de toeschouwers bekend. De besnoeijing van Radboud's rede op bl. 40 schijnt ons noodeloos. Hetgeen hij dáár bij den Auteur zeide, had men den Heidenschen Koning gerust op het tooneel kunnen doen zeggen. Doch, daar Heeren Commissarissen zoo naauwlettend zijn geweest op alles, wat, om leerstellige redenen, dezen of genen zou hebben kunnen ergeren, verwondert het ons, dat zij de volgende regels, die de aanschouweressen, van welke gezindheid ook, wegens het onkiesche der vergelijkingen, moeten gehinderd hebben, onveranderd hebben gelaten op bl. 43:

Kampe, om een witte vaarse, een driftig stierenpaar; 
Bevechten, diep in 't woud, twee leeuwen vrij elkaâr, 
Om 't ongestoord bezit der bronstige leeuwinne; 
Geen Koning stelt, o knaap, het voorwerp zijner minne 
Op 't punt van zijn geweer; 't verneêrde haar en mij. 

Het weglaten van de 14 eerste verzen op bl. 42 was wel noodzakelijk: die uitweiding over 's Pausen magt is te regt door Heeren Commissarissen onvoegzaam op het tooneel gevonden. Hoe veel schoons eenige der op het tooneel verzwegene regels bl. 53 en 54 hebben mogen, die geloofsverdediging van Radboud ten voordeele des Heidendoms, en vooral de volgende woorden van den Christenpriester Ludger, konden niet wel worden gedoogd:

Dat Wezen is 't alleen, 't welk eens zich openbaarde 
Aan 't menschdom, in Zijn Zoon, met Zijnen Vader één 
En één met 's Vaders Geest, der Christnen God alleen. 

Het heeft wel iets van het zoogenaamd Athanasiaansche geloofsformulier; en die hooge Dogmatiek is buitendien niet eens regt dichterlijk; daartoe is zij te duister en te afgetrokken.
Wat nu de besnoeijing der langdurige rede van Graaf Diederijk, en van het verdere gesprek bij de ontknooping, aan-
{==125==} {>>pagina-aanduiding<<}
gaat; in het algemeen achten wij ook deze bekorting goed. De toeschouwer verlangt den voortgang, de beslissing; en nu juist zou er weder zoo breedvoerig worden uitgeweid. Als één persoon zoo lang aan het woord is, wordt het ook moeijelijk voor de andere spelers om acteur te blijven. Maar echter schijnt ons hier het snoeimes wat te sterk gebezigd, en gaarne hadden wij de aanstelling van den eersten Potestaat van Friesland en de aankondiging van zijn te voltrekken huwelijk met Almede, op de eene of andere wijze, in het stuk gezien.
Onder het lezen maakten wij voorts de volgende aanmerkingen op sommige verzen:
Het rijm van standvastigheid op stijfhoofdigheid, bl. 25, is af te keuren.
Op bl. 28 hindert ons de opeenstapeling van eenlettergrepigen in het vers: ‘Licht heeft men hem u als een wreedaard afgemaald.’ Om den regel dragelijk te maken, moet men wel aandachtig zijn te lezen: ‘Licht heeft men hém | u als een wréédaard áfgemaald,’ met de rust na hem, waarop een sterke klemtoon; de drie volgende monosyllaben vlugtig, en dan weder de nadruk op wréédaard.
Bl. 49 vraagt Radboud: Hoe is het met Almede? Dit is veel te plat voor den Treurspelstijl.
Laas voor helaas! op bl. 52, kon ons niet bevallen.
De karakters, vooral van Radboud, Almede, Forteman en Ludger, schijnen ons goed geteekend en volgehouden. De hoofdpersoon Radboud inzonderheid komt voortreffelijk uit.
Gang, verwikkeling en ontknooping zijn goed, en het geheel is een regelmatig bewerkt Treurspel, waar het op onderscheidene plaatsen niet ontbreekt aan stoute en beeldrijke poëzij. Onderscheidene tooneelen doen ons huiveren, en wekken ons medelijden met hen, die al hun levensgeluk met verwoesting bedreigd zien. Radboud is belangstelling en ontzag inboezemend bij zijnen val; men ziet met mededoogen zijnen dood, en zou bijna wenschen, dat hij had gezegevierd, indien niet zijn ondergang het eenige middel van redding voor Forteman, Almede en Ludger ware geweest. Naar ons inzien is de Radboud de Tweede derhalve, in weerwil van deze en gene leemten, in het algemeen een welgeslaagd stuk, dat eenen Dichter, als den Heer van halmael, reeds door zoo veel vroegeren tooneelarbeid gunstig bekend, niet onwaardig is.






{==126==} {>>pagina-aanduiding<<}

Geschiedkundige Reizen in Griekenland. Krijgs- en Reistooneelen uit de negentiende Eeuw, door onderscheidene Schrijvers geleverd en grootendeels gevolgd naar de verzameling van den Hoogleeraar Dr. J.M. Braun, uit het Hoogduitsch door G. Brandt Maas. II Deelen. Te Zaltbommel, bij J. Noman en Zoon. In gr. 8vo. XI, 632 bl. f 6-80.

Ofschoon door vele volgende gebeurtenissen de eerste hartstogtelijke belangstelling in de bevrijding der Grieken welligt eenigermate verminderd moge zijn, zoo blijft toch die gebeurtenis altijd van genoegzaam gewigt, om de aandacht bezig te houden van een ieder, die aanspraak wil maken op eenige bekendheid met de geschiedenis der menschheid. Derhalve kunnen wij niet anders dan de onderneming goedkeuren van den Eerw. brandt maas, om dit werk, in onze taal overgebragt, ons lezend publiek aan te bieden. Reeds de titel moet den lezer eenigermate tot een onderpand verstrekken, dat hij in dit werk een aangenaam en belangrijk onderhoud zal vinden, hetwelk, omdat het ware gebeurtenissen voorstelt, te verkiezen is boven de meeste verdichte voortbrengselen. De stukken zijn meest allen ontleend uit de beste Schrijvers over Griekenland. In het tweede Deel evenwel levert de Vertaler hier en daar ook, indien al niet oorspronkelijk door hem gestelde, dan toch meer vrij bewerkte stukken. De keuze der geplaatste getuigt, over het geheel, van het oordeel en den goeden smaak des verzamelaars. Nogtans zou men ten opzigte van sommige derzelven hebben kunnen verwijzen naar de reeds in onze taal bestaande overzettingen. Dit is onder anderen het geval met het hier voorkomende uit raffenel. Daarentegen overtreft het verhaal van raffenel aangaande het ombrengen van den Griekschen Patriarch te Konstantinopel verreweg het hier geplaatste naar klüber. Evenwel, wij maken deze aanmerking slechts om te doen blijken, dat wij het werk met aandacht hebben gelezen, en beschouwen dezen arbeid van den Vertaler als een aangenaam geschenk voor onze beschaafde landgenooten. Het streelde ons nationaal gevoel, uit dit werk te vernemen, dat tot ondersteuning van het belegerde Misolunghi uit Amsterdam werd overgezonden
eene som van

{==127==} {>>pagina-aanduiding<<}
tachtigduizend gulden; terwijl tot hetzelfde doel uit Parijs slechts zestigduizend francs werden bijgedragen. - Twee afbeeldingen, voorstellende het Parthenon en den tempel van Apollo Epicureus, versieren het werk, aan hetwelk wij eene gunstige ontvangst bij onze landgenooten toewenschen.




Opmerkingen over Parijs, van Dr. H. Schlegel, Conservateur bij 's Rijks Museum van Natuurlijke Historie te Leyden, enz. Te Leyden, bij D. du Mortier en Zoon. 1839. In gr. 8vo. 198 bl. f 2-:

Wij willen den Heere schlegel noch gave van opmerking, noch veelzijdige kennis betwisten; wij erkennen, dat hij die in dit werkje op vele plaatsen aan den dag legt, over muzijk, schilder- en bouwkunst, oudheden enz.; maar wij gelooven, behoudens beter oordeel, dat iemand, die nagenoeg Hoogduitsch schrijft met eene Nederduitsche spelling, zijne opmerkingen liever voor zichzelven moest houden, of althans door eenen deskundigen laten nazien, eer hij aan derzelver uitgave dacht. De Dr. verzoekt in zijne voorrede van zijne lezers ‘goedgunstige toegevendheid.’ Maar, Nederduitsche lezers, wat dunkt u? Onderbreken, bl. 25, 195; zich uitteekenen (onderscheiden), bl. 8, 39; uitdruk, bl. 46; onbenut, bl. 90; iets betrachten (beschouwen), bl. 127, 142; geschichtschrijvers, bl. 134; verschijningen (gezigten, Erscheinungen), bl. 140. - - Heeft men genoeg? Er is anders nog overvloed. Heeft wel ooit de knoeijigste vertaler van een' nietsbeduidenden Roman het erger gemaakt?

Alphabetisch Register der Hervormde en andere Protestantsche Gemeenten in het Koningrijk der Nederlanden en die der overzeesche Bezittingen, enz. Door J.J. Feuring. Tweede en vermeerderde Uitgave. Te 's Gravenhage, bij K. Fuhri. 1839. In gr. 8vo. 186 bl. f 2-20.

Ten gevolge van verschikkingen en vermeerderingen, vindt men in dezen druk van dit nuttige Register van alle Protestantsche Gemeenten in ons vaderland, (die in België zijn, zoo als van zelf spreekt, thans weggelaten) eene opgave van

{==128==} {>>pagina-aanduiding<<}
de wijze der beroeping, van het getal zielen en lidmaten, (welke beide kolommen echter niet overal zijn ingevuld; de Waalsche Gemeenten b.v. of in 't geheel niet, of bij de Nederduitsche Hervormden; de lidmaten bij de kleinere Protestantsche Kerkgenootschappen genoegzaam nergens; ook bij de Hervormden de zielen niet overal, b.v. te Dedemsvaart) het getal Predikanten; het tractement uit 's Rijks kas, (de gemeente-toelagen ‘kunnen nog met geene genoegzame zekerheid worden opgegeven,’ waardoor men aan deze kolom niet zeer veel heeft) eindelijk aanwijzing van Provincie, Klassis en Ring der onderscheidene Gemeenten; bijzonderheden, de O. en W.I. kerken betreffende, de eerste naar opgaven van Dr. lenting, vinden achteraan eene plaats.
Het boekje vervult wel niet geheel de behoefte aan eene ‘Nederlandsche Kerkelijke Geographie,’ maar is een bruikbaar en nuttig geschrift.





Het Slot Loevestein in 1570. Geschiedkundig Verhaal uit den tachtigjarigen Oorlog. Door J. van den Hage. II Deelen. Tweede Druk. Te Amsterdam, bij J.M.E. Meijer. 1839. In gr. 8vo. 717 bl. f 7-20.

Wij hebben minder te doen met dit werk, welks eerste uitgave vroeger (*) in dit Tijdschrift is beoordeeld, dan met den nieuwen druk, welken wij met een woord moeten aankondigen. Het is in ons land eene zeldzaamheid, dat een Roman eenen herdruk beleeft; zulks bewijst, dat het werk algemeen in den smaak is gevallen; en waarlijk, het verdiende dit. Hier, als in den Schaapherder, toont zich de Schrijver een meester in het schilderen van belegeringen. Schoon de titel het niet vermeldt, is deze uitgaaf inderdaad verbeterd. Het vloeken van uilenburg b.v., waarover in de aangehaalde Recensie geklaagd werd, hebben wij hier niet aangetroffen. De correctie moest beter zijn. Op verwijderen voor verwijden (wijder maken), Deel II, bl. 48 maken wij, indien het geen drukfout is, den Schrijver opmerkzaam. Dat Deel I, bl. 336 en 337, dezelfde zinsnede tweemaal is afgedrukt, wordt waarschijnlijk veroorzaakt door den overgang van het eene op het andere vel, maar is toch

{==129==} {>>pagina-aanduiding<<}
een bewijs van onachtzaamheid. De druk is anders net. Wij hopen meer te zullen ontvangen uit de pen van den zich noemenden van den hage, die zich als Romanschrijver zijnen waren naam in het geheel niet behoeft te schamen.

Orphea. Bloemlezing uit de Schatkamer van eenen Romandichter. 1ste en 2de Stuk. Te Hoorn, bij Gebr. Vermande. In gr. 8vo. 172 en 146 bl. Te zamen f 3-:

‘De Schrijver van dit verhaal,’ leest men voor in het eerste stukje, ‘wenscht hetzelve alleen beschouwd te hebben als eene uitgebreide romantische of niet alledaagsche inleiding voor de omgewerkte vertellingen uit vader cats en andere stukken, welke men voornemens is, onder den titel van orphea, als een offer aan de schoone sekse, het publiek van tijd tot tijd aan te bieden.’ Het is dus eene soort van nieuw Tijdschrift, schoon niet op bepaalde tijden zullende verschijnen, waarvan wij de inleiding en eerste proeve moeten aankondigen. Die inleiding is een romantisch verhaal, zeer wel geschreven, waarin een dichter, die zeer geleerd, maar in de dingen van het dagelijksche leven volmaakt onkundig is - een kamergeleerde - de hoofdpersoon is. Dit verhaal is echter slechts daarom de inleiding tot het vervolg, omdat de Schrijver het er toe heeft gelieven te bestemmen. Het levendig opgestelde stuk laat zich met genoegen lezen.
Het tweede stuk bevat eerst drie verhalen uit (of beter naar) Vader cats, t.w. Actaeon en Jolinde; de Vrijstermarkt; Philetas en Psyche. Door het moderniseren (wij weten het niet beter te noemen) hebben deze verhalen inderdaad gewonnen voor het hedendaagsche geslacht. Ook het Spaansch Heidinnetje en anderen verlangen wij aldus versneden te lezen. Voorts: Walingier van Egmond, een verhaal van b.a. plemper van balen, dat hier en daar goed is, maar, om onverdeelden lof te kunnen bekomen, het tooneel tusschen Ada en Renesse niet aldus had moeten schilderen. Eindelijk eenige gedichten - behalve het eerste en derde, die fraai zijn - niet veel om het lijf hebbende. Beets en de thouars hebben zich genoemd; de anderen niet. De stukken zijn allerkeurigst gedrukt, en bevelen zich ook uit dit oogpunt der schoone sekse aan. Zulke

{==130==} {>>pagina-aanduiding<<}
bladzijden als St. 2, bl. 99-101, willen, als gezegd, eerbare vrouwen en meisjes liever niet lezen.
Hoe men uit eene schatkamer bloemen kan lezen, laten wij voor rekening van den Schrijver.





Bergen op Zoom in 1747. Door A.J. de Wilde. II Deelen. Te Groningen, bij W. van Boekeren. 1839. In gr. 8vo. 581 bl. f 5-30.

De Schrijver van dit werk werd in het bezit gesteld van een handschrift, een allernaauwkeurigst dagverhaal bevattende van alle gebeurtenissen, welke gedurende het bekende beleg van Bergen op Zoom, in het op den titel genoemde jaar, plaats vonden, en opgesteld door iemand, die, dagelijks aan het huis van den Prins van hessen philipstal, Gouverneur der vesting, verkeerende, door zijne betrekking, meer dan eenig ander, de gelegenheid hiertoe had. Ofschoon wij voor ons, (aangenomen dat ook dit geene fictie zij,) wel hadden gewenscht, dat de Schrijver had kunnen goedvinden, dit handschrift, hetwelk eene kostbare bron voor de geschiedenis van dien tijd moet zijn, zoo als het was, in het licht te doen verschijnen, liever dan van hetzelve gebruik te maken tot de vervaardiging van eenen roman, zoo verhoogt het echter de waarde van het hier geleverde verhaal, dat alle bijzonderheden in hetzelve, op het beleg en de overrompeling der vesting betrekking hebbende, ook de namen der officieren en andere personen, historisch zijn.
De roman is zoo ongezocht en natuurlijk met de ware geschiedenis verbonden en ineengeweven, dat, ware de gebeurtenis zelve niet zoo bekend, het moeijelijk te onderscheiden zou zijn, wat geschiedkundig waar en wat verdicht is. Zelfs gelooven wij, dat het werk er ook, wat het onderhoudende betreft, weinig door zou verloren hebben, indien de Schrijver, in zijnen waarlijk aangenamen trant en goeden stijl, er zich bij bepaald had, om het genoemde beleg geschiedkundig voor te stellen. Maar, daar het nu eenmaal een teeken van onzen tijd is, dat die meer dan vroegere tijden vruchtbaar is in geschiedkundige romans, en dat zulke verhalen in den smaak vallen, kunnen wij het den Schrijver niet ten kwade duiden, dat hij dezen vorm gekozen heeft,

{==131==} {>>pagina-aanduiding<<}
vooral daar zijn werk onder de goeden in die soort mag gerangschikt worden. De zeden, gewoonten, wijze van denken en leefwijze, die vóór ongeveer eene eeuw in ons vaderland heerschende waren, worden er op eene levendige wijze voorgesteld. Moge ook den beoefenaar der vaderlandsche geschiedenis de afloop van het hoofdonderwerp des verhaals vooraf bekend zijn, zoo weet de Schrijver de belangstelling in het lot ook der verdichte personen, die hier voorkomen, zoo zeer op te wekken, dat het verhaal tot aan het einde toe den leeslust aangenaam bezig houdt.
Geven wij, wat den vorm betreft, waarin de Schrijver zijn werk gegoten heeft, toe aan den heerschenden smaak, minder zijn wij daartoe gezind in ons oordeel over de onheilspellende cassandra, de zenuwachtige louize fernay, die het verraad en het bloedbad, welke de stad zouden treffen, met bepaalde aanwijzing van personen zou voorspeld hebben. Wij hooren zoo iets niet gaarne, zelfs niet in eenen roman. In een' roman als de onderhavige wordt het al ligt gehouden voor eene op waarheid gegronde overlevering. Bij vele menschen, die zich zeer beleedigd zouden achten, indien men hen niet voor hoog verlicht hield, die dit bewijzen door hunne gesprekken te doorspekken met woorden, welken zij uit allerlei natuurphilosophien ontleend hebben, en die medelijdend de schouders ophalen, wanneer zij het woord Openbaring en Profeet hooren, die samuël voor eenen bedrieger, maar integendeel het vrouwtje van Endor voor eene clairvoyante houden, merken wij tegenwoordig eene zekere geneigdheid op, om aan verschillende sympathiën de rol over te laten, die vroeger door de astrologie en andere hersenschimmen vervuld is. Ook beviel ons minder het soldatengesprek van den oppasser des gesneuvelden Kolonels lewe met zijne kameraden. Zulk een overgang van de treurigheid, die den braven dienaar bij de begrafenis van zijnen edelen Heer in eene doodelijke bezwijming op diens graf doet nederstorten, tot den troost, dat men voor zijnen meester bij diens komst in den hemel het geweer wel zal presenteren, is onnatuurlijk, en - de Heer de wilde vergeve het ons - profaan tevens. - Was den Schrijver het gedenkschrift van den Predikant jansen onbekend? Wij gelooven dit bijna, omdat daaruit nog eene en andere bijzonderheid gelegenheid zou gegeven hebben
tot verlevendiging van het tafereel. Zoo had, onder anderen, de onbaatzuchtigheid van pierre gos-
{==132==} {>>pagina-aanduiding<<}
selier, den redder van genoemden Predikant, verdiend uitvoeriger vermeld te worden, dan hier slechts met een enkel woord geschied is. Maar dit zijn geringe uitzonderingen op het over 't geheel zeer gunstige oordeel, hetwelk wij over het werk vellen. Om den lezer niet van het genoegen der trapswijze ontknooping te berooven, zullen wij geene schets van het verhaal geven, maar bevelen liever de lezing, vooral ook dewijl het werk eene zeer goede zedelijke strekking heeft, onzen landgenooten aan, vertrouwende dat zij het niet onvoldaan uit de handen zullen leggen. Een fraai vignet, voorstellende een gezigt op Bergen op Zoom en de inkomst van een schip in de haven dier stad, versiert den titel der beide Deelen. Waarom niet voor het tweede Deel een ander geplaatst? Doch, beter één goed vignet, dan tien slechte.




Hermine, of het schoone Meisje van Rozendaal. Geschiedkundig Romantisch Tafereel uit den strijd tusschen de Heeckerens en Bronkhorsten; en de Bastaard van de heide. Twee Geldersche Verhalen, door A.E. van Noothoorn. Te Tiel, bij D.R. van Wermeskerken. 1839. In gr. 8vo. 198 bl. f 2-40.

Nederland en de Nederlanders, in vlugtige trekken geschetst. Door denzelfden. Te Doesborgh, bij Kets en Lambrechts. 1839. In gr. 8vo. 148 bl. f 1-60.

Verhalen voor vrienden van vrolijkheid. Door en bij dezelfden. 1839. In gr. 8vo. 136 bl. f 1-40.

Silena quinqui vulnera. Vrouwenspiegel, of lektuur voor Dames. Door en bij dezelfden. 1839. In gr. 8vo. 184 bl. f 1-75.

Indien van regeringswege eene wet ware uitgevaardigd, waarbij het boeken uitgeven na het einde des jaars 1839 gestrengelijk verboden werd, hadde de Heer van noothoorn zich naauwelijks meer kunnen spoeden, om nog vóór dien tijd binnen te zijn met de vruchten zijner pen. Want van de drie laatste werkjes, alle van dezelfde pers, is het voorberigt geteekend November 1839. Dat verbod is er echter niet,

{==133==} {>>pagina-aanduiding<<}
blijkens onder anderen den stapel, welken dit jaar reeds weder zag uitkomen. En gaat nu de Heer van noothoorn op gelijke wijze voort, dan ziet het er naar uit, dat hij een onzer vruchtbaarste Schrijvers worden, en onze Letterkunde, zoo niet met multum, dan toch met multa, zoo niet verrijken, dan toch vermeerderen zal. Zijnen Walfoort in het licht zullende zenden, had hij dien vooraf aan het oordeel van den Hoogleeraar lulofs met betamende bescheidenheid onderworpen. Wij kunnen naauwelijks gelooven, dat hij daarmede zal zijn voortgegaan, want de wellevendheid zou niet toelaten, iemand in zoo korten tijd met zoo vele handschriften lastig te vallen, en wij zouden bovendien ook denken, dat de Hoogleeraar hem, met horatius, wel zou hebben toegeroepen: saepe stylum vertas, cet. Hoe het zij; wij moeten van de vier bovenstaande werkjes eenig verslag geven.
De twee Geldersche Verhalen zijn inderdaad Geldersch. Het eerste gaat het tweede nog ruim zooveel in waarde, als in uitgebreidheid, te boven. Het voorberigt zegt zooveel van de twisten tusschen de heeckerens en bronkhorsten als tot verstand van het verhaal noodig is. De verhaaltrant is los en ongedwongen, en, schoon de knoop juist niet zeer ingewikkeld zij, het houdt de aandacht genoeg levendig. Alleen begrijpen wij niet, waarom het titelvignet juist gekozen zij uit eene Episode, die met de geschiedenis in geen het minste verband staat, en alleen daar geplaatst schijnt, om de boosheid van wichard van hagestein te doen uitkomen. Hermine (aldus heet het naar de vrouwelijke hoofdpersoon) loopt overigens wel over de gewone schijven van die soort van opstellen, maar is geen kwaad verhaal. Het overtreft, als gezegd, verre het andere: de Bastaard van de heide, hetwelk den lezer in den aanvang der tiende eeuw tracht te verplaatsen, - echter niet zoo, dat op het kostuum niet verscheidene belangrijke aanmerkingen zouden te maken zijn. Het hangt aaneen van onwaarschijnlijkheden, de eene al grooter dan de andere; het geraamte, welks verschijning onderscheidene personen angst en schrik aanjaagt, is eene vrouw, welke, in rouwgewaad gehuld, met het masker van een doodshoofd NB. onder anderen herhaaldelijk aan haren zoon verschijnt! Ook is het gesprek tusschen ida en hubert, bladz. 177, al zeer onkiesch en onnatuurlijk; want de eerste lokt den laatsten zoo goed als met ronde woorden uit, om haar eene liefdesbekentenis te doen! Wij zien des Schrij-
{==134==} {>>pagina-aanduiding<<}
vers doel met deze vertelling nog niet in. Zij schildert de zeden van den tijd niet; zij heeft geene zedelijke strekking; zij onderscheidt zich niet van de zijde der kunst, en had, zonder de minste schade voor het publiek en voor den roem des
Heeren van noothoorn, gerustelijk ongedrukt kunnen blijven.
Wat de Schrijver met No. 2 beoogt, zullen wij best met zijne eigene woorden zeggen: ‘Ik wil Nederland schetsen, zoo als het thans is, en de Nederlanders, zoo als zij thans zijn.... Een arbeid, die (de Heer van noothoorn zegt het zelf, lezer! niet wij) voor het tegenwoordige geslacht luttel of geene waarde heeft.... Maar iets anders is het, den nakomeling te doen kennen wat thans bestaat; hij is toch buiten de mogelijkheid eene juiste kennis te hebben van de gewoonten, zeden, gebruiken en denkbeelden zijner voorvaders...... De geschiedenis meldt dat niet.(?).... Maar indien mijn arbeid voor den tijdgenoot als een nutteloos werk kan beschouwd worden, en niet elke lezende nakomeling er smaak in zal vinden of nut uit zal trekken,.... eene klasse der maatschappij zal mij welligt dankbaar zijn..... de Romanschrijvers.’ Nu zou welligt een vitter willen hebben, dat iemand, die zoo bepaaldelijk zijn werk voor de nakomelingschap bestemt, iets degelijks gave, en aanmerken, dat ‘vlugtige trekken’ nog wel voor een werkje du jour mogen aangaan, maar arbeid voor het nageslacht iets meer eischte; de Heer van noothoorn heeft de zaak veel beter ingezien. Hij heeft gevoeld, dat zijn geschrift, naar het bepaald doel, dat hij er zich mede voorstelde, een getrouw afdruksel behoorde te zijn van den tijd, waarin en waarover het geschreven is; en, voor zoo verre hij nu eene proeve heeft willen geven van de oppervlakkigheid onzer dagen, is hem dit meesterlijk gelukt. Men vergete echter niet, dat de Schrijver eigenlijk niet schetst, hoe Nederland en de Nederlanders tegenwoordig zijn, maar hoe hij zelf ons land en volk, of liever sommige zaken, beschouwt, die er betrekking op hebben, of ook wel niet hebben, zoo als b.v. zijne gansche, nog al
breedvoerige, voorstelling van het St. Simonisme, hetwelk hij met de zoogenoemde ‘Afgescheidenen’ noemt als de ‘twee nieuwe Godsdienstsekten, welke Noord-Nederland in dezen tijd zag verschijnen.’ (Ei!) De aanmerkingen over opvoeding en onderwijs (wederom niet zoo als dat in Nederland is, maar zoo als de Heer van noothoorn er over denkt)

{==135==} {>>pagina-aanduiding<<}
zijn niet alle verwerpelijk, schoon wij b.v. zijn plan, om een Instituut op te rigten voor huisonderwijzers (Gouverneurs), NB. met de middelen, om de kweekelingen, ter uitbreiding hunner menschenkennis, groote buitenlandsche reizen te laten doen, vrij zonderling vinden. Het is wonder, dat hij niet voorslaat, daaraan de Predikanten te laten medebetalen, die toch ‘ruim bedeeld zijn met tijdelijke goederen, een stellig blijk van de goedkeuring des hemels over hunnen arbeid; niet één hunner wordt in dit goede land door armoede gekweld; in vromen ootmoed genieten zij het vette der aarde’ enz. Nu, die dat eene ware schilderij noemt, moet wel niet weten, dat, schoon in onzen leeftijd ten dezen eenige (schoon meerendeels nog veel te kleine) verbetering gekomen is, nogtans het spreekwoord zijne volle kracht houdt, dat men zich wél zalig kan prediken, enz. Zoo getrouw als hiervan is ook het tafereel, dat de Schrijver in vlugtige trekken ophangt van onze hedendaagsche letterkunde. ‘Bilderdijk leeft niet meer, - zijne werken vertegenwoordigen hem, en waardige plaatsvervangers heeft hij’ (sic!) ‘gevonden in beets, staring, heydn en anderen.’ Wie deze laatste ‘plaatsvervanger van bilderdijk’ zijn mag, kunnen wij niet gissen. Is het misschien j.p. heije, die een enkel stukje in proza en poëzij in Almanakken plaatste, en die wel zeer goed vertellen kan, (vrij wat beter, dan van noothoorn zelf) maar die, is hij hier bedoeld, er, zoo wij hopen, hartig om zal moeten lagchen, wanneer iemand, die de Nederlanders aan de nakomelingschap zal leeren kennen, zich van de gansche poëzij van onzen leeftijd afmaakt met bovenstaande drie ‘plaatsvervangers van bilderdijk.’
Onnoozele schetser! Staring, die wakkere Gelderschman, dien wij hoogschatten, een ‘plaatsvervanger van bilderdijk!’ ‘Van der palm heeft de Godgeleerdheid tot eene hoogte, - misschien het hoogste standpunt opgevoerd.’ Meent de man ook kanselwelsprekendheid, of smaakvolle Bijbelverklaring, of beide? Heet dat de Godgeleerdheid opvoeren? O, van voorst, clarisse, heringa (wiens dood wij vernemen, dit schrijvende), muntinghe; hoe komt gij bij de nakomelingschap bekend? ‘Een honderdtal Duitsche arbeiders in dit vak, waarvan de meesten zich afslooven, om den Bijbel op te helderen en te verklaren,’ (welk verschil is daartusschen?) ‘doch inderdaad er wonder wel in slagen, eene eeliptische duisternis over

{==136==} {>>pagina-aanduiding<<}
dit boek der boeken te werpen.’ Dat moge van sommigen waar zijn; maar, zonder ons te vermeten, geleerde mannen zoo schamper te beoordeelen, houden wij, met verlof, den Heer van noothoorn daartoe ook even zoo bevoegd als een ratelwacht om over kritische wijsgeerte te praten. - ‘Van lennep en j. ten hage leveren ons voortreffelijke Romans.’ Die de Nederlanders van onzen tijd aan de nakomelingschap wil leeren kennen, behoorde te weten, dat het laatste (en dan nog van den hage) een verdichte naam is. - Misstellingen en drukfouten zullen wij maar overslaan. Wij meenden evenwel iets te moeten zeggen van een boekje, dat, behoudens enkele zeer juiste aanmerkingen en beschouwingen, over het geheel een staaltje is van eigenwaan en oppervlakkige beoordeeling, die niet zelden den bal deerlijk misslaat.
Eenigzins gunstiger is ons oordeel over 's mans Verhalen voor vrienden van vrolijkheid. Zij zijn geschreven met het doel, om derzelver lezers eenige oogenblikken te vermaken, en kunnen daartoe dienen. Jorden is eene vertelling, die wel niet magtig veel om het lijf heeft, maar zich in een ledig uurtje van uitspanning laat lezen. Het examen voor beulen is ‘meer dan verdichtsel, is een verhaal op daadzaken gegrond.’ Wij vonden er niets vrolijks in. Eduard en Annette is een verhaal, zoo als er duizend zijn, niet beter en ook niet slechter. Het is verreweg het uitvoerigste; maar waarom het juist voor vrienden van vrolijkheid bestemd werd, hebben wij er niet in kunnen vinden. Het laatste stukje: de Doctor, de Vraat en de Wijsgeer, bekennen wij niet te verstaan. Er zit zeer veel of niets in. In het laatste geval is het al te nietig, om gedrukt te worden; in het eerste, qui capit, capiat!
Eindelijk komen wij tot den Vrouwenspiegel. De Schrijver heeft in dit boekje bewezen, dat het hem geene moeite kost, zoo maar voort te schrijven. Onbeduidendheid is het voornaamste, dat wij er op weten aan te merken. Men leest wel niet met verveling, omdat de voorstelling de aandacht nog al gaande houdt; maar vraagt men, na geëindigde lezing: zit daar nu iets in, b.v. vernuft, menschenkennis, of wat ook? dan moet men zeggen: neen! Daarvan zondere men echter uit het laatste verhaal: de Pelgrim, hetwelk een allergrappigst stuk wordt door de inkleeding. Het wordt verteld op een kransje van meisjes, die de verhaalster gedurig op zulk eene kluchtige wijze in de rede vallen, dat ook de grootste kniezer het lagchen niet laten kan. Dit is zoo uitstekend levendig geschilderd, dat het ons ligt met het onbeduidende van de rest genoegen doet nemen.
De correctie is zeer slordig. No. 2, bl. 14, te lichten, voor te achten; bl. 47, van victor, hugo van suë, voor victor hugo, van sue; (bl. 124 is het scrike, viëtor, hogs); No. 3, bl. 61, wijdtasch voor weitasch; - dit zijn enkelijke (No. 2, bl. 125) proeven!






{==137==} {>>pagina-aanduiding<<}

Boekbeschouwing.

Prolusio Scholastica de Scoliis Groecorum, habita die XII Decembris, MDCCCXXXVIII, a Jano Guilielmo Grim, Phil. Theor. Mag. Liter. Hum. et Med. Doct., Gymn. Dordraceni Conrectore. Dordraci, apud Blussé et van Braam. 1839. In 8vo.

‘Alweder eene prolusie?’ vraagt iemand, die moed en geduld heeft gehad, de menigte dezer soort, die in de laatste jaren gedrukt is, door te lezen; en het bevestigend antwoord, dat op deze vraag gegeven moet worden, gaat vergezeld door het verzoek, dat hij zich het genoegen niet onthoude ook deze te lezen. Want niet slechts behoort het onderwerp, ofschoon zeer belangrijk in meer dan één opzigt, tot de minder bekende, zoodat zeker menig lezer dit werkje niet onvoldaan zal ter zijde leggen; maar daar de zucht tot vermeerdering van kennis ook somtijds vervelende en slecht geschrevene boeken doet lezen, zoo rekent Ref. het tot eene groote aanbeveling van dit, dat de goede Latiniteit en stijl het meer aanprijzen, dan men van een groot getal der philologische producten kan zeggen. Er is in de vele Duitsche monographiën buiten twijfel veel geleerdheid; maar aan den inhoud - soms aan het ten toon spreiden van ware of valsche geleerdheid, wordt de vorm meermalen opgeofferd. Men behoort bij de beoordeeling dezer prolusie in het oog te houden de aanleiding, die den druk heeft veroorzaakt. De Schrijver verhaalt ze in zijne voorrede, en erkent, dat hij op een moeijelijk standpunt zich bevond. De gehoudene redevoering beviel aan de hoorders, en deze verzochten den Schrijver om de uitgave. Hij kon deze dringende uitnoodiging niet weigeren, en besloot tot de uitgave, ofschoon ἑκὼν ἀέκοντί γε θυμῶ. De hoorders hebben het publiek aan zich verpligt.
Deze redevoering bevat vooreerst eene opgave over de natuur der Scoliën, en de belangrijkheid derzelve, als bij-
{==138==} {>>pagina-aanduiding<<}
drage, om den aanleg en de inborst des Griekschen volks te leeren kennen. Het tweede gedeelte levert deze scolia, in Latijnsche verzen overgebragt. Dit was het eigenlijke doel des Schrijvers: hij toonde daarin juist te kunnen vertalen, en daarenboven geen vreemdeling te zijn in de Latijnsche poëzij, die tegenwoordig zoo weinige beoefenaars vindt; of dit echter tot voor- of tot nadeel der classieke studie zij, wie durft dit beslissen? Het bewijst zeker, dat de smaak nu en dan verandert; - en verbetert? Het is zekerlijk opmerkenswaardig, dat horatius, terentius, plautus in de handen van zeer velen zijn, en dat virgilius en ovidius vrij wat minder gelezen worden.
Ware deze redevoering het eenige geweest, wat in dit boekje voorkomt, wij zouden geaarzeld hebben er eenige melding van te maken; maar er zijn eenige bijlagen bijgekomen, die het eene wetenschappelijke waarde bijzetten; - er komen hier te lande zoo zeldzaam philologische werken uit, dat men waarlijk wel eenige aandacht verschuldigd is aan die, welke in het licht verschijnen. Vóór dat wij echter kunnen overgaan, om verslag van deze aanmerkingen te geven, moeten wij hen, die misschien dit boek niet in handen hebben, bekend maken met enkele bijzonderheden, die in de prolusie zelve voorkomen. Het is de verdeeling der scalia in vier klassen, juister, naar het ons voorkomt, dan illgen gedaan had, die er negen stelde. (zie p. 59.) Deze vier klassen bestaan: 1. uit die liederen, welke tot bevordering der vrolijkheid gezongen werden; 2. die tot Godsdienst en vereering der Goden betrekking hadden; 3. die met de Geschiedenis in verband stonden; en 4. die eene zedekundige strekking hadden.
Het tweede, wat onze aandacht trok, was de geestige en humane wijze, waarop eene grove fout van dalechamp omtrent een scolium, door athenaeus opgegeven, wordt behandeld, p. 23 en volgg. Het is een leerzaam voorbeeld, waaruit wij zien, hoe groote mannen (want ook casaubonus had deze fout niet goed ingezien) somtijds vreemd kunnen dwalen; en tevens, op welke wijze eene dergelijke fout

{==139==} {>>pagina-aanduiding<<}
aardig kan worden aangewezen, zonder op diegenen, die het niet gezien hebben, te schelden.
Nu volgt de annotatio, die strekt, om hetgeen in de prolusio niet kon worden opgenomen, en echter met het onderwerp in naauwe betrekking stond, mede te deelen. Zij beveelt zich aan, even als de verhandeling zelve, door zuivere en goede Latiniteit, en draagt blijken, dat de Schrijver gebruik heeft gemaakt van al hetgeen daarover elders was uitgekomen, en dat hij stond op de hoogte der wetenschap. Daarenboven wordt nergens een gevoelen, eene meening als zeker opgegeven, wanneer dit twijfelachtig is, of nadere bevestiging behoeft. En hier hebben wij nergens aangetroffen, wat elders zoo gereedelijk plaats vindt: dat deze of gene meening als eene eigene wordt opgegeven, terwijl zij reeds voorlang bij anderen, soms met verandering van woorden, was vermeld. Eindelijk straalt er in door eene volledige bekendheid met het onderwerp; de vrucht van grondige studie, die compilatie nimmer geven kan.
Wil men eene bevestiging van dit ons oordeel, men sla de elfde aanteekening op, waar de verschillende gevoelens des ouderen en lateren over den naamsoorsprong der scolia wordt opgegeven. Men zie de 14de, waar de denkbeelden van verschillende geleerden over het wezen der scolia worden medegedeeld; waar wordt aangetoond, hoe onzeker het is om een zeker onderscheidend kenmerk tusschen deze en andere naverwante soorten van poëzij op te geven. Het oordeel des Schrijvers zelven is aldus: ‘Equidem vehementer dubito, num Scolia certum aliquod ac destinc cum carminum convivalium genus fuerint, eaque, quae hoe nomine nobis tradita sunt, ideo Scolia dicta esse arbitror, vel quod certo constaret, in hunc usum ea composita esse, vel quod saepius pro Scoliis cantari solita, certam quandam hoe nomine auctoritatem adepta essent.’ Het schijnt mij toe, dat dit gevoelen veel waarschijnlijks bevat. Daarna volgt: Summa disquisitionis ilgenii de Scoliis; welk uittreksel een lof waardig is, die slechts zeldzaam aan dergelijke stukken kan worden toegekend: dat het een duide-
{==140==} {>>pagina-aanduiding<<}
lijk overzigt geeft van het onderzoek des geleerden Duitschers; terwijl het niet overbodig kan geacht worden, bij de moeijelijkheid, om het werk van ilgen zelven te verkrijgen. Het is een nederige vorm; en zeker zullen er velen zijn, die de verhandeling zouden geplunderd, hier verbeterd, daar verergerd, maar zeker er een opstel uit zouden gefabriceerd hebben, waarvoor zij hunnen eigenen naam, als dien des Schrijvers, zouden hebben nedergeschreven. Daarna worden de verschillende verhandelingen over dit onderwerp opgegeven; terwijl eene verzameling van scolia, in het Grieksch
afgedrukt, dit boek besluit. Bij deze scolia is de opgave gevoegd, van waar zij genomen zijn. Verschillende lezingen zijn er, waar de zin dit vorderde, bij geplaatst; hier en daar eene enkele emendatie voorgeslagen.
Het zou ons leed doen, indien wij den Schrijver, die zich vroeger bekend gemaakt heeft door de uitgave van den Charon van lucianus, waaruit evenzeer eene groote belezenheid, als fijn oordeel en grondige kennis der Grieksche taal blijkt, niet nogmaals als uitgever van een of ander belangrijk stuk aantroffen. Want het tegenovergestelde zou ten bewijze kunnen verstrekken, dat hier te lande de studie der letteren beter beoefend wordt, dan men uit sommige andere proeven kan opmaken. Wie bekend is met hetgeen in ons vaderland uitkomt, zal moeten erkennen, dat er vele en ijverige pogingen vereischt worden, om te zorgen, dat deze studie niet geheel en al in woorden zonder zaken ga bestaan.




Drietal Leerredenen, betrekkelijk de volkomene vestiging der Christelijke Hervormde (*) Gemeente te Zwaag

{==141==} {>>pagina-aanduiding<<}
westeinde, mede ten vervolge harer geschiedenis. Door W.C. van der Zwaag, Predikant aldaar. Te Dokkum, bij B. Schaafsma en D. Meindersma, Wz. 1839. In gr. 8vo. 128 bl. f 1-40.

Vroeger had de Eerw. van der zwaag uitgegeven: Tweetal eenvoudige Leerredenen, betrekkelijk de aanvankelijke vorming der Gemeente Zwaag westeinde. Deze Leerredenen waren gunstig ontvangen, ook om het belang, dat de vestiging eener nieuwe Christelijke Gemeente noodwendig hebben moet, als waardoor menschen, door afgelegenheid niet naar behooren geleid en gevormd, beter en aanhoudender opleiding deelachtig werden. Boezemde het begin dier zaak reeds belangstelling in, dan is het ook wel te verwachten, dat de voltooijing van het aangevangen goede werk niet minder belangstelling zal ontmoeten. Wij wenschen den Eerw. van der zwaag niet minder dan der Gemeente met dit volbragte werk geluk. Zijne verplaatsing naar Dronrijp zal, hopen wij, nu de nieuwgestichte Gemeente genoegzaam gevestigd is, aan de voortzetting van dit werk niet hinderlijk wezen.
Deze drie Leerredenen, die met elkander één geheel uitmaken, zijn: 1. Feestrede bij de laatste Godsdienstoefening in het schoolgebouw, over Exod. XX:24b, bl. 23-51. - 2. Feestrede ter inwijding van het kerkgebouw, over 1 Kon. VIII:22b, bl. 53-98. - 3. Leerrede over de noodzakelijkheid des geloofs in Jezus Christus, ter nabetrachting van het Inwijdingsfeest; naar joh. X:26-28, bl. 99-128.
Rec. behoort niet tot dezulken, die, door het uitgeven van Leerredenen, eene kloof in onze letterkunde zoeken aan te vullen. Leerredenen behooren te zijn uitvloeisel van het hart, zoo als de omstandigheden van het oogenblik hetzelve stemmen. Het stereotype, dat Leerredenen behouden door die letterkundige kleur, geeft aan dezelve min-
{==142==} {>>pagina-aanduiding<<}
dere waarde en gehalte. Daarom onthoudt hij zich veelal van letterkundige beoordeeling. Zijn het eenvoudige maar hartelijke opstellen, dan doet men den Redenaar onregt door elke beoordeeling naar de kunst. Deze gelegenheidsstukken kunnen niet wel beoordeeld worden zonder de noodige kennis van omstandigheden, onder welke zij zijn vervaardigd en uitgesproken. Komt de Redenaar dus met zijne stukken te voorschijn, gelijk het geval is met dit drietal, dan moet de kunst zwijgen, als welke aan dergelijke stukken geen deel heeft.
In plaats van deze stukken te beoordeelen, zullen wij aanhalen, wat de Redenaar van zijne eigene opstellen zegt, en daarnevens eene en andere aanmerking mededeelen. In het Voorberigt, bl. XX, laat hij zich dus uit: ‘De eerste, ten afscheid van het schoolgebouw, zoo uit de pen, als uit het hart gevloeid, voldoet mij zelven, ik kan het niet verbergen, meer dan de tweede ter inwijding des kerkgebouws, aan welke veel meer vlijt en overleg besteed is. Misschien hebben deskundigen dezelfde ervaring met mij gemeen: dat de meerdere tijd en moeite, aan Leerredenen besteed, niet altijd de zekere waarborg is voor derzelver meerder stichtelijkheid; dat het hier allermeest van de gemoedsstemming afhangt, en in het algemeen steeds voortgezette studie eenen als 't ware ongevoeligen, maar meest voordeeligen invloed op onzen kanselarbeid uitoefent.’ Meer schrijven wij niet af, omdat wij dan welligt deze twee stukken zelve zouden moeten beoordeelen, althans aan hetgeen is afgeschreven eenigzins toetsen. Ook andere, zoo niet de meeste verkondigers van het Evangelie hebben dit meer dan eens ondervonden, dat het spoedig op het papier gebragte den meesten bijval vond, en veelal ook verdiende. Dit moet men wijten aan den onbedwongen stroom des gevoels, dat aan de pen naauwelijks den tijd gunt al de woorden op te teekenen. Maar dit geldt niet van alle stukken, die spoedig ten papiere komen. Hetgeen ligt op zichzelve is, vloeit gemakkelijk uit de pen; maar veelal zijn het dan enkel gemeenplaatsen, geleende bloemen, en groote woorden. De jeugdige Redenaar ligt

{==143==} {>>pagina-aanduiding<<}
daarvoor het meeste bloot. Verbeelding geldt dan voor gevoel, zonder deszelfs diepte te hebben. Wat dan spoedig wordt opgesteld, heeft oppervlakkigheid, geen diepte; streelt de zinnen, zonder het hart te roeren. Ongelukkig hij, die op dien weg de voeten zet en nooit terugtrekt! Men vindt dan bijval, maar alleen bij hen, die van al het gehoorde niets anders weten te zeggen, dan dat zij alles fraai hebben gevonden, al hebben zij niets medegedragen. Wat intusschen spoedig ten papiere komt, heeft meer tijd noodig ter voorbereiding. Het gemoed maakt welsprekend; het hart vindt het hart. Maar eer alles geregeld, en grondig en gelijk het behoort in het gemoed is opgenomen, daartoe wordt veel meer tijd gevorderd, dan tot het opteekenen of uitspreken daarvan noodig is. Zoodanig is althans de ondervinding van Rec., die hoe langer hoe meer tijd behoeft, om zijn onderwerp wèl te vatten, maar dan ook met enkele uren volstaan kan, om alles geregeld voor de voordragt op te schrijven. Zalving, zoo als men dit vroeger noemde, en stichting blijven dan ook niet achter, en werken dan nog lang nadat van het fraaije niets, dan op zijn best de bloote herinnering, is overgebleven. De Eerw. van der zwaag houde ons-deze opmerkingen ten goede. Zijne aangehaalde woorden gaven ons daartoe gepaste aanleiding.
De uitvoering van dit stukje is zoo als men het thans mag wachten. Het titelvignet, door f. zwartwold van Dokkum, stelt kerk en pastory duidelijk genoeg voor. Het geheel is van dien aard, dat het alle aanbeveling verdient.

De Vrijheer van Sandau, of het gemengde Huwelijk. Eene Geschiedenis uit onze dagen. Door Dr. K.G. Bretschneider, geheim Opperconsistoriaalraad en Generaalsuperintendent te Gotha, enz. Uit het Hoogduitsch. Te Amsterdam, bij H. Frijlink. 1839. In gr. 8vo. 314 bl. f 2-60.

‘De aanleiding tot de vervaardiging van dit geschrilt is

{==144==} {>>pagina-aanduiding<<}
geweest de zaak des Aartsbisschops van Keulen; maar het houdt zich niet bezig met zijnen persoon, noch met de maatregelen der Pruissische regering tegen hem, of met de uitlegging van Pausselijke brèves en allocuties. Over dit alles is zoo veel geschreven, dat een nieuw geschrift daarover overbodig zou kunnen schijnen. Even zoo weinig heeft hetzelve ten doel, de verwarde en hartstogtelijke taal van eenen görres in zijnen Athanasius en in zijne Triariërs te wederleggen; want het is eene onaangename bezigheid, de verwarring na te gaan, en de gekunstelde schaduwen in licht, de verdraaide taal in verstaanbaar Duitsch te veranderen. Het doel des Schrijvers was veeleer het vuur der tweedragt, hetwelk door de Keulsche zaak ontvlamd is, uit te blusschen, de hevige verbittering, in welke men de Duitsche Katholijken zocht te brengen, tegen te gaan, beide gezindheden, vooral de Katholijken, op te wekken tot Christelijke verdraagzaamheid, tot een onpartijdig oordeel over de tegenwoordige maatregelen van den Roomschen Stoel, het blinde vertrouwen op liefdelooze priesterlijke uitspraken bij de Katholijken tegen te gaan, en, met betrekking tot de gemengde huwelijken, Katholijken en Protestanten opmerkzaam te maken op de zwarigheden en gevaren van deze betrekking, en op de gezindheden en gevoelens, bij welke zulke huwelijken alleen vrede en huiselijk geluk kunnen verschaffen.’
Met deze woorden kondigt de achtingswaardige Schrijver in een Duitsch Tijdschrift (*) zijn werk bij deszelfs in het licht verschijnen aan; en daar wij deze aankondiging geschikt achtten, om onze lezers met deszelfs geest en strekking bekend te maken, wisten wij ons verslag niet beter aan te vangen, dan door dezelve hier te plaatsen. Reeds de vermelding, dat dit geschrift een tegenhanger is van den ook bij ons zoo gunstig ontvangen' Hendrik en Antonio van denzelfden Schrijver, zal genoeg zijn, om ons gevoelen te regtvaardigen, dat het een uitvoeriger verslag verdient, dan

{==145==} {>>pagina-aanduiding<<}
wij gewoon zijn van het grootste gedeelte der vertaalde Romans te geven. Eigenlijk is ook de uitwendige romantische vorm slechts gebezigd als eene verschoonlijke en misschien nuttige accommodatie naar den heerschenden smaak van het talrijk publiek, voor hetwelk, ook naar ons oordeel, de lezing van dit boek nuttig kan zijn. Het is eigenlijk het hier behandelde onderwerp, het tegenwoordig zoo veel besprokene gemengde huwelijk tusschen Roomschgezinden en Protestanten, door eenen man als Dr. bretschneider, wat dit werk de opmerkzaamheid van onze, als Protestanten en Roomschgezinden ondereengemengd levende landgenooten, in alle opzigten doet waardig zijn. Dit is dan ook de reden, waarom wij bij onze aankondiging thans ook eene opgave van den hoofdzakelijken inhoud der hier verhaalde geschiedenis willen veegen.
De Vrijheer van sandau, een Edelman uit de Pruissische Rijnprovineiën, gehuwd met eene Protestantsche vrouw, heeft zijne beide kinderen, eenen zoon, die als Officier bij een Pruissisch regement dient, en zijne dochter augusta, die in het ouderlijke huis te Eichfeld leeft, in zijne Godsdienst, namelijk de Roomsche, laten opvoeden. De dochter ontvangt hare godsdienstige opleiding van den Pastoor cyriax te Eichfeld, wien de Baron op eene aanbeveling uit België tot Pastoor beroepen had. Deze geestelijke prent haar de gestrengste grondstellingen in, vooral die, dat men alleen in de Roomschkatholijke Kerk zalig kan worden, maar daarentegen als Protestant een Ketter, en alzoo buiten twijfel verdoemd is, en dat men aan alle uitspraken van den Roomschen Stoel en der Priesters onbepaald moet gehoorzamen. De Freule neemt dit alles geloovig aan, en wordt daardoor zelfs vervreemd van hare Protestantsche moeder. De Vrijheer, ontevreden dat de Rijnprovineiën Pruissisch geworden zijn, en de oude tijden, toen de Adel in de drie Aartsbisschoppelijke Vorstendommen des Rijks heerschte, terugwenschende, wordt door cyriax tegen Pruissen en, dewijl men hem in het denkbeeld bragt, dat Pruissen de Rijnprovinciën Protestantsch wilde maken, tegen het Protestantismus zeer opgehitst, zoodat zijne Pro-
{==146==} {>>pagina-aanduiding<<}
lestantsche echtgenoote zich in dit opzigt dikwijls beleedigd gevoelde. Zij spreekt hierover met haren man, toont hem het onbillijke van zijne verbittering tegen Pruissen aan, en maakt er hem opmerkzaam op, dat het noodzakelijk is, hunne dochter van den Pater cyriax te verwijderen, om haar de liefde voor hare moeder niet geheel te doen verliezen. Het jubelfeest ter eere der heilige ursula, hetwelk in October 1837 te
Keulen zou gevierd worden, geeft aan de familie eene welkome aanleiding om Eichfeld te verlaten. Men reist naar Keulen, om dit feest bij te wonen, en den winter aldaar door te brengen. Bij gelegenheid van een bezoek, hetwelk cyriax te Keulen aan den Vrijheer en diens familie geeft, vraagt augusta, die er zich over verontrust, dat hare Protestantsche moeder als eene Ketterin verdoemd moet zijn, aan den Pater, terwijl zij met hem alleen is, of hiertegen geen middel is. Cyriax ontkent dit ten stelligste, en stelt, als het eenige middel tot redding der ziel van hare moeder, voor, de bekeering van deze tot de Roomsche Kerk, en weet er augusta toe te bewegen, om te beloven, dat zij pogingen zal aanwenden om hare moeder te bekeeren.
Intusschen wordt de Aartsbisschop van Keulen gevangen genomen en weggevoerd. De indruk, dien deze gebeurtenis op den Vrijheer en zijne familie maakt, doet hen een langer verblijf in die stad niet verkieslijk achten, zoodat zij spoedig naar Eichfeld terugkeeren. Na hunne terugkomst wordt Mevrouw van sandau gevaarlijk ziek, en daar zij bij de pogingen, die hare dochter in het werk stelt, van eene bekeering op haar doodbed niets weten wil, geraakt de strenggeloovige augusta in den hevigsten zielsangst. Maar nu komt de Zoon van den Vrijheer onverwacht van Berlijn te huis. Daar nu deze de hem vroeger ingeboezemde vooroordeelen, door lektuur, omgang met brave en vrome Protestanten, en door getuige te zijn van hun Christelijk leven, had laten varen, wendt hij alles aan, om het kranke gemoed van zijne zuster te genezen. Het gelukt hem, haar over te halen, om eene Duitsche, Roomschkatholijke, Bisschoppelijk goedgekeurde overzetting van het

{==147==} {>>pagina-aanduiding<<}
Nieuwe Testament te lezen. Hierdoor wordt haar onbepaald geloof aan de kracht der Pausselijke verdoemingsuitspraken over de Protestanten en haar vertrouwen op de alleen zaligmakende kracht der Roomschkatholijke Kerk zeer verzwakt; terwijl zij vooral ook door het bijwonen van gesprekken tusschen cyriax en eenen Evangelischen Leeraar hoe langer hoe meer versterkt wordt in hare verdraagzame gevoelens. Nadat de Vrijheer zich met zijne familie naar Mainz met der woon begeven heeft, ontstaat er tusschen augusta en eenen Protestantschen Edelman eene ernstige genegenheid. Daar deze wederzijdsche genegenheid, wegens het voortreffelijk karakter van den man, die de liefde van augusta heeft gewonnen, ook bij den Vrijheer zeer in aanmerking komt, raadpleegt men eenen Roomschen geestelijke, dien men had leeren kennen als vrij zijnde van den verketteringsgeest tegen de Protestanten. Deze verstandige en brave man maakt zoo wel de ouders als augusta opmerkzaam op de gevaren, aan welke men zich in een gemengd huwelijk blootstelt. Nogtans, hij doet het niet ontbreken aan goeden raad, indien men besluiten mogt, aan de wenschen der gelieven te voldoen. Het verhaal wordt besloten met de vermelding der grondbeginselen, gevoelens en voornemens, met welke augusta er toe overgaat, om een gemengd huwelijk aan te gaan.
Wij achten dit geschrift zoo belangrijk, dat wij wenschen, dat ook in ons Vaderland, waar insgelijks zoo veel aanleiding is tot gemengde huwelijken, niemand zulk een huwelijk moge aangaan, zonder vooraf dit boek aandachtig te hebben gelezen en overdacht, en dat niemand over de thans in onze nabijheid gevoerde geschillen, die ook in ons Vaderland zoo veel weêrklank vinden, zal oordeelen, zonder datgene in aanmerking te nemen, wat de Schrijver zoo overtuigend en naar waarheid tot het vellen van een juist oordeel aanvoert. De vertaling is goed uitgevallen. Eene enkele aanmerking willen wij niet achterhouden; zij betreft hetgeen wij op bladz. 61 vinden: ‘Ook niet voor den prijs uwer zaligheid?’ waarvoor, om eenen goeden zin

{==148==} {>>pagina-aanduiding<<}
uit te maken, moet gelezen worden: harer of van hare zaligheid. Daar in dit werk het aangename met het nuttige vereenigd is, vleijen wij ons, dat onze landgenooten, wanneer zij zich door ons verslag laten bewegen tot de lezing van hetzelve, aan dit verhaal gaarne hunnen bijval zullen schenken, en dat dus de moeite, aan de vertaling besteed, geenszins onbeloond zal blijven.

Na het eindigen van ons verslag, vernemen wij, dat dit werk, in Duitschland, in hetzelfde jaar van deszelfs eerste uitgave, niettegenstaande het tot vele tegenschriften aanleiding heeft gegeven, reeds den vierden druk heeft beleefd. De aan den Schrijver gemaakte bedenking, dat hij in zijn werk geen bevoegd verdediger van het Katholieismus laat optreden, beantwoordt hij met de bewering, dat hij zoodanig persoon niet noodig had, dewijl hij in zijnen Vrijheer niet ten oogmerk had, de Katholijke Kerk of haar leerbegrip te bestrijden, maar slechts de Middeleeuwsche beginselen, welke de Roomsche Stoel weder wil doen gelden, en die den vrede tusschen de Christelijke belijdenissen moeten verstoren, tegen te gaan.
Te regt merkt de Schrijver de snelle verbreiding van zijn geschrift als een bewijs aan, dat de stem der gematigdheid en des verstands bij het beschaafd publiek van onze dagen meer beantwoording en ingang vindt, dan men wegens sommige verschijnselen zou vermoeden.





Proeve over den staat der Geneeskundige Wetenschappen in Frankrijk, door H.A. Schreuder.

(Vervolg en slot van bl. 113.)

In het Hoofdstuk over de auscultatie en percussie schijnt de Schrijver met deze pogingen der Fransche Geneeskundigen wat te zeer ingenomen, en geeft hem zulks aanleiding, om niet gunstig te oordeelen over hetgeen te dezen opzigte bij ons verrigt wordt. Hetgeen den Schrijver on-
{==149==} {>>pagina-aanduiding<<}
verklaarbaar toeschijnt, valt ligt te verklaren uit de zwarigheden, welke dit onderzoek overal ontmoeten zal buiten zieken- of gasthuizen. Elke Geneeskundige, die in de uitoefening zijner kunst iets meer ziet dan een broodwinnend recept-schrijven, zal dit hulpmiddel ter bevordering van ziekten-onderzoek op prijs stellen; maar dat er geene ziekten der ademhalingswerktuigen met goed gevolg meer te behandelen zouden zijn, wanneer men zich van dit gebruik der stethoscoop niet bedienen kan, heet de zaak overdrijven. Dat de aanteekening dezer diagnostische hulpmiddelen door den Heer schreuder niet moeijelijk geacht wordt, schijnt voor zijnen gunstigen aanleg daartoe te pleiten; vele Geneeskundigen missen echter den physicken aanleg, en dan wordt het gebruik bezwaarlijk aangeleerd. Waarom kan men over het algemeen niet elk het zijne geven? Het goede wordt bij ons veeltijds over het hoofd gezien, omdat men het op den duur geniet. Bij anderen wordt het te veel opgevijzeld, omdat men doorgaans, ook bij een langer dan gewoon verblijf, te kort vertoeft, om de leemten en gebreken waar te nemen, die zich eerst door tijd en ondervinding openbaren. Wanneer men eenen enkelen opregten en onbevooroordeelden vreemdeling ontmoet, hoort men, dat het bij hen ook is or et boue, verre et diamant, sagesse et ineptie! C'est partout comme chez nous, dikwijls tot den ongepasten of kwalijk toegepasten bezuinigingsgeest toe.
In het derde Hoofdstuk doet de Schrijver den Hoogleeraar bouillaud als voortreffelijk klinisch Leeraar kennen, bijzonder geschikt voor deze belangrijke taak, die hij met getrouwheid waarneemt, bij vele uitstekende eigenschappen slechts enkele zwakheden aan den dag leggende. Jammer, dat ook zijne geneeswijze van eenzijdigheid noch overdrijving vrij te pleiten is. Ook is bouillaud noch de eenigste noch de eerste, die de aandacht daarbij heeft bepaald, dat rheumatische gewrichtsaandoening het hart ligtelijk, als bij mede-lijdenschap, opwekt.
De zoogenoemde voorstander der Méthode numerique, de trouwe waarnemer en strenge opmerker louis, wordt

{==150==} {>>pagina-aanduiding<<}
in het vierde Hoofdstuk als zoodanig voorgesteld. Een man, die zijn werk over de Tering op 1960 ziektegeschiedenissen grondde, en op de bevinding van 358 lijkopeningen en meer, mag van ondervinding spreken; of evenwel het gemiddeld getal steeds voor de gevondene waarheid te houden is, is eene vooralsnog te stellige uitspraak. (*) Wij zijn het met den Schrijver eens, wanneer hij zegt: ‘Beschouwen wij thans de méthode numerique nog wat van naderbij; zij verdient zulks geheel en al.’ Maar, voegen wij er met hem bij, hoe veelbelovend ook, zij is echter niet alles belovend. Waarschijnlijk zal zij ook nimmer van toepassing op de algeheele behandeling van ziekten kunnen worden.
Het vijfde Hoofdstuk doet chomel desgelijks, als eenen voor zijn vak welberekenden Leeraar, kennen, waardig zijner standplaats naast bouillaud en andral, over wien in het zesde Hoofdstuk wel wat beknopt gesproken wordt. Hij staat als bemiddelende tusschen de hier en daar zeer uiteenloopende gevoelens. Een zeer verdienstelijk werk, te midden van zoo vele overdrijving, nergens van zulke nadeelige gevolgen als in de Geneeskunde! Maar genoeg van hem, die door zijne werken een der bij ons het meest bekende Fransche Artsen geworden is.
Het zevende Hoofdstuk bevat een overzigt der tegenwoordige geneeswijze, bij de Fransche Artsen in gebruik, welke nog niet veel van de vroegere bekende verschilt, en waarin zij, wat de kennis en aanwending der geneesmiddelen betreft, steeds achterlijk blijven. - Over de behandeling der huidziekten is de Schrijver zeer uitvoerig. Hij schetst levens de beide Geneeskundigen, die met de beschrijving en behandeling derzelve eenen grooten naam gemaakt hebben. Jammer, dat alibert, van nabij gezien en gekend, volgens den Schrijver, veel van de waardigheid verliest,

{==151==} {>>pagina-aanduiding<<}
met welke hij zich anders uit de verte vertoonde. Eene afbeelding van den acarus scabieï is bij dit Hoofdstuk gevoegd. - Met dergelijke uitvoerigheid is ook het Hoofdstuk over ricord, en zijne wijze van zekere ziekten te genezen, behandeld. - Korter is hij over de krankzinnigen in verband met derzelver verblijven, de Salpetrière en Bicêtre. Wat de geneeskundige behandeling der krankzinnigen betreft, niets moeijelijker dan deze, waar zoo veel eigenaardigs moet in aanmerking komen. Ten opzigte van de bloedontlastingen, over welke de Schrijver nog al uitvoerig spreekt, bl. 198-201, zal men vooral op den tijd dienen te letten, sedert wanneer de krankzinnigheid ontstaan is. Hulde doende, met den Schrijver, aan den Hoogleeraar schroeder van der kolk te Utrecht, voor hetgeen reeds door hem gedaan is en van hem nog te wachten staat, zij het echter over het algemeen aangemerkt, dat men met het afschaffen van ketengerammel en zweep en stokslagen veel wegneemt, wat die ongelukkigen benadeelt en tevens het menschelijk gevoel beleedigt, maar dat er niettemin nog veel overblijft, om zulk eene inrigting tot een weldadig verblijf voor krankzinnigen te doen strekken. Een goed dienstbaar personeel is eene even groote behoefte. Ketenen en andere dwangmiddelen kunnen verboden zijn, en toch is daarmede alle ruwe behandeling nog niet geweerd. Mogt eene verkeerde zuinigheid, of in enkele gevallen de zucht tot opleggen, hier het goede niet overal in den weg staan! Een goed bedienend personeel, ziekenoppassers en oppasters, is eene der eerste behoeften in elk gesticht, en wel niet enkel en alleen ter verpleging van waanzinnigen. Maar, wie bieden zich meestal daartoe aan? Monster deze menschen, en gij zult er doorgaans de minst geschikte voor deze taak vinden. Waarom? Omdat aan de eene zijde het gevoel van pligt
ontbreekt, en aan de andere het loon te karig is voor de behoefte van den werkzamen en vlijtigen mensch, die voor pligtsbetrachting, vooral in dezen stand, eene behoorlijke belooning verdient. De luijaard, voor handenarbeid te traag, verhuurt zich aan het gesticht, om, in een hem welgevalliger verblijf, zich,

{==152==} {>>pagina-aanduiding<<}
door ongeoorloofde praktijken, buitengewone verdienste te verschaffen. Veel onwaars wordt over ons land gezegd en door den vreemdeling geschreven; moge men dit spoedig omtrent alle krankzinnigen-gestichten hier te lande kunnen zeggen, en mogten alzoo metderdaad aanmerkingen wederlegd worden, welke hier en daar tot nog toe niet schijnen te kunnen wederlegd worden! Het zou toch onvergeeflijk zijn, dat men beleedigende en grievende beoordeelingen onbeantwoord liet. Waar men honende aanmerkingen leest, zoo als die gedrukt staan, is wederleggen pligt, wanneer men zich niet schuldig gevoelt. Hier is de nationale eer mede gemoeid. Dat vreemdelingen van ons land het zotste opdisschen, zij hun gegund. Die uit Pentagonien wederkeert, heeft het regt, voor kinderen en dwazen te beuzelen. Maar de dwaas, die valschelijk de eer der menschelijkheid aanrandt, moet met de roede getuchtigd worden.
Het nu nog overschietende gedeelte, van bl. 206 tot het einde, bepaalt zich, in de achtste Afdeeling, bij de beschouwing der Heelkunde. De Schrijver laat dit gedeelte door algemeene beschouwingen voorafgaan, waarbij hij vele oordeelkundige aanmerkingen voegt, zoo als over het niet genoeg individualiseren der lijders, de eenzijdige wijze van opereren, enz. Ook worden eenige belangrijke aanmerkingen hier gelezen over den invloed van het Fransche karakter op het ondergaan van operatiën en derzelver gevolgen. Na deze behandelt de Schrijver, in het tweede Hoofdstuk, hetgeen tot de Oogheelkunde betrekking heeft. Uit zijne mededeeling blijkt, dat de Oogheelkunde in Frankrijk begint te naderen tot hetgeen zij reeds in andere landen geworden is; dat hare naauwkeuriger beoefening door den invloed van vreemde oogartsen, welke zich in Parijs hebben nedergezet, bewerkstelligd is. Wat hiervan zijn moge, het is te hopen, dat men op den ingeslagen' weg verder vorderen zal, door bij eigene werkzaamheid zich ook de vorderingen buiten Frankrijk ten nutte te maken. - Tot den einde toe maakt de Schrijver den lezer bekend met het karakter en de leerwijze van eenige der voornaamste

{==153==} {>>pagina-aanduiding<<}
Fransche Heelkundigen. Vooral schijnt hij ingenomen met den reeds overledenen dupuytren. Hij zegt van dezen: ‘Hij was een van die buitengewone menschen, wier naam alleen of eene wetenschap of eene kunst of een wereldgebied omvat, en die bij het noemen van dien naam onwillekeurig aan een derzelve doen denken. Zulk een Heelkundige was dupuytren!’ Ook roux en anderen worden niet vergeten, maar derzelver verdiensten gewaardeerd. Uitvoerig is de Schrijver over de steenverbrijzeling in de blaas. Het is hier de plaats niet, om dergelijke onderwerpen in derzelver bijzonderheden na te gaan. Zoo zullen wij hem ook niet volgen in hetgeen hij omtrent het stijfselverband (appareil inamovible) mededeelt. De karakterschetsen, de beoordeeling der leer- en geneeswijzen, worden tusschenbeiden afgewisseld met belangrijke ziektegevallen, door den Schrijver waargenomen en opgeteekend. Ook de geneeswijzen, waarmede de eene of andere Heelkundige zich bijzonder bezig houdt, worden gedacht, onder anderen de manier van breschet, om de aderbreuk te behandelen. Van amusat wordt vermeld, op welke wijze hij de bloeding uit de vaten tracht tegen te gaan; terwijl gerdy, zonder buitengewoon uitstekende hoedanigheden aan den dag te leggen, evenwel een kundig Heelmeester en handig Operateur kan genoemd worden: verdiensten genoeg, voor de Maatschappij ruim zoo nuttig als enkele schitterende talenten. Belangwekkende is het oordeel van sanson over het veeltijds gelukkiger slagen in de kunstbewerkingen bij militairen dan bij burgers, bl. 297. Terwijl men de verdraagzaamheid van roux hoort roemen, wordt ook het twistziek karakter van lisfranc gelaakt. Hij tracht ook meer als Operateur te schitteren, dan als zorgend Arts de verdere behandeling, die minder in het oog valt, voort te zetten.
Velpeau draagt het getuigenis weg: Il ne connait qu'une loi, celle du travail! Van larrey getuigde een Duitsch Schrijver: Dieser Mann gehört der Geschichte an! en te regt en op eene edele wijze. Hij, gelijk een tweede ambrosius paré, trad steeds als de goede Genius der menschheid op, waar de Engel des ver-
{==154==} {>>pagina-aanduiding<<}
derfs onder napoleon gewoed had. De brave grijsaard is regt op zijne plaats te midden van zoo vele Veteranen, die zijne behoudende kunst gered heeft, na gevallen te zijn als anders wisse offers van de oorlogszucht van den grooten Veldheer zijner eeuw. Wie zoude niet liever diogenes dan alexander wezen?
De Heer schreuder heeft in dit werk, als de vrucht zijner reis naar Frankrijk, (eigenlijk Parijs) belangrijke mededeelingen gedaan. Hij is ten volle blijven beantwoorden aan den goeden dunk, van hem al aanstonds opgevat bij zijne vroegere mededeelingen in dit Tijdschrift. Wanneer men zóó ziet, en hetgeen men gezien heeft op zulk eene wijze mededeelt, dan verrigt men een verdienstelijk werk, en geeft voldoende blijken, voor zich en voor anderen met vrucht werkzaam geweest te zijn. Men mag met grond verwachten, dat de Schrijver van hetgeen hij gezien heeft partij zal trekken, om te verbeteren hetgeen voor verbetering in zijnen kring door den tijd vatbaar zal bevonden worden. Maar door den tijd zal hij ook zien, dat veel van hetgeen, in de eerste drift der jeugd, voor onvolmaakt, verouderd, afgesleten enz. wordt gehouden, bij nadere kennisneming veel van dien ongunstigen schijn verliest. Bij de beoordeeling van onze en anderer instellingen verlieze men nimmer uit het oog de schaal, waarop elk het zijne inrigten kan of moet. In eenen uitgebreiden kring heeft men gelegenheid veel te zien, maar niet altijd veel waar te nemen; dit leidt tot oppervlakkigheid en wufte beoordeeling: in eenen meer beperkten kring is het aantal voorwerpen minder, maar zijn tijd en gelegenheid tot waarnemen gunstiger; hier staat men echter dikwijls bloot, bekrompen en eenzijdig van oordeel te worden. Zucht naar waarheid doe ons hier overal den gulden middelweg bewandelen!




Nieuwe Orbis pictus, of schouwtooneel der natuur, der kunst en des menschelijken levens, in 322 gesteendrukte afbeeldingen, met eene naauwkeurige beschrijving in

{==155==} {>>pagina-aanduiding<<}
de Nederduitsche, Fransche, Hoogduitsche en Engelsche talen, enz. Door J.E. Gailer, Leeraar aan het Lyceum te Tubingen. Naar den vierden Hoogduitschen druk in het Hollandsch vertaald door L. Hakbijl. Iste Aflevering. Te Rotterdam, bij F. Hartmann, Jr. 1839. In gr. 8vo. 64 bl. f :-70.

Bekend is comenius, die in 't begin der zeventiende eeuw leefde, door zijne Janua linguarum reserata, waarin hij eene nieuwe methode, om de talen te leeren, te voorschijn bragt, door afbeeldingen de aandacht der jeugd trachtte te boeijen, en de taal alzoo aanwendde als middel tot het verkrijgen van kennis omtrent al wat ons omgeeft. Eene latere uitgave van dit werk droeg den naam van Orbis sensualium pictus, en heeft tot voorbeeld verstrekt aan vele Bilderbücher, waarbij de verklaring in onderscheidene talen gegeven werd. Ook dit werk is van denzelfden aard, en heet op den langen, door ons nog merkelijk verkort medegedeelden, titel naar eene vroegere uitgave van comenius bewerkt te zijn. Dit moet men echter niet te letterlijk opvatten, daar bij de planten b.v. van linnaeus gesproken wordt, en het geheel ook voor den tegenwoordigen tijd is ingerigt, gelijk de titel almede opgeeft. Over de uitvoering kunnen wij uit deze eerste Aflevering nog slechts gebrekkig oordeelen. Wij vinden hier in 26 tafereelen de volgende onderwerpen behandeld: de wereld, den hemel, het vuur, de lucht, het water, de wolken, de aarde, de oppervlakte der aarde, de mineralen of delfstoffen, de bloem en hare deelen, de boom en zijne deelen, de vruchtboomen, de boomen met breede bladeren, de boomen met naaldvormige bladeren, de palmboomen, de heesters en struiken, de vreemde gewassen, de tuingewassen. Aan eene wetenschappelijke kritiek kunnen wij natuurlijk deze voor de jeugd geschrevene bladen niet onderwerpen. Hier en daar kwam ons het Fransch niet geheel
zuiver voor. Maar bovenal laten de houtsneefiguren veel, zeer veel te wenschen overig.


{==156==} {>>pagina-aanduiding<<}

De Arts geschetst in Verhalen en Tafereelen. I. Te Zwolle, bij W.E.J. Tjeenk Willink. 1840. In gr. 8vo. 96 bl. f :-60.

Dit stukje behelst een verzameling van korte stukjes uit het Hoogduitsch, waarop de verzamelaar, zoo deze proeve welgevallig is, volgens het voorberigt, van tijd tot tijd anderen zal laten volgen. Het tweede verhaal van dezen bundel, het beste van de vier, is reeds door eene andere vertaling in het Mengelwerk des vorigen jaars aan de lezers van dit Tijdschrift bekend geworden. Het eerste verhaal is van fouqué, getiteld de onbekende zieke. hetwelk, blijkens een motto van huffland, aan dezen beroemden Duitschen arts bijzonder behaagde, maar ons een zonderling vertelsel van booze geesten en betoovering toeschijnt, 't geen slechts op vreemden bodem bevallen kan, en in het vaderland van balthasar bekker niet verdiende overgebragt te worden. De twee andere stukken van dit bundeltje: Brief van eenen ouden practicus aan zijnen neef en Over kwakzalvers en Charlatans, zijn van weinig beteekenis. Wij kunnen deze onderneming niet prijzen, ten zij het vervolg belangrijker worde dan de aanvang was.




Archives, ou Correspondance inédite de la maison d'Orange-Nassau. Recueil publié avec autorisation de S.M. le Roi, par Mr. G. Groen van Prinsterer, Chevalier du lion belgique, Conseiller d'état. Premiere Serie. Tom. VII. 1579-1581. Avec des facsimilés. Leide, chez S. et J. Luchtmans. 1839. gr. 8vo. LXIV, 591 pages. f 7-50.

Dit zevende deel van deze belangrijke verzameling bevat omtrent 140 brieven en stukken, in den loop van twee jaren geschreven, van het tijdstip af, dat het nuttelooze der vredesonderhandelingen te Keulen blijkbaar werd, tot het beslissend oogenblik, dat philips II door de Staten Generaal werd afgezworen.
Alles rangschikte zich in dezen tijd rondom de hoofdvraag

{==157==} {>>pagina-aanduiding<<}
van de verandering des Landheers; eene vraag, die door de verschillende belangen, welke er aan verbonden waren, en door de gevolgen van elken aard, die er uit konden voortspruiten, van den grootsten invloed op het toekomstig lot des vaderlands was. Het vorige deel moge in zeker opzigt een levendiger en rijker tafereel van gebeurtenissen opgeleverd hebben, hier zien wij die meer tot zekere uitkomsten naderen, en dat gedeelte der Nederlanden, hetwelk zijne onafhankelijkheid zoude verkrijgen, zich meer en meer afscheiden van dat, hetgeen door onderlinge tweespalt weder onder die heerschappij zoude vervallen, waarvan het voor eenen korten tijd het juk had afgeschud.
De vereeniging met de Waalsche provinciën is ontbonden; de overige zuidelijke gewesten worden al meer door parma bedreigd; de Unie van Utrecht is weldra het eenige zwakke plegtanker van onze godsdienstige en staatkundige vrijheid, die door de standvastigheid en het beleid van willem I, gepaard met eenen zonderlingen loop van omstandigheden, werd behouden.
De oorlog bleef, hoewel met minder hevigheid, voortduren. Men zoude somwijlen gelooven, dat de vijand, gedurende de vruchtelooze onderhandelingen, de hoop koesterde, om door andere wegen, dan geweld, tot de onderwerping der opgestane provinciën te geraken. Er kwam een tijd van stilstand, tot dat eindelijk de Staten het waagden, den laatsten schijn van eerbied voor het lands heerlijk gezag van philips af te leggen.
Maar de zekere eentoonigheid in de krijgs- en staatkundige voorvallen wordt hier rijkelijk door de verscheidenheid en het belang der andere gebeurtenissen en bemoeijingen opgewogen, zoodat het moeijelijk wordt om derzelver juisten loop altijd naauwkeurig na te gaan.
De onderhandelingen met Frankrijk maken een groot gedeelte der correspondentie van dit deel uit. Men vindt hier, (onder anderen op pag. 4, 204, 400 en volg.) vele bijzonderheden omtrent de onderhandelingen met den Hertog van Anjou. Na vele schorsingen en hinderpalen, wordt hem de souvereiniteit aangeboden, waarin voornamelijk de invloed, de bekwaamheden en het schrander en standvastig beleid van den Prins, door marnix geholpen, uitblinken (zie Lettre 997 env.)
Over Engeland valt weinig te zeggen, want het deed weinig voor de Nederlanden. Elisabeth was ‘te voorzigtig en

{==158==} {>>pagina-aanduiding<<}
te zuinig, om zich gereedelijk voor deze landen in gevaar en schulden te steken.’ (p. 217.) Zij deed haar persoonlijk gevoelen gelden boven den raad en den aandrang harer wijsste staatslieden. Wat de betrekkingen met Duitschland aangaat, hiervan ontmoet men treurige bijzonderheden, zelfs wat de zeden en de levenswijs der hervormde Vorsten betreft. (p. 319 en 218.) Eene doode en vervolgzuchtige regtzinnigheid heeft bij de meesten het levendig geloof hunner voorgangers vervangen; het onverdraagzaam dogmatismus der Lutherschen schijnt, door een met moeite te zamen gesmeed Concordatie-formulier, de Calvinisten in de algemeene veroordeeling te doen deelen, hen te beschuldigen en aan hunne vervolgers te willen overleveren. Graaf jan schrijft aan den Prins, ‘dat, ten gevolge van eene overeenkomst tusschen de Lutherschen en Roomschgezinden, de Hervormden buiten den Godsdienstvrede zullen gesloten worden, veroordeeld, vervolgd, en zelfs door eenen algemeenen moord zullen worden vernietigd.’ (p. 538.) Welk eene hulp kon men dus van dien kant verwachten?
Van alle zijden ontvangt de Prins nadeelige tijdingen omtrent de gezindheid der Duitsche Vorsten. De Keizer laat den Aarts-Hertog matthias aan zijn lot over; de Keurvorst van Saksen doet de Calvinisten in de gevangenis werpen; de Keurvorst van de Paltz ziet met leedwezen een verbond met het huis van Nassau (p. 377); de Hertog van Cleef is zeer slecht gezind (p. 417); de Keurvorst van Keulen, een beschermeling der Protestaaten, na zijn regtsgeding in Rome gewonnen te hebben, zoekt zich daar meer en meer aangenaam te maken (p. 46); de Hertog jan casimir, hoewel een overdreven Calvinist, is ook misnoegd.
Wij kunnen in korte woorden de weldaden van onze naburen opsommen. Frankrijk geeft baatzuchtig ontoereikende hulp; Engeland doet onvruchtbare beloften, Duitschland schandelijke bedreigingen, en er was in die benarde dagen eene krachtdadige hulp noodig.
Zonder het dralen van philips en de verwikkelingen, waarin Spanje door zijne staatkunde gebragt was, waren de Nederlanden verloren. De Koning ‘wil alles hooren en alles doen, en hierdoor doet hij veel minder.’ (p. 568.) Hij is bevreesd voor de dubbelzinnige houding van Frankrijk, en is bezig om zich van Portugal meester te maken. In de Nederlanden gaan de zaken van slecht tot erger. Eene bijna volkomene

{==159==} {>>pagina-aanduiding<<}
regeringloosheid heeft er plaats gegrepen. Matthias is slechts Landvoogd in naam. De algemeene en provinciale Staten overwegen en twisten met elkander, zonder iets meer te doen dan de algemeene lasten van hun hals te schuiven om die op anderen te werpen. De wijze raadgevingen van den Prins worden gehoord zonder die na te komen; alle zijne pogingen lijden schipbreuk in deze verwarring. (p. 106.) De noordelijke gewesten geven hierin aan de zuidelijke niets toe. De Unie van Utrecht schijnt weinig te zullen uitwerken. Graaf jan schrijft aan zijnen broeder: ‘Zoo er geen raad voor geschaft wordt, is het te vreezen, dat deze provinciën het kwaad nog zullen verergeren, en dat, in plaats van de vereeniging, die men gehoopt had, er weldra eene nog grootere scheuring en verdeeldheid zal ontstaan.’ (p. 115, en men zie vooral verder p. 328.)
Al het gewigt der moeijelijke omstandigheden rustte op den Prins en op Graaf jan, zijnen broeder. Zij konden zich bijna op niemand verlaten. Hunne schoonbroeders waren hun meer tot last dan tot hulp. De Graaf van Schwartzburg ‘hield slechts van zich te goed te doen en zich door de Staten wel te laten betalen.’ (p. 333.) Eindelijk openbaarde zich de afval van den Graaf van Berghen. Men zie vooral hierover den krachtigen brief, dien de Prins even te voren aan hem deed toekomen. (p. 139 sqq.) Graaf jan was onvermoeid, om aan de goede zaak diensten te bewijzen, onder anderen ook in zijne pogingen om te Munster de benoeming van een' Spaanschgezinden Bisschop te verhinderen. (L. 979) Maar hij is eindelijk genoodzaakt, zijn Stadhouderschap van Gelderland te verlaten en naar Duitschland terug te keeren, waar zijne eigene belangen hem dringend terugroepen. Zijne vrouw was inmiddels gestorven, zijne kinderen waren zonder opzigt, en de vrome moeder der Nassausche Vorsten, van welke in dit deel de laatste brieven voorkomen, (p. 62-64, 95) overleefde haar niet lang. Men vindt hier ook eenige verdere familiebijzonderheden van des Prinsen broeder, voornamelijk zijne kinderen betreffende. In Gelderland moet hij een kommerlijk leven geleid hebben en een bijna volslagen gebrek hebben geleden, ‘zoodat hij, zijne bedienden en paarden dikwijls geen leeftogt hadden, en hij soms genoodzaakt was hongerig zich naar bed te begeven, in een huis zonder dak en open voor den wind en de vorst, zon-
{==160==} {>>pagina-aanduiding<<}
der vuur om zich te verwarmen.’ (p. 113 en 114) Het was dus hier niet voor hem uit te houden.
Zoo men in Graaf jan dezen stap moet billijken, moeten wij des te meer het gedrag van den Prins bewonderen. Hoe zeer hij bijna met het oppergezag in de noordelijke gewesten bekleed was, kon hij weinig of niets goeds uitregten, door de tegenwerking, de oneenigheid en de bekrompene baatzuchtigheid der Staten. Hij stond ten doel aan de kwaadsprekendheid en den laster, maar wist er zich boven te verheffen. - Koning philips scheen hem alléén den oorlog op leven en dood aan te doen, en den vrede aan de Nederlanden aan te bieden. Willem overtrof zijnen broeder in bedaardheid. Terwijl deze zich wel eens aan zijne drift kon overgeven, (p. 428) verklaarde hij, dat hij zich gewillig van zijne bedieningen en verantwoordelijkheid wilde ontdoen, en evenwel persoonlijk in de Nederlanden voor derzelver belangen wilde werkzaam blijven, het zij als bevelhebber of als eenvoudig krijgsman. Door alle deze tegenspoeden liet de Prins zich echter niet ter neder slaan; hij behield zijnen moed en zijne opgeruimdheid van geest. (p. 333.)
Men beschuldigde hem, dat hij het Catholicismus wilde herstellen; dat hij het land aan Frankrijk wilde overleveren, en dat hij het volk tegen zijnen wettigen Landsheer opzette. Deze beschuldigingen wederlegt de Heer groen van prinsterer in zijne welgeschrevene Voorrede. Dat, wat het eerste punt betreft, de Prins eene boven zijnen tijd verhevene verdraagzaamheid koesterde, en dat zijn diep staatkundige blik hem van den onderlingen Godsdiensthaat der Roomschen en Protestanten afkeerig maakte, was zeer natuurlijk; even zeer was het ook, dat hij zich hierdoor bij de Ultra-Hervormde partij te Gend, bij eenen jan casimir, hembyze en dathenus verdacht en gehaat moest zien. Met grond merkt de Uitgever te hunnen opzigte in zijne Voorrede aan dat ‘hun overmoed en hunne eischen zonder grenzen waren; dat zij de regtvaardigheid verkrachtten, onder voorwendsel van het geloof voort te planten.’ Daarom verwondert het ons des te meer, dat de Heer groen van prinsterer op andere plaatsen het gedrag van dathenus poogt te vergoelijken. Deze Sectaris verdient zulks niet. Hij was met zijn geheele partij, een der grootste oorzaken van het uitbarsten der verdeeldheid in de zuidelijke Nederlanden, betreffende de zaken van de Godsdienst. Echter

{==161==} {>>pagina-aanduiding<<}
waren er ook in dezen tijd uitzonderingen op den algemeen onverdraagzamen geest, zoo als de Secretaris van Graaf jan, (p. 473) marnix, villiers en taffin, (p. 134 sqq.) de Graaf van Wittgenstein en de Godgeleerde olevianus. (p. 183) Ook ademde het advies der predikanten van Geneve (No. 961a) aangaande den Godsdienstvrede, door beza onderteekend en waarschijnlijk opgesteld, eene liefderijke en waarlijk Christelijke gezindheid.
Wat de tweede beschuldiging aangaat, dat de Prins het land aan Frankrijk wilde overleveren; wij gelooven, dat hij hierin meer door de noodzakelijkheid gedwongen was, om in hét gevaar, waarin de Nederlanden verkeerden, voor hen een' beschermheer te zoeken, dan dat hij door zijne genegenheid voor Frankrijk en anjou geleid werd, om alle zijne pogingen aan te wenden, ten einde aan den laatsten het opperbestuur dezer landen te zien opdragen. Matthias had geene hulp aangebragt; Duitschland scheen ons te verlaten; elisabeth zag lijdelijk toe, welken keer de zaken nemen zouden: wat schoot er dus over, dan zich van den bijstand van Frankrijk te verzekeren, daar alle vergelijk met philips in het stuk van Godsdienst hoe langer hoe onmogelijker werd?
De Prins zoude het volk tegen zijnen wettigen Landsheer opgezet hebben. Na alles te vergeefs aangewend te hebben om deszelfs godsdienstige en staatkundige vrijheid van philips te verkrijgen, die, schijnbaar vredegezind, echter op het eerste punt vooral niets wilde toegeven; wat kon willem anders doen, dan zijn lot geheel aan dat der Nederlanden te verbinden en met hen overwinnen of ondergaan? Als alle middelen uitgeput zijn, om regtmatige eischen verhoord te zien, is het laatste middel, plegtig de gehoorzaamheid jegens een bestuur en eenen Vorst op te zeggen, die alleen tot 's volks onderdrukking schijnen te bestaan. Onze vaderen hebben zulks, voorzeker door aanrading van den Prins, met een zuiver geweten gedaan, na eerst al het mogelijke in het werk gesteld te hebben, om zulks te verhoeden. Wij moeten hunne groote schimmen niet beleedigen, door hen eenigzins met de opstandelingen van de 18de en 19de eeuw gelijk te stellen. Zij waren geenszins door schoonschijnende theoriën medegesleept of door listige volksleiders opgewonden; hun beslissende stap sproot uit eene innige overtuiging voort, dat niets anders het vaderland konde redden.

{==162==} {>>pagina-aanduiding<<}
Willem de I, door zich aan het hoofd van dezen heiligen opstand te plaatsen, stelde daardoor zijnen heldenstam, die met willem den III uitstierf, in de gelegenheid, eenen kleinen Staat tot het toppunt van magt en aanzien op te voeren; een Vorstenrij, die aan hunne Koninklijke naneven het schoonste voorbeeld van de grootste deugden en bekwaamheden voorspiegelt. Men leze het geen marnix omtrent de afzwering van philips zegt, en oordeele, of het regt niet aan de zijde onzer voorvaderen was: ‘Wij zweren den Koning af, omdat hij tiran en onderdrukker van onze wetten en vrijheden is, door middel van vreemden, waaraan hij ons kan noch mag ondergeschikt maken. Wij zweren den Koning af, omdat hij een gezworen vijand is van de ware Godsdienst en van Gods woord, en omdat hij in geenen deele het bestuur over het land behouden wil, dan onder voorwaarde van het rijk van jezus christus uit te roeijen.’ (p. 278.)
Even als in de vorige deelen, zijn meestal de brieven en stukken in het Fransch en in het Duitsch; men vindt hier echter eenige in het Nederduitsch. Wij moeten, even als vroeger, aan den Uitgever onzen dank betuigen voor zijne voortdurende zorg, aan deze Archiven besteed, en voor zijne uitvoerige aanmerkingen, die ons op het ware standpunt der gebeurtenissen plaatsen. Wij zien weder met verlangen het volgende deel te gemoet, dat voorzeker, even als de anderen, een nieuw licht over de meeste voorvallen van dit tijdvak onzer Vaderlandsche Geschiedenis zal verspreiden.




Blik op Ruslands Letterkunde, of Overzigt der voornaamste oudere en nieuwere Schrijvers, in proza en poëzij, welke Rusland heeft opgeleverd. Met het Portret van den Dichter Puschkin. Te Haarlem, bij de Wed. A. Loosjes, Pz. In gr. 8vo. 214 bl. f 2-40.

Bij de weinige bekendheid, waarin Ruslands Letterkunde in het overige Europa, en met name ook in ons Vanderland staat, geeft deze Blik op dezelve, ofschoon nog niet op alles geworpen en gevestigd, aanvankelijk eene goede aanwinst voor onze kennis. Dit Overzigt is oorspronkelijk door eenen Duitscher, könig te Hanau, in 1837 gegeven, en door den Vertaler, die zich L. teekent, slechts met eenige bekorting in onze taal overgebragt, waarvoor men hem inderdaad dank

{==163==} {>>pagina-aanduiding<<}
verschuldigd is. Het loopt eerst kortelijk over de Kerkelijke, en daarna over de oudere Wereldlijke Schrijvers, waarna het tot die van den modernen stijl overgaat, en wel eerst tot deszelfs scheppers, karamsin voor het Proza, en dmitriew voor de Poëzij. Vervolgens bepaalt het zich tot de Fabel-, Blijspel en andere Dichters, welke laatste in drie groepen onderscheiden worden; verder tot de Novellisten, nieuwere Tooneelschrijvers, Critici, en Journalisten. Onder deze laatsten komt het, gelijk de Schrijver hen noemt, ‘befaamde Driemanschap’ voor, gretsch, bulgarin en senkowsky, alle drie vreemdelingen, die, geholpen door den Boekhandelaar smirdin, ‘door fortuin en eene doelmatige kwakzalverij zich in de gunst des Publieks hebben ingedrongen,’ en thans eenen hoogst nadeeligen invloed op de Russische Letterkunde uitoefenen, waarvan de Schrijver, bl. 212, 213, een treurig tasereel ophangt, en waarin wel het een en ander is, dat ook in ons Vaderland mag ter harte genomen worden, al ware het b.v. alleen, wat bl. 213 omtrent Rusland getuigd wordt: ‘De wetenschap wordt in penning-magazijnen versnipperd, en het kinderachtig publiek door houtsneêplaatjes aangelokt, of zij wordt bij afleveringen uitgewogen, om den bovenmatigen prijs der boeken te bemantelen.’
Men ziet intusschen uit de bovenstaande opgave van den inhoud, dat hier nog wel veel ontbreekt; dat men onder anderen wel zou willen weten, of en wat de Russische Letterkunde ook in andere kunsten en wetenschappen opgeleverd heeft, waarvan men slechts, op bl. 185, 186, met een woord gewag gemaakt vindt; maar wij willen voorshands met het uitgegevene tevreden zijn, en, zoo het mogelijk is, op meer hopen.
Het werk getuigt van des Schrijvers gezond oordeel en goeden smaak, is in eenen goeden, duidelijken en niet onbevalligen stijl gesteld, en prijst zich dus ook van deze zijde door zijnen vorm aan, zoo wel als door den belangrijken inhoud, die meer of min uitgebreide en zoo wel mensch- als letterkundig merkwaardige berigten omtrent het leven en de schriften van de vermelde Schrijvers behelst. Zoo wij nog iets wenschen mogten, dan zouden het uittreksels of proeven uit de beschouwde Schrijvers zijn, juist niet in het oorspronkelijke, dat slechts zeer weinigen in ons Vaderland verstaan, maar in goede vertaling, waardoor welligt de lust, om zich

{==164==} {>>pagina-aanduiding<<}
met dat genoegzaam nog onbekende veld der Literatuur gemeenzaam te maken, nog meer zou opgewekt worden.




Hoogduitsche Spraakkunst, bewerkt ten dienste der Nederlandsche Jeugd, en met toepasselijke Opstellen voorzien, door J.C. de Wilde, Instituteur te Dordrecht. Te Dordrecht, bij Blusse en van Braam. 1839. In gr. 8vo. XII en 558 bl. f 2-40.

Deutsches Lesebuch für die Niederländische Jugend. Von J. Klein. Ister Cursus. Utrecht. 1839. Im Verlage der Universitäts-Buchhandlung von R. Natan. In gr. 8vo. XI und 243 s. f 2-:

Twee, elk in zijne soort, en tot hetzelfde einde, grondige en aangename aanleering der Hoogduitsche Taal, nuttige boeken. De Heer de wilde heeft eene van de nieuwste en beste van Duitschlands Spraakkunsten; namelijk de Theoretisch-Practische Grammatik van heyse, tot grondslag van de zijne gelegd, als ‘die hem voorkwam, bij genoegzame duidelijkheid, de vereischte volledigheid te bezitten.’ Deze twee loffelijke en noodzakelijke eigenschappen heeft dan ook Ref., zoo veel hij dit werk heeft kunnen doorloopen en bij eenige hoofdpunten raadplegen, in hetzelve gevonden, en kan het uit dien hoofde zeer wel aanprijzen. - ‘Ik heb mij intusschen,’ zegt de Schrijver, (Voorberigt, bl. V) ‘bij de soorten van verbuigingen,’ (die hij tot vier, heyse slechts tot twee brengt) ‘eene kleine verandering veroorloofd, omdat ik voor de Nederlandsche, niet voor de Duitsche jeugd schreef. Indien ik voor de laatste geschreven had, dan zou ik evenzeer het meer wijsgeerige stelsel van dien beroemden taalkenner aangenomen hebben; maar dewijl ik voor Nederlanders schreef, meende ik een stelsel te moeten kiezen, dat zich gemakkelijk laat in het hoofd prenten.’ - Deze reden luidt eenigzins zonderling, en, misschien zonder dat de Schrijver het zoo kwaad gemeend heeft, niet zeer vereerend voor den Nederlander: of zou hij meenen dat onze jeugd minder aanleg tot wijsgeerige taalstudie heeft, dan de Hoogduitsche; dat zij een meer wijsgeerig, mits populair voorgedragen stelsel niet zoo goed zou kunnen vatten, en er liever een hebben moet, dat meer

{==165==} {>>pagina-aanduiding<<}
gemakkelijk geheugenwerk is? Wij kunnen dit van hem, die zich in deze Spraakkunst met verstandig inzigt van zaken en op eene bevattelijke wijze weet uit te drukken, naauwelijks denken. - Voor het overige onderscheidt zich deze Spraakkunst hierdoor in Refs. oog voordeelig, dat zij het Etymologische en Syntactische bij elk rededeel op het naauwst vereenigt, en er onmiddellijk op doet volgen eenen ruimen voorraad van opstellen ter vertalingsoefening, die omtrent de helft van het werk uitmaken. - Goedkeuring geeft Ref. er ook aan, dat er onder de voorbeelden, die de Schrijver tot opheldering der regels opgeeft, nu en dan gevonden worden, die nuttige of aangename gezegden van goede Hoogduitsche Schirjvers zijn; en hij zou wel wenschen, dat zulks minder spaarzaam ware, en dat deze en andere Spraakkunst-Schrijvers, ook voor andere talen, er zich meer op toeleiden, om, althans in het Syntactische gedeelte, treffende gezegden uit de in elke taal meest Classieke Prozaïsten en Dichters aan te voeren, die zich hierdoor in het jeugdige verstand en gemoed onuitwischbaar kunnen inprenten, en meer dan taalkundige nuttigheid hebben. - Ten aanzien der opstellen verontschuldigt de Schrijver zich over het minder uitlokkende van dezelve; en gaarne zou hij meer aaneengeschakelde verhalen uit een of ander wetenschappelijk vak gegeven hebben, maar het was hem onmogelijk, hiermede eene doorloopende toepassing van de voorgestelde taalregels te verbinden; en men moet bekennen, dat dit inderdaad zeer moeijelijk valt, hoewel het aan den anderen kant niet te ontkennen is, dat vorzinnen, met zulk een doel opgesteld, en onderling met elkander niet zamenhangende, wel eens aan gedwongenheid van constructie en smakeloosheid van inhoud lijden, die den lees- en vertaallust niet opwekken; doch men zal ook den Schrijver gaarne de getuigenis geven, dat hij deze gebreken zoo veel mogelijk heeft trachten te vermijden, en dus zijn
boek ook van deze zijde bruikbaar te maken.
Het aan het hoofd dezes verslags vermelde Lesebuch, door den Heer klein uitgegeven, is, volgens de Vorrede, geene vrucht van hetgene, dat hij hiertoe zelf verzameld had, maar ontleend uit ‘het in Duitschland hooggeachte, en in vele scholen aldaar ingevoerde Lesebuch van oltroggae, wiens plan, schikking en uitvoering hem zoo doelmatig voorkwamen, dat hij niet aarzelde, de derde uitgave van

{==166==} {>>pagina-aanduiding<<}
hetzelve doorgaans te volgen, behalve dat hij geen stukken uit de Natuurkunde opnam, die hem voor Hollandsche leerlingen te moeijelijk schenen.’ (Och! laat het toch in Duitschland niet hooren, dat wij Hollanders zoo veel stompzinniger en onbevattelijker zouden zijn, dan onze naburen!!) De rubrieken dan, waaronder de hier overgenomene stukken gerangschikt worden, zijn: 1. Erzählungen. 2. Mährchen und Sagen. 3. Darstellungen aus der Naturgeschichte. 4. Schilderungen von Naturmerkwurdigkeiten. 5. Darstellungen aus der Völkerkunde. 6. Erzählungen aus der Weltgeschichte; en de daaronder uit verschillende daarbij aangehaalde Schrijvers medegedeelde stukken bevelen zich doorgaans door hunne belangrijkheid aan. De voornaamste woorden heeft de tegenwoordige Uitgever in de Nederlandsche taal er onder geplaatst, en belooft in een' tweeden cursus de moeijelijkste woorden wel verklaard, maar niet overgezet te geven, behalve tot goed verstand van moeijelijker stukken, en in een' derden cursus alleen eene keur van dichtstukken te leveren, die op de laatstgenoemde wijze zullen verklaard worden.

Nieuwe Werken van de Maatschappij der Nederlandsche Letterkunde te Leiden. IVde Deel en Vden Deels Iste Stuk. Te Dordrecht, bij Blusse en van Braam. In gr. 8vo. 544 en 291 bl. f 6-90.

De verdienstelijke Maatschappij der Nederlandsche Letterkunde te Leiden had besloten tot de uitgaaf van eenige voorname Oud-Nederduitsche geschriften. De bewerking van het wijdloopige opstel: Heimelijkheid der Heimelijkheden, werd door haar opgedragen aan den Hoogleeraar j. clarisse. Dezes geleerden arbeid maakt geheel het hier aangekondigde vierde Deel uit, hetwelk, tot meerdere bevordering eeneer algemeene verspreiding, ook voor zulken verkrijgbaar is gesteld, die de geheele reeks der werken van de Maatschappij niet bezitten.
De Hoogleeraar begint met eene oordeelkundige inleiding, waarbij hij het een en ander aanmerkt nopens de letterkundige geschiedenis van het oorspronkelijke, de verschillende overbrengingen daarvan in velerlei talen, en de onderscheidene handschriften in de onze. Het blijft onzeker, of aris-
{==167==} {>>pagina-aanduiding<<}
toteles, in zeker opzigt, als opsteller van een verloren Grieksch oorspronkelijk kan worden beschouwd; maar, indien het zoo ware, zou het dan toch reeds verbazend veel wijziging ondergaan hebben, eer het Latijn, dat der Nederduitsche bewerking ten voorbeeld strekte, geschreven werd. Of nu maerlant de navolger in onze landtaal was, blijft hier almede onbeslist. Prof. clarisse wil dit wel zoo stellig niet ontkennen, als bilderdijk zulks gedaan heeft; maar hij kan nog minder het voor bewezen houden, dat maerlant de berijmer is.
Het Handschrift der Maatschappij is met alle zorgvuldigheid, ook met aanwijzing der varianten in het Haagsche Handschrift, afgedrukt, en behelst 2154 regels van 8 tot 10 lettergrepen, naar de oudtijds gebruikelijke vrijheid in de maat. Van bl. 115 tot 544 ingesloten vindt men hoofdzakelijk taalkundige aanteekeningen van Prof. clarisse; terwijl men onderscheidene toelichtingen van zijnen Ambtgenoot siegenbeek daarbij aantreft, wiens gewone hulpvaardigheid ook hier weder van den schat zijner uitgebreide kennis het een en ander mededeelde, waarvan de geachte Uitgever opzettelijke en dankbare melding maakt. Van hoe veel belang dit werk voor de Oud-Nederlandsche taalstudie is, behoeft niet te worden aangetoond.
Het niet afzonderlijk uitgegeven wordende vijfde Deel, behelst twee fragmenten van twee verlorene Handschriften van maerlant, medegedeeld door den Groningschen Hoogleeraar meijer. Nasporingen omtrent het landschap, in vroeger eeuwen Taxandria genoemd, door Mr. w.c. ackersdijk, waarbij die Geleerde (naar ons inzien met allen grond) zich vleit te hebben aangewezen, dat gezegde landschap zich heeft uitgestrekt over de Brabandsche en Luiksche Kempen tot in Noordbraband, en zelfs tot in eene streek, die later aan de Provincie Holland behoord heeft. Wijders deelt Prof. meijer nog mede de zeven Boetpsalmen en andere stukken, berijmd in de eerste helft der 14de eeuw, even als zijne mededeeling der twee fragmenten van maerlant, door aanteekeningen opgehelderd. De Heer j. smits heeft eenige toevoegselen tot eene voorlezing van wijlen Mr. carbasius geleverd, benevens eene verhandeling over zekeren belangrijken brief van Prins willem I. Eindelijk heeft de Heer ab utrecht dresselhuis een toevoegsel geschonken tot de aanteekeningen op den Wapen Martijn van maerlant, in het IIIden Deels 2de

{==168==} {>>pagina-aanduiding<<}
Stuk der Nieuwe Werken van de Maatschappij. Ook dit Vden Deels 1ste Stuk is alzoo den gevestigden roem der Leidsche Maatschappij allezins waardig.

De vrije Fries. Mengelingen, uitgegeven door het Friesch Genootschap ter beoefening der Friesche Geschied-, Oudheid- en Taalkunde. Isten Deels 3de Stuk. Te Leeuwarden, bij G.T.N. Suringar. In gr. 8vo. bl. 189-276 f :-60.

Dit stukje bevat eerst een genealogisch Overzigt van het aloud Geslacht martena, ter toelichting der Herinneringen van Martena-Huis te Franeker, in een vorig stukje voorkomende, door den Oud-Professor Mr. j.w. de crane. Zoo belangrijk des Schrijvers gezegde Herinneringen waren, zoo naauwkeurig is weder dit Overzigt. Daarna volgt eene lijst en korte opheldering van eenige Friesche woorden, spreekwijzen en spreekwoorden, door den Heer r. posthumus, ten vervolge van bl. 92. Aangenaam wordt dit proza afgewisseld door een in Friesland regt nationaal dichtstukje van j.g. van blom: De Reedryder (de Schaatsrijder). De toon is over 't geheel naïf; de tweede strooph zelfs zeer dichterlijk. Men hoore slechts:

‘Den draei in swaei ik as ien ljiep, 
Oer de iene in de oore siide; 
In as ien swân op 't rinnend wiet, 
Sa lit ik my mar gliide; 
Ja! as ien eibert iinne loft, 
Dy sweeft oer greide in finne, 
In nou in den ien wjuekslag dogt, 
Sa drjieu ik der den hinne.’ 

Het dichtstukje wordt vervangen door een prozastukje: Wat kan niet een scheidteeken te weeg brengen, waarin wordt aangetoond, hoe de verkeerde plaatsing eener comma in den Franschen tekst der criminele ordonnantie van filips II, van 1570, een vrij algemeen misverstand heeft veroorzaakt, nopens de gevallen, waarin men oudtijds tot de pijnbank, als middel van overtuiging, de toevlugt mogt nemen. De Fransche tekst heeft: ‘Mais où il n'y a plaine,

{==169==} {>>pagina-aanduiding<<}
demye preuve ou bien où la preuve est certaine et indubitable, interdisons d'appliquer la dite question.’ De comma achter plaine moet weg, doch daarentegen behoort zij te staan achter preuve, aldus: ‘Mais ou il n'y a plaine demye preuve, ou bien ou la preuve est certaine et indubitable,’ enz. Bl. 257 ontmoet men een stukje, onder de rubriek: Penningkunde, waarbij de Heer a. deketh verslag geeft van twee Romeinsche en éénen Frieschen gedenkpenning, de laatste echter niet oud, als zijnde van 1691. Jonkheer hettema deelt ten slotte uit het M.S. Oude Friesche Wetten, in zijn Taalkundig Magazijn beschreven, de legende mede: Hoe de Friezen tot vrijheid kwamen, eerst in het Friesche rijm, en daarna in getrouwe Nederlandsche proza-vertaling. - Dit stukje verdient dus zijne plaats bij de vorige.




Bijdragen voor de Vaderlandsche Geschiedenis en Oudheidkunde, verzameld en uitgegeven door Is. An. Nijhoff. IIden Deels 1ste en 2de Stukje. Te Arnhem, bij Is. An. Nijhoff. 1838, 39. In gr. 8vo. 80 en 36, 52 en 44 bl. f 2-50.

Konden wij de vier vorige Stukken of het eerste Deel dezer Bijdragen ruimschoots aan onze Lezers aanbevelen, evenzeer kunnen en moeten wij dit ten aanzien der beide Stukken, welke het tweede Deel openen. Een beknopt verslag zal van zelf het belangrijke van den inhoud daarvan in het oog doen vallen. Het eerste Stuk wordt geopend met eene Verhandeling van den Heer nijhoff zelven: De vereenigde Nederlanden in 1672, door laakbare onvoorzigtigheid den val nabij gebragt, door de Goddelijke Voorzienigheid zigtbaar behouden. Een krachtig geschetst en rijk gestoffeerd tafereel van dat bange tijdvak, toen Nederlands onafhankelijkheid, ja zelfstandigheid, aan een' zijden draad hing. - Stukken belangende de onderhandelingen met françois van valois, Hertog van Anjou, in 1578 (bl. 29.) - Aanstelling van jan, Graaf van Nassau-Katzenellenbogen, als Stadhouder des Vorstendoms Gelre en Graafschaps Zutphen (bl. 49.) - Ontdekking van eenige Romeinsche en Bataafsche Oudheden, door o.g. heldring, (bl. 70.) Dit belangrijke stukje is eene breedere bewerking van hetgeen door den Schrijver geplaatst is in den Gelderschen Volksalmanak van 1838. Het betreft

{==170==} {>>pagina-aanduiding<<}
de Woerden of stukken gronds, hooger gelegen dan het omliggende land, en kenbaar door de zeer zwarte aarde, welke zij, en zij bijna alleen, in die omstreek bevatten. De Schrijver houdt dezelve voor oude begraafplaatsen. Nog breeder is dit onderwerp door hem behandeld in zijn onlangs in het licht gegeven werkje: Wandelingen ter opsporing van Bataafsche en Romeinsche Oudheden enz. 1ste Stuk, (Amst. 1838) waarvan wij het vervolg met belangstelling te gemoet zien. - Paspoort naar den Hemel, afgegeven door de Proosten van Onze Lieve Vrouwe Broederschap te 's Hertogenbosch. Een curieus document van den jare 1456, medegedeeld door den Baron a.c. snouckaert van schauburg, (bl. 79.) Hierop volgen, naar gewoonte, breedvoerige Aankondigingen en Berigten, als van magnin's werk over de voormalige Kloosters in Drenthe, van het derde Deel van de jonge's Geschiedenis van het Nederlandsche Zeewesen, enz.
Vooral niet minder belangrijk is het tweede Stuk, dat aanvangt met eene doorwrochte Verhandeling van onzen geachten Letterkundige Mr. bodel nijenhuis over den Nederlandschen Geschiedschrijver jo. is. pontanus, (bl. 81-109.) Het ware te wenschen, dat de levensbijzonderheden van meer andere vaderlandsche Geleerden, die nog in gedrukte en ongedrukte geschriften verspreid zijn, op gelijke wijze werden verzameld, en met dezelfde zorg en kennis bewerkt. - Vrouw jacoba van beijeren en albrecht beiling, door Prof. lauts, (bl. 110.) De Hoogleeraar vraagt: waarom jacoba tegenwoordig door velen met meerdere strengheid beoordeeld wordt dan voorheen? Hij vindt de reden daarin, dat juist onze drie groote Dichters van den nieuweren tijd, bilderdijk, tollens en helmers, den dood van albrecht beiling hebben bezongen. Hij vergelijkt deze dichtstukken onderling, en toont, dat de Dichters zich vergist hebben, met de straf van beiling ongehoord en uitgezocht te noemen. Het levend begraven was in die Eeuw in geenen deele ongewoon. Het was de gewone doodstraf voor vrouwen. Er lag dus geene uitgezochte wreedheid, maar smaad in, door den krijgsman tot eene straf te doemen, die hem met eene vrouw gelijkstelde. Overigens eindigt hij met te beweren, dat het geenszins bewezen is, dat jacoba die wreedheid had kunnen beletten; zelfs niet eens, dat zij destijds daar ter plaatse was. - Berigt aangaande de laatste levensuren van Prins

{==171==} {>>pagina-aanduiding<<}
willem I, (bl. 119) eene zeer belangrijke mededeeling van den Heer delprat. Het is een Brief van rombertus ulenburgh, Burgemeester van Leeuwarden, ten jare 1584, die juist op den dag van den moord het middagmaal met den Prins gehouden had, en nog in het vertrek was, toen deze doorschoten werd. De Heer delprat betoogt er uit, hoe de Spaanschgezinde Geschiedschrijvers van dien tijd in opmerkelijke omstandigheden daaromtrent gedwaald hebben. Het Huis van maarten van rossem te Arnhem, door j.a. nijhoff. Dit Huis, onder den naam van Duivelshuis bekend geweest, is door den bekenden Veldoverste maarten van rossem gebouwd, denkelijk in de eerste helft der XVIde Eeuw. Thans is het geheel verbouwd; doch oudtijds vertoonde de voorgevel een aantal beelden, door slichtenhorst Veldduivels genoemd, doch door nijhoff voor Faunen of Saters gehouden. Van deze laatsten zijn er thans nog drie overgebleven, welke de poort aan de zuidzijde des gebouws omgeven en het daarboven uitstekend gedeelte onderschragen. Eene goede steendrukplaat geeft van een en ander eene allezins voldoende afbeelding. Rec. is niet geheel vreemd van het denkbeeld, dat deze drie beelden (hoezeer in lateren tijd vervaardigd) zinspelen op overleveringen uit de Heidensche Eerdienst. Er is ten minste zeer veel in, 't welk aan den Gallischen mercurius doet denken, gelijk b.v. de enkele inzage der Platen in het 2de Deel van montfaucon's Antiquité expliquée met verwondering doet in het oog vallen. - Hierop volgen eenige Bijdragen tot het oude Strafregt, (bl. 131); waarna weder de Rubriek der Aankondigingen en
Berigten breedvoerig verslag geeft van belangrijke geschiedkundige werken, als dresselhuis, de Provincie Zeeland in hare aloude gesteldheid beschouwd, - bosscha's Nederlandsche Heldendaden te Land, - van hees van berkel, Proeve eener beschouwing voor Geschiedenis en Staatsregt, vooral in betrekking tot ons Vaderland, enz.




Bezoeken in de Gevangenis, of Voorlezingen en Toespraken, gehouden in den kerker. Eene bijdrage tot teregtwijzing en verbetering van gevangenen, en tot de kennis van derzelver toestand en karakter; tevens bevattende eenige merkwaardige bijzonderheden en karaktertrekken uit het leven

{==172==} {>>pagina-aanduiding<<}
van gevangenen en uit de gevangenis ontslagenen. Door W.H. Suringar, Medebestuurder van het Genootschap: tot zed. verb. der Gevangenen. Uitgegeven ten voordeele van zoodanige ontslagenen, van welke het gebleken is, dat zij aanmoediging en ondersteuning verdienen. Te Leeuwarden, bij G.T.N. Suringar. 1839. In gr. 8vo. XIV en 346 bl. f 3-:

De titel van dit werk is bijzonder uitvoerig, maar geenszins overtollig te noemen; want daarin is de voorname inhoud van dit geschrift kortelijk en kennelijk tevens uitgedrukt, en deszelfs bearbeiding getuigt, dat de waardige Schrijver niets te veel beloofde. Het geheel bevat XXVI Voorlezingen, door den Heer suringar in de gevangenis te Leeuwarden over de volgende onderwerpen gehouden: 1. Iets over het oogmerk onzer bezoeken. 2. Is het hier ook in de woestijn gepredikt? 3. Het verledene, tegenwoordige en toekomende. 4. Over menschelijke en Goddelijke wetten. 5. Over kleine en groote zonden. 6. Bij het afsterven van geliefde bloedverwanten. 7. Waarom mag en moet men geen kwaad doen? 8. Over de goede gezindheden en daden van sommige gevangenen. 9. Is er niet, indien gij wel doet, verhooging? 10. Goddelijke en menschelijke straffen. 11. De ouders der gevangenen. 12. Men moet zich in de gevangenis niet slechter voordoen, dan men werkelijk is. 13. Vervolg en slot van het voorgaande. 14. De verloren, maar wedergevonden zoon. 15. Joannes de Dooper en Koning Herodes. 16. Herodias en Salome. (Leerzame voorbeelden ter waarschuwing.) 17. Niets blijft verborgen. 18. Over de redenen, om welke het Genootschap: Tot zedelijke verbetering der Gevangenen, door de gevangenen zelven niet op den regten prijs wordt gesteld. 19. Over het goede, door het Genootschap tot stand gebragt. 20. De kinderen der gevangenen. 21. De
eene ontslagene de redster van de andere, of de geschiedenis van twee vrouwelijke dienstboden. 22. Zondeslavernij. 23. Wordt niet in ons vaderland bijzondere zorg gedragen voor jeugdige misdadigers? 24. Een goed woord vindt wel eens eene goede plaats. 25. Afscheidswoord aan honderd vrouwelijke gevangenen, bij haar vertrek uit de gevangenis van Leeuwarden naar die van Gouda. 26. Vervolg en slot van het voorgaande. Deze Voorlezingen en Toespraken zijn, van den 15 April 1828 tot 7 Mei 1838, en alzoo in een tijdperk van elf jaren, bij ver-
{==173==} {>>pagina-aanduiding<<}
scheidene gelegenheden, door den achtingwaardigen Schrijver, in zijne betrekking als Medebestuurder van het gezegde Genootschap, Afdeeling Leeuwarden, in de gevangenis aldaar gehouden, en worden hier thans aan het Nederlandsch publiek aangeboden, tot de op den titel vermelde einden.
‘Johan van avila, - dus haalt de Schrijver aan - geroepen wordende, om eenen ter dood veroordeelde ter strafplaats te geleiden, zeide deze merkwaardige woorden: ‘Ik wil heengaan, om hem te zien, aan wien ik gelijken zoude, had Gods hand mij niet genadiglijk beschermd;’ en het is dus geenszins te verwonderen, dat een der Medeöprigters van het Nederlandsch Genootschap: Tot zedelijke verbetering der Gevangenen, zich opgewekt gevoelde, om de gevangenen te bezoeken in den kerker, en hen woorden van vermaning, teregtwijzing, bestraffing en vertroosting toe te spreken.
Tot vóór eene halve eeuw en vroeger werden de gevangenen, in de meestbeschaafde landen, met geene andere zorg verwaardigd, dan die met derzelver opsluiting en tuchtiging in verband stond. Hetzij zoo, dat, volgens de getuigenis van een bevoegd beoordeelaar, de beroemde howard, onze vaderlandsche kerkers reeds destijds zich boven die van vreemden bodem gunstig onderscheidden; dan men miste in dezelve, nevens eene gepaste eenheid van beheer, de dadelijke toepassing van het groote hoofdbeginsel, volgens hetwelk de gevangenisstraf als middel tot verbetering van den misdadiger kan en behoort toegepast te worden.
Met opzigt tot het eerste werd, weinige jaren na 's Konings komst tot den troon, voorzien, door de verordening van een nieuw en algemeen stelsel van administratie over de gevangenissen; terwijl, korten tijd daarna, het, inmiddels gevestigd, Genootschap: Tot zedelijke verbetering der Gevangenen, de toepassing van het tweede voornamelijk bedoelde, altoos in overeenstemming met de verordeningen des Gouvernements, hetwelk, door het invoeren van geregelden arbeid, school- en godsdienstig onderwijs, hiertoe medewerkte. Later zorgde de verdienstelijke Maatschappij: Tot Nut van 't Algemeen, voor de uitgave van een Handboek voor Gevangenen, door het uitschrijven eener prijsvraag. De Heer suringar werd, als schrijver van hetzelve, door genoemde Maatschappij, met goud bekroond.
De jaarlijksche Verslagen van het Genootschap waren als zoo vele jaarboeken van deszelfs verrigtingen; dan, alleen

{==174==} {>>pagina-aanduiding<<}
aan deszelfs Leden uitgereikt wordende, bleef het goede, door dit Genootschap gesticht, buiten de algemeene kennisneming des publieks; bijzondere pogingen, om, door Tijdschriften: Liefde en Hoop, en de Menschenvriend, het doel des Genootschaps te bevorderen, hadden niet die uitwerking, welke men van dezelve had gewacht; en de vaderlandsche Instelling, binnen kerkermuren werkzaam, kon aldaar het publiek niet tot getuige maken van derzelver verrigtingen, en ging, met stillen, slechts door weinigen opgemerkten, tred, langzaam voorwaarts op de moeijelijke baan, die zij zich ter bewandeling had voorgesteld. Die Instelling, geen gerucht makende, weinig van zich doende spreken, iets, hetwelk uit den aard harer werkzaamheden zich gemakkelijk laat verklaren, bleef echter in stilte voortwerken en het goede doen, zonder om te zien.
Dat dit naar waarheid mag gezegd worden, daarvan kan het onderhavige werk van den Heer suringar ten bewijze verstrekken. Zijne Voorlezingen en Toespraken kunnen elken onbevooroordeelden doen zien, wat het Genootschap, voor gevangenen en ontslagenen, is en zijn wil; terwijl de medegedeelde merkwaardige bijzonderheden uit het leven van gevangenen en uit de gevangenis ontslagenen de bewijzen opleveren, dat de geest, die het Genootschap bezielt, zich door geene philantrophische droombeelden, maar door verstandige menschkunde en zuiver godsdienstig gevoel, laat besturen en leiden.
‘Menigmaal - zegt de geachte Schrijver in de XVde Voorlezing - woonde ik de godsdienstoefening in den kerker bij: zulks is hoogstaandoenlijk! Het statig klokgebrom roept wel de geloovigen uit de Christenheid hier in geen sierlijken tempel; maar uit alle deelen van den kerker komen zondaren te zamen, waarvan sommigen, aan handen en voeten, de zigtbare boeijen der zonde dragen. Zij komen te zamen, om te hooren spreken over de slavernij van, en de verlossing uit de zonde; over den Verlosser van zondaren, en om zingende dit troostwoord aan te heffen: Jezus neemt de zondaars aan. De leeraar opent schatten van hemelsche wijsheid voor het verstand, en eene heerlijke bron van troost voor het harte; hij vordert, op grond van het Evangelie, berouw en bekeering, en belooft dan vergeving en zaligheid. Hij zegt, met mannelijken ernst, tot den dronkaard en wraakgierige, tot den dief en roover,

{==175==} {>>pagina-aanduiding<<}
tot den echtbreker en hoereerder: Het is u niet geoorloofd, aldus te doen.
En hoe wordt die rondborstige taal door u opgenomen? Denkt gij spottende bij u zelven: Wat wil deze Snapper? Zegt gij in uw harte, als gij hoort spreken van matigheid, regtvaardigheid en een toekomend oordeel: Voor ditmaal ga heen; als ik gelegener tijd zal hebben, zal ik u roepen? Haalt gij medelijdend de schouders op over den, zoo als gij het noemt, vromen ijver van hen, die aan uwe teregtbrenging niet wanhopen? Wordt gij, even als herodes, wrevelig, weerbarstig, en zoudt gij, stond het u vrij, u op den vermaner en bestraffer willen wreken? O, bij zulke gezindheden wreekt zich, even als bij herodes, uw eigen geweten naderhand vreeselijk op u, en menig woord van den Leeraar, dat gij nu niet acht, zal u op uw ziekbed en in de stervensure benaauwen!’
Met blijdschap verneemt voorzeker ieder waar en opregt Christen, dat het Evangelie op deze wijze in de gevangenissen verkondigd wordt, en verheugt zich daarbij over het bestaan eener Instelling, die alzoo het goede poogt te bevorderen.

(Het vervolg en slot hierna.)




Gedichten van Mr. Pieter Rutger Feith. II Deeltjes. Te Leeuwarden, bij G.T.N. Suringar. 1839. In kl. 8vo. Te zamen 346 bl. f 3-60.

Met zeker stil genoegen, met aandoening en belangstelling, hier en dáár met langzaam stijgende zielsverheffing, heeft Recensent deze beide bundeltjes gelezen. Zonder eigenlijke overname uit 's Mans werken, is echter de geest van des Dichters onvergetelijken Vader, rhijnvis feith, in deze poëzij niet te miskennen; maar even gelijk ons het zonnelicht door de maan wordt teruggekaatst. Voor den hoogen gloed ontvangen wij hier slechts eenen zachten glans, die ons echter welkom en weldadig is.
Eenige kleinigheden hebben ons gehinderd, gelijk Deel I, bl. 28:

Zijn Christje, en Aarnoud zelfs, aan moeders zij gezet, 
Zoo inniglijk tevreên als bij een kinderpret. 


{==176==} {>>pagina-aanduiding<<}

Dat is, ja, eenvoudig, naïf, zoo men wil; doch, naar ons gevoel sprekende, is die uitdrukking kinderpret te plat.
In het IIde Deel, bl. 27, legioenen, in drie lettergrepen, dus legjoenen, en bl. 28, waar krijgsmoed waardeerd wordt, voor gewaardeerd. Zulke vrijheden verdienen geene aanbeveling. Evenmin het gedurig lang maken van het lidwoord een. Ook zijn er wat veel toosten en gelegenheidsstukjes in opgenomen. En die twee laatste aanmerkingen zijn op beide boekdeeltjes van toepassing.
In weerwil hiervan, en van hetgeen meer mogt kunnen worden aangemerkt, ontbreekt het in deze bundeltjes aan belangrijke dichtstukken noch aan schoone, zelfs heerlijke plaatsen. Hoe welgeslaagd is b.v. in het Leerdicht het Leven, bl. 27-30, Iste D., behoudens de aanmerking, die wij op een enkel woord ons hierboven veroorloofden, de toespraak aan anna maria schuurman, en de schildering van een gastmaal bij hooft op het slot te Muiden! Hoe veel poëzij is er in regels als deze, in hetzelfde dichtstuk, bl. 32 enz., met welker mededeeling wij onze aankondiging besluiten:

Wie telt de bronnen op, waaruit genot ontspringt? 
't Vloeit met den luchtstroom toe, die in de longen dringt. 
Geen kluisnaar, hoe geneigd natuur omver te keeren, 
Kan 't van zijn ruwe pij noch prachtloos mosbed weren. 
't Schiet uit de zon des daags met onweêrstaanbre kracht. 
't Stroomt uit de zilvren maan en 't starrenheer bij nacht. 
Het lacht ons vriendlijk aan van bergen en uit dalen. 
Wij zien 't op needrig gras en trotsche ceders pralen. 
De middagcirkel zelf en polen deelen 't meê. 
't Stijgt uit den afgrond op, en 't wasemt uit de zee. 
't Is onder 't blaauw azuur van 's hemels zwerk geweven. 
Ja, 't gansch heelal schijnt daar, om 't aan den mensch te geven. 
 
't Zijn spelen zonder end, veranderd naar de jaren, 
Die d'onvolwassen staat genoeglijke uren baren; 
En dan verschijnt allengs de zoete toovertijd, 
Aan 't schoonst en zachtst gevoel, de liefde, toegewijd; 
Als driften, die geen spraak of lettren regt beschrijven, 
Den knaap ontbranden, en naar 't smachtend meisje drijven, 
De fijnste zinlijkheid zich in hun boezems stort, 
Zoodat het pantser te eng, en te eng het keursje wordt, 

{==177==} {>>pagina-aanduiding<<}

De tong haar klank verliest, de pen haar woorden weigert, 
En, midlerwijl de vlam nog altoos hooger steigert, 
De maagdelijke schroom, dat wapen der natuur, 
Hoe wonderbaar gehard, op 't laatst verteert door 't vuur, 
En dan.... maar, zangeres! omzwachtel uw tafreelen! 
Wees schuchter als de min! Het kiesche alleen kan streelen. 
Haar stem is een gesuis, haar voetstap naamloos zacht. 
Haar sluijer is 't geheim, haar opperkleed de nacht. 
Genoeg! gij hebt haar' lof in uw gezang geweven, 
En ieder noemt ze om strijd den hoogsten lust van 't leven. 
 
Of meesmuilt hier of daar een enkel korzel brein, 
En zegt: die lust vergaat, haar waarde is broos en klein. 
De lust? ja; - maar aan 't hart kan nooit de liefde ontzinken. 
Dan zou ze in 't brekend oog niet op een sterfbed blinken. 
Haar zinnenvleijend schoon duur slechts een' enklen dag! 
't Was maar een ruwe schulp, waarin de parel lag. 
'k Wil echter gaarn de jeugd een vlugtig speeluur noemen: 
Bestendigheid ontbreekt aan alle lentebloemen; 
Hoe heerlijk uitgedost, verwelken ze, en vergaan; 
Maar op den bloemoogst volgt de rijker oogst van 't graan. 
De man gewaag' van zorg, de vrouw van bange weeën! 
Zij gadert moedervreugde, en hij verwerft troféën. 
De teederheid der vrouw, de fierheid van den man 
Getuige vrij, of de aarde iets zaalgers geven kan! 
Ja, zeker ja! de taak der mannelijke jaren 
Is worstlen met een' storm op ongewisse baren; 
Maar welk een grootsch bedrijf, bij 't loeijen der orkaan, 
Met vasten moed de hand aan 't krakend roer te slaan; 
En welk een vreugde, 't schip, na doorgestane ellenden, 
Met flodderende vlag de haven in te wenden! 

Niet alles in deze bundeltjes is wel zóó schoon en beeldrijk, maar echter blijft het meeste boven, en daalt niets beneden het middelmatige. Ook de navolgingen van eenige beroemde dichtstukken van uitlanders zijn niet ongelukkig bewerkt.




Rosamunde; romantisch Dichtstuk. Door W.J. Hofdijk. Te Amsterdam, bij J. Immerzeel, Jr. 1839. In gr. 8vo. VI en 74 bl. f 1-80.


{==178==} {>>pagina-aanduiding<<}

Wij ontvangen hier eenen eersteling, die als zoodanig eenige aanspraak heeft op eene toegevende beoordeeling, indien het althans blijkt, dat de Dichter niet geheel zonder aanleg is. Maar van den anderen kant is het in het belang van den Dichter zelven, dat de kritiek niet al te verschoonende is, opdat hij niet als schoonheden ga beschouwen, wat inderdaad hooge afkeuring en verwerping verdient.
Bij het lezen der Rosamunde bedroefde Rec. zich over den geheel verkeerden weg, dien de Heer hofdijk heeft ingeslagen, en hij vreest een weinig, dat teregtwijzing en waarschuwing niet baten zullen, daar de maker in zijne voorrede spreekt van ‘het gewaad, waarin zijne dichtproeve gedoscht is, en waartegen onze kritiek meermalen derzelver votum (veto?) heeft ingebracht.’ Bedoelt hij daarmede, hetgeen op den titel staat, dat wij hier een Romantisch dichtstuk ontvangen? Rec. gelooft, dat eene gezonde kritiek tegen het romantische niet zal te velde trekken, indien het slechts goed in zijne soort is. Maar daar zit de knoop. Onder de benaming van romantische poëzij meent men ons allerlei kost te mogen opdisschen. Men meent tegen allen smaak te mogen zondigen, zich om den vorm en geregelden gang niet te behoeven te bekommeren, vooral ijselijkheden en walgelijke dingen te mogen schilderen, zonderling te mogen zijn, en alle wetten en regelen niet alleen van poëzij, maar van taal en woordvoeging met voeten te mogen treden. Daarom verheft de Kritiek zoo dikwijls hare stem tegen de Romantiek.
De Heer hofdijk is niet zonder aanleg. Dat toonen enkele gedeelten, b.v. enkele beschrijvingen, die van alboin, bl. 3, die van rosamunde en helmiches, bl. 43-45; ook daarop zijn wel aanmerkingen te maken, en ook daar zijn de woorden niet overal even gelukkig gekozen, maar over het geheel zijn deze plaatsen toch goed gelukt. Hier en daar zijn ook beelden gebezigd, die van des makers dichterlijk gevoel getuigen, en toonen, dat het hem aan aanleg niet ontbreekt. Voegt men daarbij, dat hij over het algemeen gemakkelijk versificeert, dan heeft men de goede eigenschappen der rosamunde genoemd.
Maar beschouwt men nu het geheel, zoo bedroeft men zich over den wansmaak, die zulk een onderwerp ter behandeling heeft gekozen. Het is eene aaneenschakeling van gruwelen; er is geen enkel karakter, dat bewondering, goedkeuring of ook maar medelijden opwekt. Wraakzucht is de

{==179==} {>>pagina-aanduiding<<}
hoofdtrek bij rosamunde, met wellustigheid verbonden; bij helmiches ad idem, en bij longinus waarlijk niet beter. In de beschrijvingen van ruwe tooneelen, van moord en gruwel gevalt de Dichter zich bij uitnemendheid. En ware nu het verhaal of de karakterteekening maar zoo, dat de belangstelling werd opgewekt en volgehouden! Maar het is in dit opzigt romantiek van de slechtste soort.
De maker is daarenboven het werktuigelijke van taal enz. nog lang niet genoeg meester, en zet zich, blijkens zijne spelling, toch ook al mede op den regterstoel, en is niet te vrede, met hetgene algemeen wordt aangenomen. Nu, hij verrijkt op zijne manier ook al onze schoone taal met woorden als ontkrachten, sluimerlaauw, onmoeite enz., of met constructiën gelijk wij ze meer bij onze jonge Dichters aantreffen. Dat hij ook bij lange niet altijd gelukkig is in zijne uitdrukkingen, ziet men schier op elke bladzijde. Dikwijls kiest hij de woorden zoo, dat zij geheel niet bij elkander behooren, b.v.:

De ruiter, onbewust, wat 't ros in 't harte brouwt, 

of als hij spreekt van een rustontbeerend ledekant of een nokkend hoofd enz. Zijne voorstelling of ontleding van gemoedsaandoeningen is ook meer bombast, dan zinrijk.
Schoon Rec. den Dichter dus geen aanleg wil ontzeggen, zoo gelooft hij, dat hij, op den ingeslagen weg voortgaande, nooit iets goeds zal leveren. Hij moet de romantiek vooreerst verlaten, en in eenvoudigheid en waarheid smaak vinden, zich leeren schikken naar strenge regelen, de wildheid van zijne verbeelding besnoeijen, niet zoeken effect te maken, zorgvuldig woorden en uitdrukkingen kiezen, en zich wachten voor alles, wat enkel schittert. Het is al geen goud, wat blinkt, en de Heer hofdijk biedt ons thans maar al te veel klatergoud aan. Het titelvignet is ook niet zeer smakelijk, en de liefde moet rosamunde en helmiches beide wel verblind hebben, indien zij er niet beter uitzagen.




Leonore, Romance van Burger. Uit het Hoogduitsch door J. Penon. Te Groningen, bij J. Oomkens. 1839, In gr. 8vo. XVI bl. f :-25.

Tegelijk met dit stukje, zond men aan Rec. den Provincia-
{==180==} {>>pagina-aanduiding<<}
len Groninger Courant van 20 September l.l., waar men, onder het opschrift van: Voorbeeld van letterdieverij, eene geheele reeks van verzen uit hetzelve heeft genomen, en die geplaatst naast de regels der vertaling van den Heer van heyningen bosch, te vinden in 's mans nagelatene Gedichten. Dikwijls zijn deze regels geheel dezelfde, dikwijls nagenoeg gelijk. Rec. is intusschen huiverig, om deze gelijkheid met den naam van letterdieverij te bestempelen. Waar twee menschen uit het Hoogduitsch een dergelijk stuk in dezelfde voetmaat overbrengen, kan het niet anders, of er zal veel gelijkheid zijn, ook zonder dat dit bedoeld wordt. Dat kan schier bij geene vertalingen uitblijven. Toen Rec. onlangs ten kate's vertaling van het Paradijs en de Peri las, sloeg hij daarbij de eenige jaren te voren verschenen overbrenging door sijbrandi op, en vond menigen regel woordelijk, andere bijna woordelijk gelijk, ofschoon ten kate de vertaling van zijnen voorganger niet eens schijnt te kennen. Hij zou dus den Heer penon evenzeer, als den Heer ten kate, niet gaarne van letterdieverij beschuldigen bij iets, wat uit den aard der zake ligtelijk toevallig kan ontstaan. Maar eene andere vraag is het, of de vertaling van penon boven die van van heyningen bosch de voorkeur verdient. Dat doet zij niet. Zij heeft goede, maar ook zeer zwakke plaatsen; en zoo hadden wij, na de uitmuntende overbrenging, die wij reeds bezaten, geene nieuwe noodig. Misschien kende de Heer penon haar niet; maar dat is eene schrale verontschuldiging: zij is bekend genoeg, en voordat men tot de uitgave besloot, ware een onderzoek niet overbodig
geweest.





Pieter Spa's Reize naar Londen, ter gelegenheid van het Krooningsfeest van Koningin Victoria. Door W.J. van Zeggelen. Tweede Druk. Te Dordrecht, bij H. Lagerwey. 1839. In gr. 8vo. 48 bl. f :-80.

Een tweede druk van een stukje, dat eerst nog elders is geplaatst! Rec. kreeg het eerst onlangs ter beoordeeling; en wat zal hij er nu van zeggen? Het publiek heeft beslist en het stukje aardig gevonden, en al komen er nu honderd Recensenten, die zeggen, dat het niet mooi is, dat zou weinig baten. Het is vrij los gedicht of gerijmd, en ware het

{==181==} {>>pagina-aanduiding<<}
wat korter en de geestigheid wat fijner, ook Rec. zou het aardig vinden. Nu behoort het, naar zijn inzien, tot die luimige poëzij, waarin onze Letterkunde rijk genoeg is, en waar het grappige met het luimige of geestige wordt verward.

Levensgeschiedenis van Frederik, Vrijheer Van der Trenck. Te Uithuizen, bij C.J. Mekel. 1839. In gr. 8vo. 236 bl. f 1-80.

Hooft had gelijk, toen hij zeide, dat alles op de wereld draait in een ‘ommeringh’: of, om nog een weinig verder terug te gaan, reeds in salomo's tijd was er niets nieuws onder de zon (Pred. I:9). Opwarmen en op nieuw fatsoeneren van het oude - dat is al veel, wat men voor nieuw uitgeeft. Zoo is het ook met dit boekje. De man, wiens zonderlinge levensloop hem, in het laatste vierde van de vorige eeuw, eene algemeene beroemdheid of beruchtheid (meest naarmate van de staatkundige gevoelens) gegeven heeft, had niet zoodra zijne geschiedenis beschreven, of Engeland, Frankrijk en ons Vaderland moesten daarvan vertalingen bezitten. De laatste beslaat vier tamelijke boekdeelen, maar is thans met den stroom des tijds weggedreven. Trenck was echter een te merkwaardig persoon, dan dat zijne lotgevallen niet waardig zouden zijn, door het thans levend geslacht gekend te worden. Dat bewoog den vervaardiger van het onderhavige werkje, de voornaamste bijzonderheden uit de straks aangehaalde levensbeschrijving in een nieuw gewaad te kleeden. Waarlijk, wij deelen wel een weinig in de verwondering van den Schrijver, dat trenck, in eenen tijd, waarin zoo menig oud Schrijver, in een nieuw kleed gestoken, in de boekwinkels te koop staat, niet reeds eerder eene beurt gekregen heeft en zoolang den ‘bedrijvigen speculatiegeest van vele Boekhandelaren had kunnen ontsnappen.’
Aan mededeeling van de voornaamste levensgevallen van den ongelukkigen Vrijheer kunnen wij niet denken. Het boekje, dat wij aankondigen, is reeds een uittreksel, dat wij gaarne aanprijzen, omdat het in eenen goeden stijl geschreven is, en eene onderhoudende lektuur oplevert. Voor allen, die, in ons, gelijk de Arnhemsche Courant het noemt, Jonkheerlijk Nederland, naar rang en titels staan, is het

{==182==} {>>pagina-aanduiding<<}
boekje eene bevestiging der waarheid, dat, wie hoog staat, laag kan vallen.




Jan de Eerste, Graaf van Holland, en zijne Tijdgenooten. Een oorspronkelijk Romantisch Tafereel uit de dertiende Eeuw. Door W. Storck. Te Amsterdam, bij J.F. Schleijer. In gr. 8vo. 261 bl. f 2-90.

Deze Roman is vrij wel geschreven, en zal, schoon niet te vergelijken met de eerste klasse van voortbrengselen in dit vak van letteren, ongetwijfeld met genoegen worden gelezen. Wij voor ons vinden wel geene redenen, om plan, vinding, stijl enz. bijzonder hoog te verheffen, maar kunnen toch ook om geene reden onze afkeuring te kennen geven. De vaart des Graven en de bemagtiging van zijn vaartuig is eene der fraaiste plaatsen en zou waarlijk den besten Roman niet ontsieren. Het verhoor voor het Veemgerigt blijft zeer verre beneden dat in spindler's Jood, schoon op zichzelf niet onverdienstelijk. Daar echter het geheel en de bijzondere gedeelten van dit werkje eenen goeden aanleg en gezuiverden smaak bij deszelfs Schrijver te kennen geven, zoo moedigen wij hem gerustelijk aan, om zijne krachten in dit vak te blijven beproeven, en door gedurige beschaving zijner stukken van goed tot beter te geraken. Dagelijksche historische Romans hebben wij meer dan genoeg; uitstekende zoo bijzonder veel niet. Bij aanhoudende oefening, en het vermijden van vooringenomene toegevendheid voor het eenmaal geschrevene, kan de Heer storck een zeer goed Romanschrijver worden.

Avonturen van een Muzijkant, of de straffen van jeugdige ligtzinnigheid. Naar het Hoogduitsch van L. Bechstein. II Deelen. Te Amsterdam, bij G Portielje. In gr. 8vo. 653 bl. f 6-40.

Of eene ware, maar dan denkelijk zeer opgesierde geschiedenis ten grondslag van dit werk ligge, dan of het enkel verdichting bevatte, wordt niet gemeld. De lotgevallen van den held mogen waarlijk wel avonturen heeten. Somtijds

{==183==} {>>pagina-aanduiding<<}
heeft hij het ruim; maar niet zelden lijdt hij bittere armoede, onder anderen wanneer hij, half Europa doorreizende, ook in ons vaderland vertoeft. Het ontbreekt hier niet aan het gewone smalen op Holland en de Hollanders; schoon wij wel eens zouden willen weten, in welk land men een paar gelukzoekers, bijna bedelaars, dan zoo anders zou behandeld hebben, b.v. waar zij eene boerenwoning bestelen! Doch dat schimpen op onze onbeschaafdheid en schraapzucht zijn wij sedert lang gewoon.
Ons oordeel over dit werk is kortelijk dit: Het is uiterst levendig en onderhoudend geschreven, zij dan de stijl, hetgeen niet te ontkennen is, hier en daar wat al te veel opgeschikt. Het bevat vele opmerkingen en redeneringen, die eene zeer fijne kennis der wereld en van de menschen verraden, waaromtrent wij alleen opnoemen, wat in het begin over opvoeding en onderwijs wordt aangemerkt. De ongelukken van den held komen inderdaad voor, gelijk het de titel noemt, als gevolgen zijner onberadene en ligtzinnige stappen. Men ziet hier alzoo, dat levenswijsheid en menschenkennis onvoorwaardelijke vereischten zijn, om, gelijk men het noemt, goed door de wereld te komen. Echter, ofschoon wel hier en daar van Gods Voorzienigheid wordt gesproken, staat nogtans de verderfelijke leer te zeer op den voorgrond, dat de mensch, ten aanzien van deugd en ondeugd, geluk en ongeluk, door een blind noodlot wordt voortgezweept, waarbij hij zelf lijdelijk is.
De vertaling is vrij goed, en zou verdienstelijk mogen heeten, indien zij niet door verscheidene Germanismen wierde ontsierd, waarvan middelmeer voor Middellandsche zee (D. I: bl. 193) wel een der ergste is. De kleine letter en compresse druk maken het werk grooter, dan het schijnt.

Barend Peperstaart, of de Plattelandbewoners. Karakterschetsen en Tafereelen uit het dagelijksche leven, door S. Boeregek. Te Amsterdam, bij J.C. van Kesteren. 1839. In gr. 8vo. 350 bl. f 3-:

De Schrijver van dezen Roman, die ons zelfs bij name onbekend is, (want de naam boeregek is meer dan waarschijnlijk een verdichte) wil nog liever door zijne Recensenten duchtig geveegd, dan voorbijgezien en als in een hoekje staande gelaten worden. Het laatste heeft hij, blijkens deze Recensie op zichzelve, reeds in haar bestaan beschouwd, en gezwegen nog van haren inhoud, van dit Tijdschrift niet te wachten; - ook het eerste niet; wij zijn dat niet gewoon; en de beschrijving der lotgevallen van den eerzamen kleedermaker en daarna rentenier Peperstaart moge wel een heel eind van de volmaaktheid zijn, om duchtig te vegen, daartoe is ook geen grond. Maar, van duchtig vegen gesproken,

{==184==} {>>pagina-aanduiding<<}
het komt ons voor, dat vriend boeregek, wij zullen hem nu maar zoo noemen, daar zelf niet vrij van is. Althans de karakterschetsen en tafereelen, die hij van het platte land en deszelfs bewoners ontwerpt, zijn alles behalve gevleid; en wij kunnen de vrees niet geheel verbergen, dat de leden van dorpelijke Leesgezelschappen, na de rondzending van zijn werk, den Uitgever - bij gebrek van kennis aan den naam des Schrijvers - zullen bestormen met protesten tegen de oordeelvellingen des laatsten. Dat men in Nutsvergaderingen, op kermissen, bij verkoopingen en dergelijke, of in het huiselijke leven ten platten lande, de origineelen der schilderij niet zou kunnen vinden, wil Rec., die zelf door veeljarige ondervinding het platte land kent, geenszins beweren; of echter de zaak niet een weinig wordt overdreven, of ten minste wat eenzijdig voorgesteld, dit is eene andere vraag. De hoofdpersoon komt van den kant zijns zedelijken gevoels in een gunstig licht voor; zijne onnoozelheid is bij iemand van die opvoeding niet te ver gezocht. Het ontbreekt den Schrijver niet aan bekwaamheid, om een koddig tooneel goed te doen uitkomen; maar hij behaagt zichzelven te veel; dat is te zeggen, hij kan er wat moeijelijk van scheiden, en maakt het dan lang van nat. Verkeerd is het, dat hij den Predikant van het dorp voorgesteld heeft als een karikatuur; niet alleen omdat achting voor den stand hier zijne moedwillige pen had moeten inhouden, maar ook omdat dit overdreven, geene karakterschets, maar eene persiflage is. Ofschoon wij overigens bejammeren, dat onze Schrijvers, wanneer zij vrolijke boeken in de wereld zenden, zich doorgaans op het gebied van lagere boert bewegen, erkennen wij nogtans, dat sommige tooneelen ook den ernstigsten eenen lach afdwingen; maar men vergunne ons, min of meer het hoofd te schudden bij de verzekering van s [atyricus?]
boeregek, ‘dat hij in het schetsen van de zeden en gewoonten der dorpelingen der waarheid steeds is getrouw gebleven.’ Ten aanzien van de gelegenheid, waarbij hij, bl. 202, deze verzekering geeft, - eene boerenkermis - heeft hij meer gelijk, dan den vriend van zedelijkheid en ingetogenheid lief is.
Maar wij doen niet wél, met in vollen ernst van het overdrevene te spreken. Als een spotvogel bij den deftigsten Professor zoeken wil, kan hij stof genoeg vinden voor zijne scherts; en als hij die uitkraamt, zou het hem, die om de grap heeft helpen lagchen, niet fraai staan, na het einde van de klucht het gezigt in eene deftige plooi te zetten, en den grappenmaker het verwijt naar de ooren te werpen, dat hij verzuimd heeft, de geleerdheid, den smaak en den roem van zijnen man te doen uitkomen. Hij scheept u af met een kort: ‘dat was mijne bedoeling niet!’ - Zietdaar ons oordeel over het boek. Wij hebben nu immers niet duchtig geveegd?





{==185==} {>>pagina-aanduiding<<}

Boekbeschouwing.

Disquisitio Theologica de Euangelii natura, quam - pro gradu Doctoris - publico atque solemni omnium examini submittit Magthildus van Staveren. Groningae, Typis C.M. van Bolhuis Hoitsema. Formâ 8va. Pagg. VI et 192.

Deze Akademische Verhandeling heeft den 26 Mei 1839 te Groningen gediend ter verkrijging van den graad van Doctor in de Godgeleerdheid door m. van staveren, is opgedragen aan den Hoogleeraar l.g. pareau, en behandelt een onderwerp, over hetwelk misschien aan beide zijden niet alles gezegd wordt, wat tot de zaak behoort. Eene uitvoerige Recensie van deze Verhandeling vindt men in de Godgeleerde Bijdragen van het vorige jaar, bl. 872-896. Zulk eene uitvoerigheid, zelfs eene mindere, kan ons in dit Tijdschrift, dat meer algemeene strekking heeft, niet worden gegund. En toch zouden wij nog meerdere ruimte noodig hebben, om ons gevoelen meer dan oppervlakkig te ontwikkelen.
De Verhandeling heeft tot onderwerp den waren aard van het Evangelie. Door dezelve meent de jonge Doctor, (Introitus, pag. III) ‘dat hij, wat de uitlegkunde van het N. Verbond aangaat, op vele plaatsen, die over dit onderwerp handelen, tot meerder licht en duidelijkheid is geraakt, en dat tevens blijkt, dat geheel het N.V. ons tot christus opleidt, en vooral de kennis van Hem en de liefde jegens Hem ons voorhoudt. Ook zegt hij, bevonden te hebben, dat christus de grondslag en bron is evenzeer in de leerstellige Godgeleerdheid. De Christelijke waarheid moet uit Hem worden geput; uit Hem leeren wij het best kennen God, en 's menschen betrekking tot God. In de Zedeleer zag hij, dat het geenszins de wil van God was, een enkel vermogen van den geest in den mensch te ontwikkelen, of hem eenig zamenstel

{==186==} {>>pagina-aanduiding<<}
van pligten in handen te geven, maar zekerlijk den geheelen mensch te vormen, en hem door christus op te leiden tot gelijkheid aan Hemzelven. Ten opzigte van de Evangeliebediening was hij door zijn onderzoek geleerd, hoe hij op de regte wijze het Evangelie behoort te prediken, dat hij namelijk christus moet verkondigen, dat hij de menschen brengen moet tot christus, opdat zij zich aan Hem overgeven en zijnen geest ontvangen, en dat hij bij het ontwikkelen van het Evangelie dit als pligt behartigt, dat hij van christus begint,’ enz.
Onze Lezers zullen het wel willen ten goede houden, dat wij deze Verhandeling niet verder ontleden in deelen en onderdeelen. Deze voor ons lastige bezigheid zou zon der bijgevoegde verklaringen geen voordeel aanbrengen. Uit het aangevoerde blijkt echter de inhoud en geest van deze Verhandeling. Men ontdekt ligt, dat hier over een thans veel besproken onderwerp gehandeld wordt, waarover het te wenschen is, dat liever de Hoogleeraren zelve, dan hunne kweekelingen, vooral jeugdige kweekelingen, de pen voeren. Voor den wijze is een woord genoeg. En deze zal voorzeker niet vragen, waarom deze wensch wordt geuit.
Indien in de laatste helft der voorgaande eeuw het onderwerp, ook in deze Verhandeling behandeld, ware ter sprake gebragt, zou dit nuttig hebben kunnen zijn. Toen werd, op enkele uitzonderingen na, alles meer dogmatisch dan bijbelsch voorgedragen, ook op den predikstoel. Zelfs de persoon van christus verscheen, als dit zoo mag genoemd worden, in een leerstellig kleed. Doch thans, bij grondige ontwikkeling van hetgeen de Bijbel leert, is eenzijdige voorstelling te veroordeelen. Hetgeen kuinoel, koppe, schleumer als verklaring van sommige Bijbelplaatsen opgeven, zal nu geen gewoon Schriftverklaarder als wettig en grondig opnemen. Nu intusschen de persoon van christus te veel wordt voorgesteld, afgescheiden van hetgeen Hij heeft geleerd, wordt er aan eene andere zijde gezondigd, ook tegen grondige Bijbelverklaring. Men vergelijke, wat pag. 81, 82 gezegd wordt aangaande Hebr.

{==187==} {>>pagina-aanduiding<<}
I:1-3, alsof hier alleen bedoeld wordt de persoon, niet de leer van jezus. Men leze verder tot H. II:3, en dan zal men ontwaren, zonder dat dit hier wordt aangewezen, dat het juist het woord is, dat op den voorgrond staat, als hetwelk uit den persoon des Heeren zijne voortreffelijkheid ontleent boven de wet van mozes, als welke door Engelen is medegedeeld. Bij exegetische behandeling van vele plaatsen, hier, zoo 't schijnt, niet grondig overwogen, en misschien niet eens gewogen, zou hiervan nog meer blijken. De jonge Doctor legge zich op grondige behandeling der Heilige Schriften hoe langer hoe meer toe; dan zal hij nog andere uitkomsten verkrijgen, dan welke hier zijn medegedeeld.









Leerrede over 's Heilands bede: Heilige Vader! bewaar ze in uwen naam! uitgesproken bij de plegtige beves tiging van Lidmaten, door A. Radijs, Predikant te Doesborgh. Te Doesborgh, bij Kets en Lambrechts. 1839. In gr. 8vo. 38 bl. f :-40.

Het beleg en de bevrijding van Groningen in 1672. Leerrede, uitgesproken op den 28 Aug. 1839 te Groningen, door P. Boeles, Predikant te Noorddijk. Te Groningen, bij J. Oomkens. 1839. In gr. 8vo. 67 bl. f :-75.

Leerrede ter herinnering aan den tiendaagschen Veldtogt, door K. van Rinteln, Predikant te Veenhuizen. Te Groningen, bij C.M. van Bolhuis Hoitsema. 1839. In gr. 8vo. 31 bl. f :-30.

De Bijbelverspreiding, en zoo ook het Nederlandsche Bijbelgenootschap, een gezegend verschijnsel, onder Gods bestel en bestuur, bijzonder voor onzen tijd. Ter gelegenheid van het 25jarig bestaan van gezegde Genootschap, uitgesproken te Haarlem, door S.K. Sijbrandi. Te Amsterdam, bij J.D. Sijbrandi. 1839 In gr. 8vo. 38 bl. f :-60.

{==188==} {>>pagina-aanduiding<<}


Feestrede ter godsdienstige viering van het 25jarig bestaan des Nederlandschen Bijbelgenootschaps, gehouden te Deventer, door A. Verwijs, Predikant te Deventer. Te Deventer, bij A.J. van den Sigtenhorst. 1839. In gr. 8vo. 35 bl. f :-40.

Vijf Gelegenheidsleerredenen, slechts met een kort woord aan te kondigen.
1. De Eerw. radijs hield deze Inzegeningsrede bij de bevestiging van lidmaten, waaronder zijne eigene oudste dochter zich bevond. Na eene Inleiding wordt de bede van jezus, Joh. XVII:11b, beschouwd: 1, in de moeijelijke roeping zijner leerlingen; dit wordt op Christenen in het algemeen overgebragt, door te wijzen op het veelomvattende van onze roeping, en op de bezwaren, die haar (eigenlijk het opvolgen van haar) in den weg staan; 2, in de hooge waarde van der Apostelen getrouwheid; ook van allen, die door belijdenis leden worden van de Christelijke gemeente, is getrouwheid belangrijk - voor henzelven - voor hunne ouders - voor de gemeente des Heeren; 3, in zijn staatmaken op 's Hoogsten liefde en trouwe; ook wij mogen met jezus woorden voor onze nieuwe leden bidden, op grond - van onze kennis van God - van den doop onzer kinderen - van onze ervaring - van hunne tegenwoordige opneming in de Christelijke gemeente. Dan volgen aanspraken. Het een en ander is breedvoerig genoeg. Wij zouden haast denken al te breedvoerig, waarvan zekere matheid en gerektheid het gevolg is. De geest is anders goed, en de vermaning uit het hart van vader en Leeraar.
No. 2 is uitgesproken op den onlangs herstelden feestdag van Groningens bevrijding. De Leerrede voldoet aan het oogmerk. De tekst is Psalm XLIV:2, 9; het onderwerp: de bevrijding van Groningen is het werk van God; zij stemt alzoo tot dankbaarheid aan God. Het eerste wordt zoo ontwikkeld, dat de Redenaar over de gebeurtenis van 28 Aug. 1672 spreekt als - groot in wezen - weldadig in gevolgen - rijk in leering. In het tweede wekt hij op, om dankbaarheid aan God te betoonen - door opmerk-
{==189==} {>>pagina-aanduiding<<}
zaamheid op en regt gebruik van de zegeningen, die God ons nog verleent - door behartiging van het onderwijs, dat Hij ons geeft - door beoefening der heiligheid, tot welke Hij ons roept. Alles loopt geregeld af. Het zal voor de godsdienstige Redenaars in volgende jaren echter moeijelijker worden, buiten het door hunne voorgangers gezegde en uitgegevene te blijven. Welligt ware hierom niet wenschelijk, dat het voorbeeld, door Prof. hofstede de groot en nu door Ds. boeles (de Groninger Predikanten zullen het immers ook wel eens doen?) gegeven, vele navolging vond. De aanteekeningen hebben geschiedkundige waarde, en zullen met belangstelling worden gelezen.
Ten aanzien van No. 3 zou men kunnen vragen, of het onderwerp wel geschikt ware voor eene Leerrede. Ref. zou voor zichzelven die vraag ontkennend beantwoorden. Genoeg; zij is nu eenmaal gehouden en uitgegeven. Zij bevat twee deelen. Eerst wordt de tekst: Psalm XVIII:28-43, verklaard; daarna ter herinnering aan de gebeurtenis van 1831 van denzelven gebruik gemaakt. Het eerste is breed genoeg, gelijk ook de tekst zich niet onderscheidt door die spreukachtige kortheid, die wij het meest voor Gelegenheidsleerredenen beminnen. De punten van het andere deel zijn deze: Gelijk God aan david en Israël dikwijls heerlijke overwinningen heeft geschonken, zoo ook aan Nederland. Gelijk david Gods hulp erkende, zoo moeten ook wij Hem niet vergeten. Gelijk david sterk was door het vertrouwen op God, zoo ook wij. Veel breedvoeriger echter worden die punten door den Redenaar opgegeven. Wij hadden het stuk liever ongedrukt gelaten. De taak van den Evangeliedienaar is, bevordering van liefde en vrede; dus ook poging tot wegneming of vermin dering van volkshaat. En wij betwijfelen, of het nu, ‘daar wij door de plaatshebbende schikking tot eenen staat van vrede en rust zijn teruggekeerd, en de volkomene afscheiding tusschen hen (de Belgen) en ons nu voor goed schijnt daargesteld,’ of het nu geraden zij, van den Chistelijken leerstoel te zeggen: ‘De pogchende Belgen,

{==190==} {>>pagina-aanduiding<<}
die ware grootsprekers on schreeuwers, wier oogen hoog en wier oogleden verheven zijn, zij spraken van vernielen, verpletten van Nederland, als iets, hetwelk zij zoo geheel in hunne magt hadden, van een' togt naar de Moerdijk, het wegnemen der vestingen van Noord-Braband en van geheel dat gewest, als eene zoogenaamde militaire wandeling, gelijk de krijgsman spreekt, als een pleiziertogt.’ Wij vereeren des Redenaars vaderlandsliefde; maar zou paulus het ook ξηλον οῦ κατ᾽ επιγνωσιν genoemd hebben?
Van de Feestredenen, bij de viering van het 25jarig bestaan des Nederlandschen Bijbelgenootschaps, onder welke zich, volgens openbare geruchten, uitmuntende stukken moeten bevinden, kwamen ons nog slechts No. 4 en 5 ter hand. No. 4 heeft gebeden en gezangen; No. 5 alleen de laatste. De Eerw. sijbrandi heeft geenen tekst. Na opgegeven te hebben, in welken zin hij het Bijbelgenootschap een verschijnsel onder Gods bestel en bestuur noemt, bijzonder voor onzen tijd, noemt hij drie bedroevende teekenen des tijds, tegen welke de Bijbelverspreiding een zegenrijk verschijnsel is. 1o. opwekking van belangstelling in de verminderde prijsstelling op het lezen van den Bijbel; 2o. tegenwerking van de pogingen, om godsdienstige vrijheid uit te dooven; 3o. beteugeling van den geest van woeling en onrust, die de volken bezielt. Gepaste opwekkingen besluiten de Redevoering. Wij lazen ze, gelijk elk uitgegeven stuk van den waardigen Prediker, met ongemeen genoegen, en vonden alleen de (door ons zeer verkorte) opgave der punten, mitsgaders de gebeden, wat lang.
Aardig gekozen is de tekst van den Eerw. verwijs, Exod. X:9b ‘wij hebben een feest des Heeren.’ Zijn onderwerp is: het 25jarig bestaan van het Nederlandsch Bijbelgenootschap de waardige stof eener godsdienstige feestviering. Hij wijst daartoe 1o. op het uitnemende dier zaak zelve, als gegrond op de hooge waarde des Bijbels en de algemeene behoefte aan deszelfs verspreiding; 2o. op het pligtmatige der deelneming aan haar, waartoe godsvrucht en menschenliefde ons roepen; 3o. op al het goede, dat

{==191==} {>>pagina-aanduiding<<}
zij, ten loon dier deelneming, reeds voortbragt en verder belooft. Vele geschiedkundige bijzonderheden worden uit het werkje van chevallier, de Bijbel en de Bijbelgenootschappen, onlangs te dezer gelegenheid door het feestvierend Genootschap uitgegeven, medegedeeld, waarmede de Redenaar minder ruim had kunnen zijn, daar dat werkje sedert aan de leden des Genootschaps is verstrekt. Dat velen hunner het ter lezing geven, om anderen tot deelneming aan dit schoone werk te bewegen! Nog wel meerdere Feestredenen te gemoet ziende, besluiten wij ditmaal onze aankondiging. Wij mogten niet uitweiden.

Het einde der oude en het opkomen eener nieuwe wereld. Strooptogten door het gebied der Rationalisten. Door den Abbé Terson. Naar het Hoogduitsch. Te Groningen, bij J.H. Bolt. 1839. In gr. 8vo. 340 bl. f 3-:

Dit boek is, volgens eene aanteekening bl. 287, in Frankrijk als Tijdschrift in losse stukken uitgekomen, en van daar het afgebrokene in vorm en inhoud. Het is, volgens de Voorrede van den Vertaler, uit de Hoogduitsche overzetting overgebragt, om daaruit ook de aanhalingen uit Hoogduitsche en Fransche Schrijvers, waarmede deze verrijkt was, over te nemen: of het om deze reden is, dat het op den titel strooptogten door het gebied der Rationalisten genoemd wordt, of wel om hierdoor dien titel nog des te vreemder te maken en alzoo de aandacht des te meer te trekken, weet Rec. niet; maar wel, dat men bij het gemis van dezen buit even min zou verloren hebben, als bij de terughouding van geheel dit werk. Indien toch ons Tijdschrift eene rubriek had: Boeken, die niet behoorden vertaald of gedrukt te worden, dan zou hij geen oogenblik aarzelen, om dit boek er onder te plaatsen. Bevat het dan volstrekt niets goeds? o ja wel! maar dit is waarlijk niet zoo nieuw of belangrijk, dat men het, als onder eene menigte jammerlijk scheef en eenzijdig voorgestelde dingen

{==192==} {>>pagina-aanduiding<<}
bedolven, behoeft op te zoeken. Wil men voorbeelden van deze laatste, o! zij liggen overal talrijk voor de hand. - ‘God is,’ volgens bl. 39 en andere plaatsen, ‘het overeenstemmend geheelal, of het algemeene leven, of het oneindige bestaan,’ synoniem met de Natuur, bl. 48, met het leven, bl. 58: ziet daar dus het Pantheïsmus! - ‘Godsdienst is de kennis der overeenstemmende wetten, welke alle wezens en alle persoonlijkheden des algemeenen levens onder elkander vereenigen,’ bl. 36; en, volgens bl. 37, 8, moeten de woorden God en Godsdienst om des volks wille behouden worden. ‘Alle bestaande Godsdiensten vertegenwoordigen niets dan de waarheid van verledene tijden: - de menschheid heeft geen tempel meer, waarin men den waren God prijst,’ enz. (bl. 21, 22.) - De Christelijke Godsdienst. ‘Hare voorbeschikte zending is voleind, wijl ook zij tot het geheel der dingen behoort, die in ons tijdvak eindigen: - haar leerstelsel rust op een valsch grondbeginsel, en hare zedeleer is onvolkomen.’ (bl. 7.) Zij is ‘een Godsdienst der opoffering door verloochening van het verstand en van alle genietingen der wereld.’ (bl. 26.) ‘Nijverheid en handel zijn volgens het Christelijk begrip bloot werken des Satans.’ (bl. 134.) - Van christus wordt, ja, hier en daar veel goeds gezegd; maar bl. 53, 54 lezen wij: ‘Zonder twijfel bereidt zich alles op deze aarde tot de komst van eenen nieuwen even grooten Messias voor,’ enz. ‘hij zal God meer liefhebben, dan jezus christus Hem beminde, die slechts de geestelijke zijde des levens beminde, en deszelfs stoffelijke zijde met een' vloek belaadde’; (foei! welk een heiligschendende laster!!)
‘terwijl de nieuwe Messias alle schijngestalten des levens met gelijke warmte, met dezelfde levendige, dezelfde godsdienstige liefde zal leeren te beminnen.’ - ‘De geest der uitsluiting en onverdraagzaamheid ligt in het wezen des Christendoms,’ enz. (bl. 144, 5): en deze plaats levert ons het bewijs van wat op vele andere plaatsen van dit boek doorstraalt, dat de Schrijver het zuivere Christendom volstrekt niet kent, maar hetzelve met de scholastieke Theo-
{==193==} {>>pagina-aanduiding<<}
logie niet alleen, maar ook met het Catholicisme, en nog niet eens met het zuiverste en redelijkste, (welks opregte belijders wij achting toedragen) maar met het bigotste en meest Papistische en Jezuitsche verwart, en van daar ook onbepaald laag op de Bedienaars van de Godsdienst valt. - Zoo maakt hij zich ook meermalen aan verdraaijing der heilige Schrift, of aan hatelijke toespeling op dezelve schuldig; b.v. bl. 26: ‘Ieder Christen, die voorbedachtelijk een enkel artikel der Evangelische leer verwerpt, verwerpt de geheele wet. Jezus christus zeide: ‘Wie niet met mij is, die is tegen mij’: hij heeft het oog op jac. II:10 en marc. IX:40; maar hoe ongelukkig! op de eerste plaats wordt van geheel iets anders gesproken; op de tweede staat vlak het tegendeel. - Bl. 41: ‘God beware mij het Christelijk Evangelie te willen nabidden: Gehoorzaamt der over u gestelde Overheid, ook wanneer zij slecht is! Bij God, bij den God der vrijheid der volken, zulk eene taal is goddeloos!’ Men vergelijke I petr. II:18 en rom. XIII:1-5, en zie het onderscheid! - Bl. 56: ‘Ik kom niet, om u het zwaard te brengen, maar den vrede.’ Vergelijk matth. X:34! - De Volken. ‘Het
stoffelijk welzijn is hunne dringendste behoefte: - de grootste beschavende kracht bestaat in de inrigting en de voortbrengselen der nijverheid’ (bl. 21.) - Op verscheidene plaatsen wordt van het volk zóó gesproken, alsof dit alleen de armen en de met de handen arbeidende klasse waren; maar is dit dan alleen het volk bij uitstek? zijn er dan onder de andere standen ook geen arbeidende menschen, ook geen lijders? - Zedelijkheid. ‘Alles, wat gewoonlijk met den naam van zonde, misdaad, ondeugd, ongeregtigheid en wanorde bestempeld wordt, verdient al deze benamingen slechts in eenen betrekkelijken zin.’ (bl. 84.) ‘Doet ieder, wat hem behaagt, d.i. volgt hij zijne roeping,’ (zijn dit synonieme spreekwijzen?) ‘dan moet noodwendig het lijden der menschheid en der enkele personen aanmerkelijk verminderd worden; alsdan zal de mensch waarlijk vrij zijn.’ (bl. 165.) - ‘Wetenschappen, liefde en nijverheid zijn de drievoudige uitdruk-
{==194==} {>>pagina-aanduiding<<}
king des levens,’ bl. 157; maar bl. 166 komt de kunst in plaats van de liefde; en waar blijft dan deze, waar de zedelijkheid? - ‘De oude zedeleer gaat in hare treurige gevolgtrekking zoo ver, dat zij getrouwde personen, wier band zij onverbrekelijk verklaart, wederzijdsche liefde ten pligt maakt. Kunnen dan een man en eene vrouw, wijl zij elkander thans beminnen, daarom ook beloven, dat zij elkander altijd beminnen zullen?’ (bl. 283.) - ‘Egoismus is niets anders dan zichzelven boven alles te beminnen: wie kan of mag dit den menschen verbieden of ten kwade duiden?’ (bl. 174.) - Van een toekomstig leven vindt men in dit boek met geen woord gerept; ja bl. 175 schijnt het met eene magtspreuk weggeredeneerd, en althans liever de eigenliefde als drangreden tot het goede aangeprezen, en bl. 217 en volgg. die toekomst ten minste als vrij problematiek gesteld te
worden.
Rec. zou nog veel meer staaltjes van zulke fraaijigheden kunnen aanwijzen; maar hij meent genoeg gezegd te hebben, om te doen zien, dat het goede, ofschoon niet nieuwe, 't welk hij niet ontkent hier en daar in dit boek voorhanden te zijn, zoo zeer onder het slechte bedolven, het bezadigde en het overdrevene, het ware en het valsche, het wezenlijke en het hersenschimmige zoo onder elkander vermengd en verward is, dat het de moeite niet zou beloonen, er zich tot schifting en scheiding langer mede op te houden: en wat de man eindelijk dan nog met zijn einde der oude en opkomen eener nieuwe wereld bedoelt, en van waar, van wien, op welke gronden en door welke middelen hij dit verwacht, dit is door al zijn geschrijf ons niet gebleken. Hoe dit produkt, tegen welks gedreigde voortzetting wij, in naam des Christendoms en des gezonden verstands, ernstig protesteren, in ons verlicht en godsdienstig Vaderland eenen Vertaler en Drukker vond, kunnen wij ter naauwernood begrijpen.

Beschouwing over eene waargenomene Ruggemerg-verbeening, door J.D. Oppenheim, M.D. Met eene

{==195==} {>>pagina-aanduiding<<}
Plaat. Te Rotterdam, bij H.A. Kramers. 1839. In gr. 4to. IV. 38 bl. f 1-50.

De Heer oppenheim laat zijne hoogst merkwaardige waarneming, tot dus verre eenig in hare soort te noemen, indien zij geheel naauwkeurig gedaan is, door eene voorrede voorafgaan, door hem noodig geacht, om oorsprong en doel aan te wijzen. Eene werkelijke verbeening van het ruggemerg, zelfs al ware zij in zoo verre schijnbaar, dat zij slechts van de omkleedselen des ruggemergs uitging, was der aandacht overwaardig, en eene belangrijke bijdrage tot de ziektekundige ontleedkunde. Maar laat de Schrijver zelf ons met het doel dezer voorrede bekend maken.
De belangrijkheid van den anatomisch-pathologischen vond deed hem over de zwarigheden heenstappen, die hem, bij de bijzondere uitgave van dit stukje in ons land(?), voor den geest kwamen. De vond zoude toch eene aanwinst zijn voor de nog duistere pathologische anatomie van werkelijke (?) zenuwzelfstandigheid, in spijt der tegenwoordig dagende gulden eeuw van Geneeskundige Positiviteit, ondanks de anders door den Schrijver geroemde reusachtige vorderingen der anatomische pathologie; op welke reusachtige vorderingen over het algemeen nog al een en ander valt af te dingen.
Welke dan ook de aard van de ziekelijke ontaarding moge geweest zijn, men moet het bejammeren, dat dit geschrift niet in een' beteren stijl is opgesteld, en vooral, dat het niet in betere handen ter correctie is gekomen. De Schrijver had deze waarneming daarom toch niet in den stroom der vergetelheid bekoeven te laten verzinken, noch eenen roof aan de wetenschap begaan, indien ook een ander voor meerdere zuiverheid in taal en stijl gezorgd had. Hij moge zulke aanmerkingen hleingeestige bedillingen (bl. IV) achten, strenge orde en vooral behoorlijk gemotiveerde mededeeling van zaken mag men vorderen, en zou hem daarvoor, des noods, de Germanismen wel hebben kwijtgescholden. Maar genoeg over de voorrede; laat ons de waar-
{==196==} {>>pagina-aanduiding<<}
neming zelve kortelijk nagaan: men heeft nu van den Schrijver zelv' gehoord, wat men verwachten mag.
Na weinige woorden ter inleiding van het ziekte geval, geeft de Schrijver een kort verslag van den loop der ziekte, hier onmisbaar. Verre van kleingeestige bedillingen, moeten wij hem toch vragen, hoe op bl. 5. Ol. Iecin. Asell. en Creosot als in éénen adem kunnen genoemd worden; er had toch iets omtrent de aanwijzing van twee zulke uiteenloopende middelen behooren gezegd te worden. - Zou de tamelijk uitgebreide verzwering, van welke bl. 3 gesproken wordt, die bijna een half jaar aan den linkerarm aanhield en wat spoedig genezen was (werd), volstrekt in geene aanmerking onder de ziekteöorzaken komen? - Wat zouden hongerkuur en Electriciteit gedaan hebben tegen een gebrek, door den Schrijver zelv', en te regt, als organisch beschouwd, indien ook de betrekkingen de aanwending dezer kuren gewild hadden?
Wat nu de lijkopening betreft, en het onderzoek der quintessence van het belangvolle anatomisch-pathologische resultaat, men leze bl. 10, en, wie dan ook meenen moge den Schrijver wel te verstaan, wij voor ons moeten belijden, daartoe niet in staat te zijn. - Wij begrijpen ook niet, hoe men de pars cervicalis (halsgedeelte van het ruggemerg) voelen kon, wier kanaal niet opengelegd was?
Het valt moeijelijk, met den Schrijver over zijne bevinding te twisten; maar, in verband met zijn verhaal en met het oordeel van den Hoogl. schröder van der kolk, zoude op hem wel toepasselijk zijn hetgeen hij omtrent de opgave van voigtel aanmerkt: ‘De aandoening des zenuwweefsels en der neurylemen is echter te weinig streng gescheiden, dan dat wij veel gewigt aan die opgaven kunnen hechten.’ (bl. 23.)
Wij twijfelen geen oogenblik aan de waarheidsliefde van den waarnemer; maar hij zou de eerste niet wezen, die zich ter goeder trouwe toch vergist had. De meeste aanhalingen, zoo niet alle, door den Schrijver verzameld, waarmede hij zijnen door hem zoo genoemden anatomischpathologischen vond gezag tracht bij te zetten, wijzen naar

{==197==} {>>pagina-aanduiding<<}
afgezette tuberkelstof, of bedoelen kraakbeen- of beenachtige schilfers, welke op, in of onder de arachnoidea (het spinnewebsvlies) niet zoo zeldzaam zijn.

Tafereelen van gemengden inhoud, uit het Oosten en Zuiden, ontworpen en verzameld in Pruissen, Rusland, Turkije, Griekenland, op de Iönische Eilanden en in Italië, door F. Tietz. II Stukken. Naar het Hoogduitsch. Te Dordrecht, bij van Houtrijve en Bredius. 1839. In gr. 8vo. 411 bl. f 3-90.

Onder de voortbrengselen van buitenlandsche letterkunde, welker uitgave in onze taal eenen vrij belangrijken invloed heeft op den smaak en de denkwijze van het grootste gedeelte van onze landgenooten, in zoo ver zij zich met lektuur bezig houden, kunnen voorzeker goed geschrevene reisverhalen gerangschikt worden. De beschrijving van de zeden en gewoonten der menschen, van de natuurlijke gesteldheid en kunstgewrochten der verschillende landen, ja zelfs het verhaal van reisavonturen, is, voor zoo veel het waarheid behelst, altijd rijker in nuttig onderrigt tot bevordering van menschen- en wereldkennis, dan de tafereelen der romantische verdichting, door welk eene meesterlijke hand ook geschilderd. Wij worden van zelve geleid tot deze vergelijking van romans en reisbeschrijvingen, dewijl datgeen, wat als lektuur van smaak in onze taal overgezet wordt, veelal tot ééne van deze twee soorten van letterkundige voortbrengsels behoort. Wanneer wij opmerken, hoe veel de vertaalde werken van eerstgenoemden aard er toe bijdragen, om onze tijdgenooten met hunne verbeelding in eene denkbeeldige wereld te doen verkeeren, en daardoor ongeschikt voor en ontevreden met het wezenlijk bestaande te maken, dan verblijden wij er ons over, zoo dikwijls wij onder het van vreemden bodem overgebragte iets aantrefsen, hetwelk genoegzaam aangenaam onderhoud verschaft, zonder de kwaal der overprikkelde verbeelding te verergeren. Menig lezer, die zich aanvanke-
{==198==} {>>pagina-aanduiding<<}
lijk heeft laten wegslepen door den stroom der gestadig aangevoerde romans, bepaalt zich, wanneer zijn geest afgemat is door het verdichte en avontuurlijke, wanneer aan hem, als ervaren romanlezer, geen verdicht verhaal eenen afloop, eene ontknooping meer kan voorstellen, die hem verrast, eindelijk tot hetgeen hij vooronderstellen mag wezenlijk te bestaan, en nogtans, door het verschil met hetgeen zijn dagelijksch leven hem aanbiedt, voor hem den prikkel der nieuwheid heeft. Jammer slechts, dat zelfs het beste,
waarop deze aanmerkingen van toepassing zijn, somtijds in andere opzigten minder aanbevelingwaardig is! Wat het werk betreft, welks titel aan het hoofd van dit verslag staat, in vele opzigten geeft de reiziger blijken van smaak en zoodanigen rijkdom van kundigheden, die hem geschikt maken, om datgeen, wat hij gezien en ondervonden heeft, goed te beschrijven; terwijl hij tevens de gave bezit, om door eenen aangenamen toon den leeslust gaande te houden. En evenwel zouden wij voor ons zwarigheid gemaakt hebben, om het werk, zoo als het is, onzen landgenooten aan te bieden. Moge nu ook de aanmerking, die wij zullen maken, sommigen juist begeerig doen worden naar deze Tafereelen; mogen wij, naar het oordeel van velen, te ouderwetsch zijn in onze wijze van zien, wij willen daarom ons oordeel uiet terughouden. De Schrijver legt namelijk een jammerlijk gebrek aan beginselen aan den dag, in het beoordeelen der verloocheming van het Christendom door renegaten in Konstantinopel, en in de vermelding van zijne galante avonturen. Waarheidsliefde kan eenen achtingwaardigen Schrijver bewegen, om ook zijne afdwalingen bekend te maken; maar hoe moeten wij over den man oordeelen, die niet alleen zijnen overspeligen omgang met eene ligtzinnige vrouw met blijkbaar welgevallen uitvoerig verhaalt, maar zoo geheel ongevoelig is voor het laakbare van zijn gedrag, dat hij na het voleindigen van zijne reis, nu hij zich nedergezet heeft om dezelve te beschrijven, nog durft juichen: - ‘Dat is een genot! en zulk een genot was het mijne. En als tegenwoordig in het kille Noorden sombere luimen mijn voorhoofd rimpelen, dan zweef ik op de

{==199==} {>>pagina-aanduiding<<}
vleugelen der herinnering in dien tijd terug, en te midden van storm en onweder bloeit weder eene nieuwe lente voor mij -’? Was de gedachte aan eenen achtingwaardigen vader of vriend, aan eene zedige moeder, zuster of deugdzame geliefde, onder welker oog zijn geschrijf zou komen, niet in staat, hem te wederhouden? Vreesde hij niemands verontwaardiging en bestraffend oog? Dan beklagen wij den man, die, bij zoo veel geestbeschaving, geen hooger genot kent, dan dat, hetwelk hem voor meer edele betrekkingen ongeschikt maakt.

Maximiliaan joseph, Koning van Beijeren, in zijn leven en daden geschetst door J.M. Söltl, Hoogleeraar te Munchen. Uit het Hoogduitsch. Te Deventer, bij A.J. van den Sigtenhorst. In gr. 8vo. 254 bl. f 2-40.

Maximiliaan joseph was een edel Vorst, die gedurende de lange jaren zijner regering niets anders dan het geluk zijner onderdanen bedoelde. Bij zijne geboorte (hij was de jongste zoon van eenen jongeren broeder van christiaan IV, Hertog van Birkenfeld en Tweebruggen) vermoedde niemand, dat hij bestemd was, om eenmaal eenen koninklijken troon te beklimmen. Hij werd geoefend in de school des tegenspoeds, en had met gebrek te worstelen, voor dat hij tot de regering van Beijeren werd geroepen. Toen hij eenmaal de opvolger van den Keurvorst van Beijeren, karel theodoor, geworden was, opende zich wel een roemrijk verschiet voor hem; maar vele en velerlei bezwaren wachtten hem ook. Groote misbruiken waren ingeslopen; Beijeren was in de schatting van het overige Duitschland diep gezonken, en er moest eene geheele hervorming plaats hebben in staatsregeling, in vervulling van posten en ambten, in regterlijke bedieningen enz., indien het geluk des volks zou worden verzekerd, en de Beijerschen tot eenen hoogeren trap van beschaving en ontwikkeling zouden worden gebragt. Iedere dergelijke poging gaat na-
{==200==} {>>pagina-aanduiding<<}
tuurlijk met moeijelijkheden gepaard. Van den eenen kant heeft men te strijden met vooroordeelen, van den anderen met de baatzucht van bevoorregte standen. Daarenboven leefde maximiliaan joseph in eenen tijd van beweging en beroering; napoleon's overheersching strekte zich over geheel Duitschland uit, en het was eene zware taak, om zulk eenen middelweg te kiezen, dat van de eene zijde de magt van den Franschen dwingeland genoegzaam gehuldigd werd, en van de andere zijde onafhankelijkheid, volksbestaan, welvaart en geluk zoo veel mogelijk werden bewaard.
Wat maximiliaan joseph gedaan heeft, om dit doel te bereiken; hoe hij welmeenend daaraan heeft gearbeid, zich door geene moeijelijkheden, tegenstand en tegenwerking liet afschrikken; hoe hij zich de liefde van zijne onderdanen heeft verworven, en hoe vele nuttige inrigtingen hij tot stand heeft gebragt, vindt men in het werk van den Hoogleeraar söltl uitvoerig beschreven. Het is eene billijke hulde der dankbaarheid, door eenen Beijer aan de nagedachtenis van den edelen Vorst toegebragt.
Rec. beveelt dan ook van ganscher harte de lezing van dit welgeschreven boek aan. Hij moet intusschen erkennen, dat het door den Vertaler veel had kunnen en moeten worden bekort. Van vele verordeningen, die hier in haar geheel worden medegedeeld, ware het voldoende geweest, indien de hoofdstrekking en de voornaamste punten waren opgegeven. Veel is er in, wat enkel den Beijer belang inboezemt. Volkomene onpartijdigheid zal men hier ook vergeefs zoeken, en de meesten zullen wel met söltl verschillen in de beoordeeling van het gedrag der Tyrolers, bij hunnen bekenden opstand tegen Beijeren en Frankrijk, ten voordeele van Oostenrijk.
Maximiliaan joseph, als Vorst edel en groot, was ook als mensch beminnelijk, en vele trekken van die beminnelijkheid worden ons in dit boek medegedeeld. Alles kenmerkt hem als een man van gezond verstand, van vrijzinnige denkbeelden, edele beginselen en opregte gods-
{==201==} {>>pagina-aanduiding<<}
vrucht en deugd. Met regt heeft het dankbare volk hem een gedenkteeken opgerigt.
Op de vertaling heeft Rec., behalve het boven gezegde, nog aan te merken, dat hier en daar nog al Germanismen zijn overgebleven, b.v. vormelijk voor in behoorlijken vorm of met de daad, plaatsbekleeders voor vertegenwoordigers, ingeborenen voor inlanders, in den staat gegoedden voor grondbezitters enz. Zal men dan nooit bij ons prijs leeren stellen op zuiverheid van taal, en vertalingen wraken, waarin zulke grove fouten worden gevonden?
Op den titel vindt men eene goed gesteendrukte afbeelding van den Koning en de Koningin, waarop men alleen zou kunnen aanmerken, dat het plaatje wel iets stijfs heeft.





De Belgische Omwenteling. 1828-1839. Persoonlijke Herinneringen, met bevestigende Bijlagen, door De Potter. Isten Deels 1ste Stuk. Naar het Fransch. Te Dordrecht, bij H. Lagerwey. 1839. In gr. 8vo. XII en 140 bl. f 1-50.

Dit werkje zal wel de algemeene nieuwsgierigheid gaande maken, en de vertaling er van is eene onderneming, die op voordeeligen uitslag kan rekenen. Of wie zou niet willen weten, wat de potter zelf van eene Omwenteling zegt, waarvan hij een der hoofdbewerkers was; hoe hij spreekt over zijne medestanders, die hem verlaten en verraden hebben, en wat hij denkt van het tegenwoordig en toekomstig lot van België? Dit alles schijnt ons voor den menschkundigen opmerker belangrijk, en wij deelden daarom onzen Lezeren, reeds vóór de uitgave dezer vertaling, het een en ander uit deze Herinneringen in ons Mengelwerk mede, hetwelk ons thans ontslaat van herhaalde inhoudsopgave. Maar, wat hebben wij nu, na de lezing van dit eerste Stuk van het eerste Deel zijns werks van de potter te denken? - Als hoofd eener Omwenteling en als zelfdenker, zoo wij hem te voren reeds niet gekend hadden, zou hij ons verbazend uit de hand zijn gevallen.

{==202==} {>>pagina-aanduiding<<}
In het algemeen was hij ter goeder trouw. Hij was Republikein, en een Gemeenebest was dus het doel van zijn streven. Dat hij zelf gaarne in dat Gemeenebest een man van invloed, welligt de President wilde worden, moge hij ontkennen; er komt zoo nu en dan iets voor, waaruit het blijkt, dat de man voor zekere onderscheiding gansch niet onverschillig was, en wij duiden hem dit geenszins ten kwade. Het is natuurlijk, dat iemand wanende zijnen landgenooten staatkundige vrijheid en onashankelijkheid te schenken, en vooral, wanneer hij voor de zaak, welke hij voorstaat, zoo veel onaangenaamheden ondergaan heeft, bij derzelver eindelijke zegepraal eenige hulde voor zichzelven verlangt. Maar hoe bekrompen waren zijne denkbeelden vóór het tot stand brengen der zoogenaamde Unie! Hoe verward en verkeerd waren zij naderhand! Hoe dwaas zijn sommige zijner beweringen! Hoe onnoozel liet hij zich door zijne medestanders verschalken! Aanvankelijk stelde hij het liberalismus in het bestrijden der Katholijke partij, en zocht de vrijheid te bevorderen door onderdrukking van andersdenkenden. Hij wilde, naar eigene bekentenis, vrijheid voor de liberalen, maar zijdelingsche vervolging of achteruitzetting der regtzinnige Roomschen (zie Hoofdstuk 2). Derhalve was hij toen geen echt liberaal. Naderhand was hij het even min: want hij verwaarloosde de maatregelen van voorzigtigheid tegen de heerschzucht van zoodanigen uit de Priesterpartij, die slechts uit geveinsdheid, en zoolang dit met hunne oogmerken strookte, de vrijheid voorstonden. Hij beweerde nu, (Hoofdstuk 3) dat zelfs het karakter van Jezuit geene schuld daarstelde, en zocht zich ook met hen te verbroederen. Onvergeeflijk! Zeker is Jezuit noch ultramontaan strafbaar volgens de wet, zoo lang er geen bewijs van overtreding bestaat; maar men kan zich alleen met zoodanige andersdenkenden tot zeker gemeenschappelijk doel vereenigen, van
welker opregtheid men zeker is, en van welke men weet, dat hetgeen zij schijnbaar voorstaan niet geheel tegen hunne oogmerken is aangekant. Zoo zouden zich de Oranjegezinde en de Gemeenebestgezinde partij zeer wel tegen Ministeriélen en Jezuiten,

{==203==} {>>pagina-aanduiding<<}
als tegen twee uitersten, hebben kunnen vereenigen. De Oranjegezinden in de overtuiging, dat b.v. verantwoordelijkheid der Ministers en regtstreeksche verkiezingen zeer wel met het behoud der Dynastie konden gepaard gaan, en men deze behield door zoodanige inwilliging aan de Republikeinen, waarbij de laatsten vrede konden hebben met het Koningschap, daar toch in den tegenwoordigen toestand van Europa een Gemeenebest niet wel zou kunnen blijven bestaan, en de Republikein zich vergenoegen moet met eenen Regeringsvorm, die zijn ideaal, zonder het te verwezenlijken, echter nabijkomt; en de Republikeinen juist om dezelfde redenen, verkrijgende zij dan al wat bereikbaar was. Voorts zouden beide die partijen, gelijk door wederzijdsche inwilliging tegen de Ministeriélen, maar geenszins tegen het Koningschap zich verbindende, dus ook, zonder daartoe elkander iets te moeten inwilligen, maar van ganscher harte, zich hebben kunnen vereenigen tegen de Priesterpartij, en de sluiting van het Concordaat hebben kunnen verhinderen. Zulk een verbond zou welligt heilzaam voor het Rijk zijn geweest. Maar dat petitionneren eener domme menigte, op aanhitsing der priesters, dat schreeuwen over een aantal grieven, waarvan de meesten volstrekt hersenschimmig waren, die verbroedering met de Apostolische partij, moest wel in een land, zoo dweepziek als België over het algemeen, tot dergelijk eene uitkomst geleiden. Hoe kon een verstandig man al verder vertrouwen stellen niet alleen in Jezuiten, tot bevordering NB. van het Liberalisme, maar ook in de braafheid van eenen tielemans! Het hoofd eener Omwenteling moet toch waarlijk zoo onnoozel niet zijn, dat hij eindelijk, gelijk de potter van zichzelven belijdt, de dupe wordt der intriganten. En wat wil toch dat raaskallen over het smoren der Omwenteling in bloed? Indien men iets aan het Nederlandsch Bestuur
verwijten kan, dan bepaalt zich dat, vooreerst, tot zoodanige algemeene misslagen en verkeerdheden, waaraan elke mogelijke Regering zich onwillekeurig nu en dan schuldig maakt, en waarvan men zeggen kan: zoo dit reden geeft tot eene Omwenteling, dan moet de Omwenteling nimmer ophouden;

{==204==} {>>pagina-aanduiding<<}
want zoo lang menschen regeren, kunnen en zullen zij dwalen. Ten tweede is welligt de Regering, in haren ijver voor de verlichting, te ver gegaan onder een volk als de Belgen. Ten derde heeft zij te zwakke maatregelen tegen de Omwenteling genomen, om haar voor te komen of in hare geboorte te smoren. Een weinig minder vrees voor bloedstorten zou in den aanvang eenige fielten (waaronder wij geenszins de potter medetellen) hebben doen sneven, maar in de gevolgen het leven van duizende Nederlanders en Belgen hebben gespaard, ja, ten koste der verbanning van de potter, tielemans, bartels, de neve, misschien ook van gendebien, van de weijer, stassart, de celles, rodenbach en soortgelijken, geheel den staat hebben behouden, en het ware Liberalisme hebben doen zegevieren. Immers dan eerst, wanneer geene Jezuiten tot bondgenooten genomen wierden, zouden ook de Noord-Nederlandsche vrijzinnigen zich met de Zuidelijken hebben kunnen vereenigen. Het te veel afdoen bij wege van Koninklijk Besluit en den geest der Aristocratie zou men dan, zoo wel als de heerschzucht der Priesterpartij, hebben gefnuikt. Maar nu eenmaal die rampzalige Unie was gesloten, moest wel al, wat een Nederlandsch hart had, zich van de Belgen losrukken. De potter was zeker nog wel een der besten onder de Belgische revolutiemakers; en toch, schoon hij, vergeleken met hen, die door de omwenteling groot zijn geworden, een beter lot had ververdiend, ondervindt hij niets meer dan de natuurlijke en regtmatige gevolgen zijner dwaasheid.




Dissertatio juridica, de eo quod justum est circa spiritus familiares feminarum, hoe est, Pulices, quaestionibus theoretico-practicis rarioribus adornata etc. scripsit Goethius. Lugd. Batav. apud J.H. Gebhard et Soc. 1839 8vo. maj. 44 pag. f :-60.

Gedachten over Ironie, Komedie en Satyre. Door P.J. Costerus Te Utrecht, bij van Paddenburg en Comp. 1839. In kl. 8vo. 188 bl. f 1-30.


{==205==} {>>pagina-aanduiding<<}

‘Toen de als dichter zoo vermaard geworden göthe nog te Leipzig, te Straatsburg en te Wetzlar achtervolgens vertoefde, schreef hij een aantal regtsgeleerde verhandelingen, van welke hij echter niet ééne met zijnen naam in het licht heeft gegeven.’ ‘Daaronder behoorde ook deze’ (uit spotzucht opgestelde) ‘Dissertatie over de regten der Vlooijen, waarschijnlijk door hem vervaardigd, toen hij te Straatsburg zich ophield.’ Alzoo staat het aangeteekend in het Duitsche voorberigt voor de in Duitschland kort geleden verschenen uitgaaf van het hier, met eene Latijnsche voorrede, waar dat vertaald in is overgenomen, nagedrukte werkje, hetwelk echter nooit den beroemden göthe tot opsteller heeft gehad, maar in de zeventiende eeuw door den een' of anderen snaak is vervaardigd, (zie Prof. den tex, in den Letterbode 13 Dec. 1839. No. 54) en thans, wat omgewerkt, op göthe's naam op nieuw is uitgegeven. Het is eene soort van parodie op alle mogelijke Dissertatiën. De Schrijver, wie hij dan ook zijn moge, volgt geheel den gang van een geleerd onderzoek. Onder aan de bladzijden vindt men aanhaling van menigvuldige auteuren en talrijke plaatsen uit het Corpus Juris, alle met oordeel, schijnbaren ernst, en (indien men op de nietigheid van het onderwerp geen acht geeft) zóó bijgebragt, dat het besluit, er uit getrokken wordende, rigtig is, b.v. pag. 8. § 8. Num dominus adquirat pulices servae? De jure usufructuarii, welke paragraaf luidt als volgt: ‘Servam seu ancillam omnia adquirere domino, ex jure tam notum est, ut soli lumen foenerarer, si allegationes juris adderem. Quaeritur ergo: an et pulices
adquirat? Quod adfirmamus, sive sit pulex adventitius 2), sive ex ipsa ancilla natus, quem pulicem vernam adpellare possumus; et hic, velut partus ancillae, domini erit 3). Facit hue, quod animalia a servo adquisita domini statim fiant, et quoad dominium et quoad possessionem 5). Praeterea omne, quod in meo solo nascitur, meum est 5). - Quod si quis usumfructum ancillae habeat, ejus non erunt pulices; nec adventitii, quum ancilla eos non ex re usufructuarii operisve suis adquisiverit, sed velut donatos habeat 6),

{==206==} {>>pagina-aanduiding<<}
nee vernae; partum enim ancillae in fructu non esse, adjeeta ratione solida docet Justinianus 7).
2) § 3. I. Per quas personas nob. adquir. 3) § 4. I. de jur. pers. 4) § 3. I. eod. 5) § 32. I. de Rer. divis. 6) § 4. I. eod. 7) § 37. I. eod. L. 27. Dig. de Hered. petit.’
Dit boeksken is dus eene letterkundige aardigheid, en de uitgaaf op naam van göthe eene spotternij met den lezer. Taal en stijl schijnen ons in het algemeen vrij zuiver, schoon die spiritus familiares ons niet bevallen kunnen, zoo min wat de Latiniteit, als wat het denkbeeld en de diertjes zelve betreft.

‘Ego vero omni de re sacetius puto posse ab homine non inurbano, quam de ipsis facetiis, disputari.’ Deze woorden van cicero strekken tot motto van des Heeren costerus verhandeling of gedachten over Ironie, Komedie en Satyre. Inderdaad, hoe gelukkig er ook over verschillende soorten van het geestige en luimige in gesproken wordt, men meesmuilt slechts zelden bij de lezing. Dit kan ook niet anders, daar er in goeden ernst betoogd wordt, wat de vereischten zijn van Ironie, Komedie en Satyre.
Zeer juist is de uiteenzetting van hetgeen men door Ironie verstaaan moet, als het opzettelijk zeggen van het tegenovergestelde van hetgene men bedoelt, doch geenszins om eenen anderen daardoor te misleiden, maar zóó, dat iedereen beseft, dat men het tegendeel meent van hetgeen men zegt, en dat het contrast tusschen de gebezigde woorden en de waarheid der zaak den lachlust des hoorders opwekt; b.v. Men wijst op eenig broddelwerk, en zegt tot eenen deskundige: ‘hoe hebben menschenhanden iets zoo schoons kunnen maken!’
De Ironie wordt door costerus beschouwd als inzonderheid geschikt voor vorm van onderwijs aan jonge lieden. Nu en dan kan dit waarheid zijn: echter schijnt het ons wat gekunsteld, de Ironie steeds te nemen als bijzonder dienstig, om de jeugd tot het goede te leiden; de Komedie, daarentegen, als middel, om volwassenen van dwaasheden

{==207==} {>>pagina-aanduiding<<}
en kleine gebreken te genezen. Overigens wordt er over de Komedie zeer veel gezegd, dat behartiging waardig is.
Minder voldoet ons de Schrijver over de Satyre. Hij wil haar vooral doen strekken, om het hart van den schuldigen (niet aan kleine gebreken, maar aan eigenlijke zonden) te verbrijzelen tot vernietiging toe, zoo als nathan het hart van david verbrijzelde, toen hij zeide: ‘gij zijt die man.’ (zie bl. 180). Naar ons inzien moet de Satyre, zoo wel als de Komedie, zich bepalen tot hekeling van het belagchelijke, en is het eigenlijk misdadige geen voorwerp van onze scherts. Het is waar, in regten strafbare daden wenscht ook de Schrijver niet door den Hekeldichter aangerand te zien; maar hij blijft er toch bij, (bl. 181) dat ondeugden, of aan de menschen in 't algemeen, of aan bijzondere standen eigen, en voor eene wereldlijke regtbank niet strafbaar, de stof der Satyre uitmaken. Dit nu willen wij gaarne laten gelden van zoodanige ondeugden, of liever verkeerdheden, welke iets belagchelijks hebben, gelijk ambtsbejag b.v.; maar zoodra die verkeerdheden ware ondeugden worden, gesteld bij ambtsbejag door bijkomende omkooping van ambtenaren, of belastering van mededingers; dan kan men zulke laagheden niet meer van den kant der bespottelijkheid kenschetsen. Wat geene stof meer voor de Komedie oplevert, schijnt ons ook geen onderwerp voor den Hekeldichter te zijn. Noch horatius, noch juvenalis, noch persius biedt den Schrijver een voldoend model voor den waren Hekeldichter aan. Het zij zoo. Maar de Auteur schijnt toch het meest tot juvenalis over te hellen, en wel zóó, dat hij het hevige, het ernstige, het tragische in hem verkiest. Est autem Horatiana Satyra comica, Juvenalis invectiva sive tragica, Persiique mixta, zegt baxter. Laat nu zeker oud Uitlegger
van horatius gelijk hebben, als hij schrijft: Denique nisi Juvenalis scripsisset, isto (Horatio nempe) nemo esset melior; wij kunnen die meerderheid van juvenalis als Hekeldichter niet zoo onbepaald erkennen, en de Satyre, gelijk de Heer costerus haar wil, schijnt ons te ver in het gebied der zedekunde te treden, voor eene, onzes inziens, al-
{==208==} {>>pagina-aanduiding<<}
tijd comische of naar het comische zweemende dichtsoort. Bij al het voortreffelijke van dit werkje straalt er een streven naar rhetorische schoonheden, en iets gekunstelds in de afperking, voor wie de Ironie, voor wie de Komedie, voor wie de Satyre geschikt zij, gedurig in door. Dit is zoo naar ons gevoel, wij willen er niet over twisten, en laten ieder de vrijheid, er anders over te oordeelen.




Gesprek van J.W. Elink Sterk met de Recensenten van zijn stukje: over den Schrik en het Medelijden in het Grieksche Treurspel. Te Gorinchem, bij W. Stokhuyzen. 1839. In gr. 8vo. 65 bl. f :-90.

In No. 1 van dit Tijdschrift voor 1839 is eene beoordeeling geplaatst van het werkje van den Heer elink sterk, over den Schrik en het Medelijden in het Grieksche Treurspel. Eveneens was eene recensie door den Hoogleeraar geel gesteld, en verschenen in de Gids. Buitendien heeft Prof. van limburg brouwer een boeksken er over in het licht gegeven, hetwelk in No. X dezer Letteroefeningen voor gezegde jaar is aangekondigd. Eindelijk heeft de Heer elink sterk zelf het onderhavige werkje geschreven, waarover wij thans zullen handelen.
Het is een gesprek, hetwelk hij onderstelt te houden met den door hem zoo genoemden philocaenus (den Recensent in deze Letteroef.) en met diophanes, gelijk hij den Hoogleeraar van limburg brouwer aanduidt. Het gesprek is regt levendig en geestig gesteld. De woorden, aan philocaenus en diophanes in den mond gelegd, zijn uit hunne eigene opstellen gekozen; die van diophanes, uit zijne Proeve en verdere geschriften; die van philocaenus, uit de bedoelde recensie. Mannelijk verdedigt elink sterk de deugdelijkheid der door hem gekozene kunstbenaming van schrik voor ϕόβος, in tegenstelling met vrees, gelijk de Hoogleeraar limburg brouwer wil. Over dat punt zal wel zeer lang voor en tegen kunnen worden geschreven. Mogelijk zou men best doen, beide kunsttermen af te schaffen, en voortaan zoo min van schrik (als zijnde eene te ras voorbijgaande aandoening) als van vrees, hetwelk de meening ook niet goed uitdrukt, te spreken, maar liever ontzetting en medelijden als de zielsge-
{==209==} {>>pagina-aanduiding<<}
voelens voor te dragen, die door de Tragedie worden opgewekt. Het is immers niet een plotseling ontstaande en even spoedig verdwijnende schrik, even als bij een onverwacht gevallen donderslag? maar veeleer een ontzagwekkend, het hart vermeesterend, en door geheel het Treurspel heen, nu meer dan minder, de ziel beheerschend gevoel van huivering en angstige verwachting, hetwelk zijne onaangenaamheid verliest door het verheven schoone van stijl en voordragt, ja, zamensmeltende met de zachtere aandoening des medelijdens, in den aanschouwer de bron wordt van dat tragisch genot, dat zich beter ondervinden dan afmalen laat.
Voor het overige verwijst Referent naar zijne beoordeeling van Prof. van limburg brouwer's Proeve in No. X van dit Tijdschrift voor 1839, vooral ook met betrekking tot het karakter van creon, en meent, dat de ϕόβος, of ontzetting, een gemengd gevoel is, zoo van afschrik en vrees ten opzigte der in het stuk handelende personen, als ook voor den toeschouwer zelven, die in treffende voorbeelden ziet, wat er van hemzelven, bij den drang van omstandigheden, worden zou.
Oordeelkundige en smaakvolle geleerden, gelijk de Heeren Professoren geel en van limburg brouwer, en gelijk de Heer elink sterk, zullen ons vaderland en de letteren steeds tot sieraad zijn; doch laat hen nimmer vergeten, dat de vraag: wat was de bedoeling van aristoteles b.v.? slechts een uitlegkundig, geen critisch antwoord vordert; en dat op de vraag: wat is schoon, wat is verheven, wat is vereischte in eenige dichtsoort? nooit een beslissend antwoord kan gegeven worden door het bewijs, dat A of B het alzoo begrepen heeft. Met uitzondering van het geschiedkundige, moet al wat waar is zichzelve bewijzen, zonder ruggesteun van eenig het minste oud of hedendaagsch gezag.





Levens- en Karakterschets van Nicolaas Gotfried van Kampen, door Samuel Muller. Te Haarlem, bij de Erven F. Bohn, en te Leiden, bij D. du Mortier en Zoon. 1840. In gr. 8vo. 123 bl. f 2-20.

N.G. van Kampen geschetst als Mensch en Geleerde. Te Leiden, bij P. Engels. 1839. In gr. 8vo. 42 bl. f :-55.


{==210==} {>>pagina-aanduiding<<}

Het is inderdaad een even belangrijk als zeldzaam verschijnsel, wanneer iemand zonder geletterde opvoeding zich tot eene der eerste plaatsen in het rijk der letteren weet te verheffen; wanneer iemand, die volkomen zichzelven gevormd heeft, een van de verdienstelijkste Schrijvers wordt van zijn land en zijnen tijd. Zulk een man was van kampen, die van boekverkoopersleerling door eigene vlijt en oefening tot Hoogleeraar der Nederlandsche Letteren opklom. Onder de Geleerden van Nederland, zegt Prof. muller, zijn er weinige geweest, die met zooveel eenvoudigheid van inborst en zeden zooveel kennis van den loop der wereldgebeurtenissen hebben weten te vereenigen, en zooveel schranderheid in het beoordeelen van dezelve; die, bij zoo groote ongeschiktheid voor het bedrijvige leven, als Schrijvers zooveel kracht en stoutheid hebben aan den dag gelegd in het verdedigen van waarheid, vrijheid en regt, en, zonder het opzettelijk te willen, zooveel hebben bijgedragen ter handhaving van de dierbaarste belangen der menschheid; weinigen, die door eene bijna voorbeeldelooze arbeidzaamheid zich eenen zoo uitgebreiden werkkring hebben geopend, en door inspanning van eigene krachten eene zoo eervolle hoogte onder hunne landgenooten hebben bereikt. Er was geen Schrijver van onze dagen, die het gebied der wetenschappen voor een ieder meer toegankelijk wist te maken, zonder tot oppervlakkigheid te vervallen; geen, die onder alle standen en in alle leeftijden meer lezers telde, en zijne talenten aan meer verschillende, altoos edele onderwerpen toewijdde; geen, die bij zijne groote werkzaamheid, als door een zedelijk instinct zijne pen meer zuiver hield van al wat onedel is, ja die in zijn' besten tijd een Lievelingschrijver van onze natie heeten mogt.
De welverdiende eerzuil, hem onder den nederigen titel van Levens- en Karakterschets gesticht door den Hoogleeraar muller, daartoe bevoegd door ‘bijna veertigjarige bekendheid en langdurige vriendschap met van kampen, tijdens zijne inwoning te Amsterdam door een nagenoeg dagelijksch verkeer gevoed en versterkt,’ - deze eerzuil getuigt evenzeer van de edelste gaven van geest en hart bij den stichter, als zij een getrouw afbeeldsel is van den waardigen overledene, hem met meesterlijk penseel allerkeurigst afteckenende, en zoo sterk, zoo sprekend gelijkende, naar getuigenis van allen, die hem kenden, als de fraaije as-
{==211==} {>>pagina-aanduiding<<}
beelding van 's mans gelaat, er voor geplaatst, hem naar het uitwendige vertoont. Wij weten inderdaad niet, wat het hoogst te schatten, òf de oordeelkundige aanwijzing van de juiste waarde, waarop van kampen's verdiensten te stellen zijn, òf de fijne mensch- en karak erkunde, òf de edele vrijmoedigheid, waarmede ook de zwakke zijde van den vruchtbaren Schrijver niet wordt verborgen, òf de onpartijdige beoordeeling van 's mans voornaamste werken, òf de openhartige toon op welken de Hoogleeraar spreekt van die zonderlingheden ten aanzien van aangenomen gebruiken, waardoor van kampen zich onderscheidde, en welke veelal een gevolg waren van zijn afgetrokken nadenken en ijverige studiën. Kortom, die van kampen wil leeren kennen, leze dit smaakvol geschreven werkje.
En wie zou dat niet willen, die eenigen prijs stelt op het veelzijdige nut, dat de overleden Hoogleeraar met zoo vele schriften heeft gesticht? Wij danken den Schrijver voor zijn aangenaam lettergeschenk; terwijl een Tijdschrift als het onze, dat gedurende eene reeks van jaren zoo groote verpligtingen aan van kampen had, nog wel iets van 's mans schriften zal mogen - pligtshalve zelve moeten - zeggen.
Met Prof. muller's oordeel over die schriften kan de steller dezes zich over het geheel wel vereenigen. Teregt verdeelt hij ze hoofdzakelijk in geschiedkundige, zoodanige, welke de aardrijks- en volkenkunde, en die de fraaije letteren betreffen. Onder de eersten houden ook wij de Geschiedenis der Kruistogten voor zijn beste werk. ‘Ofschoon hij zijne voorgangers, en daaronder voornamelijk wilken en michaud, veelal gebruikt heeft, zoo is hij toch ook zelf tot de bronnen gegaan, voor zoo veel dezelve voor hem [die de Oostersche talen niet verstond] toegankelijk waren.’ Men zou hier kunnen bijvoegen, dat de Voorrede van dat werk eene wel niet uitvoerige, maar toch uitmuntende en naauwkeurige opgave bevat van de oude bronnen, waaruit de Geschiedschrijver der Kruistogten verpligt is zijne berigten te putten, en van welke zich van kampen ook heeft bediend. Zoo is het overzigt van de verzameling: Gesta Dei per Francos, hier zoo goed, als men die ergens zou kunnen vinden. Ofschoon de Hoogleeraar van de Geschiedenis van den vijftienjarigen Vrede juist niet met afkeuring spreekt, komt het ons evenwel voor, dat hij met dit werk minder is ingenomen dan wij, die het altijd onder de beste

{==212==} {>>pagina-aanduiding<<}
werken van van kampen geteld hebben. Het moge nog wat vroeg zijn, om de geschiedenissen van dat tijdvak beoordeelend te beschrijven - het is en blijft toch een zaakrijk, onpartijdig, vrijmoedig, hoogst onderhoudend werk. Wat er ons altijd zoo uitstekend in heeft bevallen, is zekere frischheid van voordragt, en onder anderen de vaak vernuftige overgangen van het eene volk tot het andere; maar niet het minst de soms als los daarheen geworpene, maar altijd hoogst schrandere en diepe geschiedkennis verradende vergelijkingen van personen met anderen uit de oudere of nieuwere geschiedenis. Hierin was van kampen een meester, die welligt deze vernuftige opmerking van overeenkomst nog als een der uitvloeisels bezat van de jeugdige lezing der Levens van plutarchus, tijdens zijn verblijf te Mühlheim aan de Ruhr (niet Rijn, bladz. 24). Wij voegen er nog bij, dat, wie zien wil, welke heldere denkbeelden hij reeds in 1812 had van het schrijven der geschiedenis, raadplege zijne lezenswaardige, in dit Tijdschrift voor dat jaar (bladz. 529 env.) geplaatste, beantwoording der vraag: of en in hoeverre de oude geschiedschrijvers door de nieuwere zijn geëvenaard. Trouwens in vele hier en elders verspreide verhandelingen is eene menigte van schrandere opmerkingen en heldere inzigten in de geschiedenis; en het zou, naar ons gevoelen, geen ongelukkig denkbeeld zijn, die verhandelingen of voorlezingen, in eene bekwame orde geschikt, afzonderlijk te herdrukken, waarmede den bezitters en hoogschatters van 's mans andere werken ongetwijfeld eene aangename dienst zou bewezen worden. (*).
Voor de aardrijks- en volkenkunde heeft van kampen insgelijks veel gedaan, en inzonderheid door de vervolgen op zimmerman's Aarde en hare bewoners getoond, eenen schat van kennis in dit vak te bezitten. Het werk: de Aarde in haren natuurlijken toestand, wordt hier met regt bovenaan geplaatst. Bij de vermelding van hetzelve valt het ons in op te merken, dat zijn veel schrijven hem niet verhinderde in het meer en meer verbeteren van zijnen stijl. Met afkeuring spreekt de bescheiden man, in het voorberigt voor de tweede uitgave van dat uitmuntende werk, van eenen hem vroeger eigenen ‘toon van weidsche declamatie,’ later ingezien en verbeterd. Tot deze en de eerste klasse van geschriften gezamenlijk behoort 's mans uitmuntende arbeid aan het belangrijke werk van cooley, Geschiedenis der aardrijkskun-
{==213==} {>>pagina-aanduiding<<}
dige Ontdekkingen. Met regt merkt de Hoogl. muller op, dat ‘wat anderen, en inzonderheid vreemden, reeds gedaan hadden, nog eens te bewerken en om te werken, er den stempel van zijne individualiteit en onze nationaliteit op te zetten, het kenmerk van zijn schrijven was,’ En het is niet minder waar, dan noodig ter juiste waardering van van kampen's letterarbeid, wat men hier leest: ‘Hij zelf gevoelde, dat het minder zijne zaak was om de wetenschap te verrijken en te doen vooruitgaan, dan wel om ze voor een' ieder toegankelijk en nuttig te maken en alzoo te populariseren.’ En juist dat populariseren was het, wat van kampen bij onze natie als Schrijver zoo gezocht maakte. Maar men moet daarbij te gelijk niet uit het oog verliezen, dat hij beter, dan sommige anderen, zijn woord hield; dat wil zeggen, dat, wanneer hij het eerste deel van eenig werk had in het licht gezonden, men op het vervolg kon rekenen, zonder jaar en dag te moeten
wachten en tot in het oneindige met een onvolledig werk te zitten; wat echter niet altijd van den goeden wil des Schrijvers afhangt.
Dit was echter niet het eenige, waarin de werkzame man sommigen Geleerden van aanleg en beroep waarlijk wel ten voorbeelde kon gesteld worden. Ons althans stond bij de lezing dezer Levensbeschrijving gedurig het denkbeeld voor den geest: was een autodidact zoo nuttig voor zijne landgenooten, wat konden, wat mogten, wat moesten dan mannen van geleerde vorming, niet overkropt waarlijk door bezigheden! dan doen. Daar zijn er toch wel, die genoeg in staat zijn, om ‘de wetenschap te verrijken en te doen vooruitgaan.’ Men heeft, dat wij dit ééne slechts noemen, geklaagd over de vele leemten in van kampen's Geschiedenis der Nederlandsche Letteren en Wetenschappen, en die klagten waren goeddeels niet ongegrond; maar waar is in ons vaderland de Geleerde, die (van bijvoegselen tot het zoo even genoemde werk spraken wij niet; die vormen geene volledige geschiedenis) het in het vak zijner eigene geleerde studie verbeterde? Prof. siegenbeek gaf eene prijzenswaardige Geschiedenis der Nederlandsche Letterkunde. Overigens zouden wij niets bezitten, indien niet twee dilettanten, van kampen en de Baron collot d'escury, gedaan hadden, wat de Geleerde van het vak links laat liggen. Maar wij mogen niet verder afdwalen.
Een man, die zoo onbegrijpelijk veel wist en gelezen had,

{==214==} {>>pagina-aanduiding<<}
als van kampen, kon niet anders, dan een grondig beoordeelaar van den letterarbeid van anderen zijn. Sedert eene reeks van jaren mogt dit Tijdschrift op deze proeven van zijnen ijver roemen. Of zijne boekbeoordeelingen getuigden van zijne kunde, zal wel door niemand worden betwijfeld, en of zij den stempel van bescheidenheid droegen - wie vraagt dat, wanneer hij hier den man leert kennen in zijne beminnelijke nederigheid, en verneemt, dat hij, die zoo veel en velerlei schreef, zich nooit in eenen pennestrijd heeft begeven, behalve zijn klein geschil met borger over het godsdienstig herdenken van Leidens ramp. En hoe weinig kwaad bloed dat zette, mag wel daaruit blijken, dat juist borger de man was, op wiens voordragt de Leidsche Akademische Senaat (de faculteiten doen dat niet, maar dragen het voor) aan van kampen eershalve den Doctoralen graad in de Letteren schonk (*), daarmede hem en zichzelven vereerende.
De schets van 's mans nederig en godsdienstig karakter kan in hare juistheid alleen door hen beoordeeld worden, die het geluk hadden, van kampen van nabij te kennen. Rec., die hem enkel van aanzien kende, maar nooit ontmoette, kan er alleen van zeggen, dat zij en voor hem en voor Prof. muller beiden inneemt.
Het andere stukje, eene voorlezing, blijkens het voorberigt van den Heer d.j.w. van den brink te Leiden, is zeer kort en daardoor oppervlakkiger. Voor de naauwkeurigheid der daar achter gevoegde lijst van des Hoogleeraars werken staat de Schrijver in; ‘minder bekende of niet met des Schrijvers naam uitgegevene vertalingen (*) zijn niet op dezelve gebragt.’ En toch telt die lijst 58 nommers, uitmakende, behalve elders geplaatste verhandelingen, honderd zoo zelf geschrevene als vertaalde boekdeelen, grootere en kleinere. Welk eene werkzaamheid! En die allen met graagte door de natie ontvangen, eenigen herdrukt, allen nuttig!
De man - de waarheid laat zich niet omkoopen - de man,

{==215==} {>>pagina-aanduiding<<}
die den Nederlandschen roem voor landgenoot en vreemdeling mannelijk handhaafde en verbreidde; aan wiens schriften de kundigheden van den beschaafden doch ongeleerden stand in ons vaderland niet weinig verpligt zijn; die niet achterbleef, gelijk muller getuigt, toen (na de Belgische omwenteling) ‘een edele naijver ontwaakte, om het benarde vaderland te hulp te komen en een ieder naar zijn vermogen daartoe offers bragt. Al lieten zijne omstandigheden niet toe, om door het storten van ruime bijdragen aan den wensch van zijn hart te voldoen, hij bezat gouden eerepenningen, in den edelsten wedstrijd gewonnen. Vier van deze, ter waarde van f 500, legde hij als een offer neder op het altaar van het door hem zoo vurig beminde vaderland.’ Een verheven denkbeeld inderdaad! - Deze man is niet meer! Hij leeft in hoogere kringen. Hij is gestorven ‘zoo als andere menschen sterven,’ zegt de Heer van den brink, en heeft volmaakt gelijk: ‘Geen ridderkruis heeft hem, als zoo vele anderen, de borst versierd; zijne nederigheid behoefde zulks niet, ofschoon men het hem verschuldigd was.... Zijn leven was een leven vol liefde tot de deugd, tot de wetenschappen en tot het vaderland. Zijn naam is onuitwischbaar in de harten geschreven van hen, die deugd en Godsdienst beminnen, en zal in zegening blijven bij allen, die hem kenden.’
Als dezen wakkeren Vaderlander geen eenvoudig gedenkteeken toekomt, betuigen wij in gemoede, niet te weten, wie op een zoodanig aanspraak zou hebben.




Bezoeken in de Gevangenis, enz. Door W.H. Suringar.

(Vervolg en slot van bl. 175.)

De Heer suringar zegt in het Voorberigt: ‘Voor menigen lezer zal de uitgave van dit werk welligt de wereld der gevangenen en uit de gevangenis ontslagenen eenigermate openen, en hem met eene en andere gewigtige bijzonderheid bekend maken, waardoor zijne belangstelling in het lot van vele ongelukkigen zal worden versterkt, en de bemoeijingen van het Genootschap: tot zedelijke verbetering der Gevangenen, als niet geheel overbodig zullen worden beschouwd.’ En, in waarheid, dit boek levert daartoe vele en belangrijke bijdragen. Niet minder dan achtenveertig, meer of min uit-
{==216==} {>>pagina-aanduiding<<}
voerig geteekende, karaktertrekken, verhalen enz. zijn in de Toespraken ingeweven, en strekken zoo wel tot verlevendiging der voordragt, als tot opheldering en bevestiging der verkondigde waarheden.
Begeert men te weten, hoe en wat men over en omtrent gevangenissen, gevangenen en ontslagenen, te denken hebbe, dit werk zal ons daartoe in de gelegenheid stellen, en tevens aanwijzen, van welke beginselen het genoemde Genootschap uitgaat, en in welken geest en op welke wijze hetzelve werkzaam is. Men hoore een gedeelte van hetgeen desaangaande, in de XVIIIde Toespraak, tot de gevangenen zelf gezegd wordt. Dezelve handelt over de redenen, om welke het Genootschap: tot zedelijke verbetering der Gevangenen, door de gevangenen zelven niet op den regten prijs wordt gesteld. ‘Het opschrift: zedelijke verbetering, behaagt niet; en die naam en titel zijn toch met opzet en wijselijk alzoo gekozen. Het drukt het doel uit, dat men, onder opzien tot Gods hulp en afbidding van Zijnen zegen, zich voorstelt; het wijst den weg aan, dien gevangenen en ontslagenen moeten inslaan; het bevat de éénige en hoofdvoorwaarde, welke dezelven op hulp en ondersteuning van het Genootschap kan doen hopen. Maar dien weg willen zeer velen niet op; die voorwaarde bevalt niet. Men wil wel een bezoek in den kerker ontvangen, om dusdoende gelegenheid te hebben zijn tijdelijk belang te bevorderen; men wil wel, bij het ontslag, van geld, kleederen, gereedschap en wat dies meer zij, worden voorzien, en aan een bestaan geholpen; maar de verbetering van handel en wandel, van zin en lust is eene te zware voorwaarde, waarvan men ongaarne hoort. En hoe kan men dan met het Genootschap, hetwelk zoo iets vordert, ja het als hoofdzaak beschouwt, zijn ingenomen?
En toch moet het Genootschap der gevangenen zedelijke verbetering als hoofdzaak blijven beschouwen. Een Genootschap, hetwelk geen verder doel had, dan om ontslagene gevangenen aan brood te helpen, zonder dat die menschen eenige blijken hadden gegeven van een verbeterd bestaan, is geene nuttige, maar eene schadelijke zaak; want dan zoude het voor dezen en genen waarlijk een voorregt worden, eene misdaad te hebben gepleegd.
De dronkaard moet zijne liefde tot den drank, de wraakgierige zijnen lust, om zich te wreken, afleggen; de dief

{==217==} {>>pagina-aanduiding<<}
moet niet weder stelen: dat is het, wat men verlangen kan en verlangen moet. Ja, nog meer dan dat: de dief moet het stelen niet alleen nalaten, omdat er straffe op volgt, maar omdat het ongehoorzaamheid is aan God, den oppersten Wetgever.
In plaats van liefde tot de zonde, moet er liefde tot God, den Zaligmaker en de deugd in het hart wonen.
Blijft de zondenlust in der gevangenen hart, dan is het onverschillig, of zij in den kerker, of op vrije voeten zijn; want wáár zij zijn, zij zijn toch altijd ongelukkig. Blijft de gevangene hardnekkig verkleefd aan het kwaad, dan mag hij niet voortgeholpen worden; dat verdient hij niet, en men beleedigt daardoor den eerlijk en trouw gebleven burger.
Maar schikt zich de gevangene, bij zijn ontslag, ten goede; heeft hij de lessen en wenken, hem gegeven, ter harte genomen, dan biedt het Genootschap de helpende hand; bestrijdt de overdrevene werking van het vooroordeel, om geene gevonnisden ooit in dienst te nemen, en zoekt den gevallen broeder voor zich en de zijnen te behouden.
Eenmaal had ieder gevangene van natuur en regtswege eenen stand, eene plaats in de Burgermaatschappij. Door een misdrijf te plegen, verloor hij, door eigene schuld, die plaats, en wel voor zoo langen tijd, als zijne straf duurt. Men zal, bij terugkeering in het maatschappelijk leven, niet tegen hem, die waarlijk den goeden weg wil inslaan, zeggen: Er is voor u in 't geheel geene plaats; maar dit moet men hem zeggen: Vergenoeg u met eene mindere plaats dan vroeger; wees dankbaar, zelfs met een klein deel; acht u gelukkig, als gij weder met eenige genegenheid wordt opgenomen, en versmaad vooral den kleinen bijstand niet, dien men u aanbiedt.’
Wie erkent hierin niet de taal van rede en Godsdienst; die van het gezond verstand en eene wijselijk bestuurde menschenliefde, welke, vrij van overdrijving, de waarheid verkondigt, gelijk deze op den gulden middelweg alleen te vinden is?
Gedurende zestien jaren wijdde de waardige suringar zijn leven aan de zaak der gevangenen, en bezocht hij de meeste gevangenissen in het noordelijk en middendeel van Europa; het is alzoo geenszins te verwonderen, dat hij met kennis van zaken over een zoo aangelegen onderwerp kan

{==218==} {>>pagina-aanduiding<<}
spreken en schrijven; terwijl eene zoo langdurige ervaring borg blijft voor de gegrondheid en juistheid zijner opmerkingen. De goede Voorzienigheid schenke hem verder lust en krachten tot het voortzetten der moeijelijke taak, die hij op zich nam, en kroone zijnen arbeid met overvloedigen zegen! Inmiddels bevelen wij de lezing van dit belangrijke werk aan allen, wie de zaak der menschheid, Godsdienst, deugd en goede zeden ter harte gaat; terwijl het ons verheugt, dat de waardige Schrijver het voornemen koestert, hetzelve, in beterkoop formaat, onder den titel: Voorlezingen en Toespraken in den kerker, in de Nederlandsche gevangenissen te verspreiden. Ook dáár strekke het ten overvloedigen zegen; gelijk als, bij onze Landgenooten, ter bevestiging en verdere opwekking van die belangstelling, welke eene onzer weldadige vaderlandsche Instellingen, in menig opzigt, overwaardig is. In dit werk, deszelfs doel, strekking en wijze van bewerking, vinden wij, ruimschoots, alle redenen tot aanprijzing. Men zal den boom aan de vrucht leeren kennen, en het Vaderland hoogschatten, waarin, ook voor misdadigers en diep gezonkenen, zoo veel goeds te vinden is.
Ten slotte doen wij nog opmerken, dat, blijkens het vermelde op den titel, de uitgave van dit werk tevens tot een weldadig doel bestemd is. Men mag met grond verwachten, dat velen onder onze Landgenooten zich gereed zullen betoonen, om tot de verwezenlijking van dat doel mede te werken.





Auswahl Niederlandischer Gedichte. Ins Deutsche übertragen und mit kurzen historischen und biographischen Erläuterungen begleitet von F.W.V. Mauvillon. Essen, bey G.D. Bädeker. In kl. 8vo. XX und 313 Seite. f 3-:

Elke welgeslaagde poging, om onze vaderlandsche Letterkunde buitenslands meer in eere te brengen, juichen wij van harte toe. Inzonderheid mogen onze Duitsche naburen - de Franschen zijn reeds door clavareau beter ingelicht - wel eens bij de stukken zien, dat wij ook Dichters hebben, die met de besten hunner kunnen wedijveren. (*) La poesie Hollandaise, lazen wij vóór geruimen tijd, commence un

{==219==} {>>pagina-aanduiding<<}
peu à se developper; auparavant toute leur gloire se borna au seul versificateur woondele!! En in Duitschland meent men nog maar vrij algemeen, dass die Niederländer überhaupt sich auszeigen dürch Religiösität, Liebe zum König und Vaterlande, Eifer und Geltsucht, dass aber die Schöne Kunste in diesem truben Lande gar nicht blühen könnten. Nu, dit begint zachtkens aan te beteren, en wij twijfelen niet, of de lezing van het onderhavige boekje, dat zich door een aangenaam uiterlijk aanbeveelt, zal velen een gunstiger en waardiger denkbeeld van onze vaderlandsche Dichtkunde inboezemen.
In het uitkiezen is de Vertaler met oordeel te werk gegaan. Men vindt hier: het Volkslied; de Bededag (2 Dec. 1832); de vierdaagsche Zeeslag; de overwintering op Nova-Zembla, en den Feestzang bij het Eeuwgetijde van de uitvinding der Drukkunst, alle van tollens. Nederland in 1832 van van dam van isselt. Het Ankerspil van van walré. De Meineed van withuys. Roosje van bellamy, waarbij het bekende gedicht: Plompe zin, plompe min, eigenlijk onder den titel: een ezel die vrijdt, die schopt of smijt, uit den Spiegel van den ouden en nieuwen tijd van cats. De Legende: het Huis ter Leede van van lennep. Rozemond, episode uit de Geuzen van van haren. Beiling's dood, uit de Hollandsche Natie van helmers. Het menschelijke leven van bilderdijk. De Grijsaard en de Jongeling van Vrouwe k.w. bilderdijk. De Orion van nieuwland. Mozes van warnsinck. De Voorzienigheid van feith. Bij de lijkbaar eener weduwe van immerzeel en Winteravonduur van denzelfden. Eenige Sneldichten van huygens, en eindelijk: het dichterlijk geluk van boddaert, jun. Van onbekende Dichters twee gedichten op van speyk en: Zeemans-leven.
Blijkbaar heeft de Overzetter er zich op toegelegd, om in onderscheidene dichtsoorten en van onderscheidene Dichters het een en ander te leveren. Wij moeten natuurlijk met de keuze genoegen nemen, schoon het ons spijt, hier niets te vinden van spandaw, niets van staring, noch van anderen, te veel om te noemen. De genoemden echter mogten niet zijn voorbijgegaan. De Heer von mauvillon zou echter daartoe een volgend bundeltje kunnen bestemmen, waartoe wij hem aanmoedigen. Hier ware evenwel nog plaats ge-
{==220==} {>>pagina-aanduiding<<}
weest, indien het Volkslied en de Bededag, als reeds vroeger in het Hoogduitsch vertaald, waren achtergebleven, gelijk ook de Feestzang bij het Eeuwgetijde der Drukkunst. Men had van tollens buitendien reeds wat, en voor de lezing van dit gedicht zijn onze oostelijke naburen in het algemeen te bevooroordeeld.
De versmaat van het oorspronkelijke is overal bchouden. Wij zijn echter op nieuw versterkt in onzen afkeer van Hoogduitsche Alexandrijnen. Dat de losheid der versificatie van tollens en bellamy in geene vertaling te bereiken is, verontschuldigt onzen Schrijver, wanneer hij beneden dezelve gebleven is. Over het geheel is de Heer von mauvillon wel geslaagd. Het zou de grenzen eener beoordeeling in dit Tijdschrift verre te buiten gaan, indien wij ook maar een klein gedeelte tot vergelijking kiezen wilden. Een paar plaatsen uit de overwintering op Nova-Zembla dan, en wel uit de Inleiding:

Der wackre Barends selbst will führen Heemskerks Steu'r, 
Ein greiser Seemann zwar, doch voller Jugendfeu'r. 

Hoeveel schilderachtiger is het oorspronkelijke:

De schrandre Barends zelf zal Heemskerks roer bestieren, 
Hij, rustig in 't gevaar, wat stormen om hem gieren, 
Hij, grijs in kennis, jong in ijver, vast van ziel, 
En zeeman in het hart, staat zeilreê op de kiel. 

Voorts:

Beendigt ist das Werk, die Ladung eingenommen. 

Hiervan staat geen woord in het oorspronkelijke.

De kust stroomt vol en Texels duinen zwellen. 

Hoeveel fraaijer uitgedruikt, dan:

Und Menschen, dicht gedrängt, auf Texels Dünen stehn. 

Het eerste is poëzij, het laatste plat proza. Nog eens:

Heel Neêrland zendt zijn wensch ten hemel; opgetogen 
Ziet zij haar kindren voor hare eer ten kamp gevlogen, 
Den weêrstand tarten, 't lot braveren, om misschien 
Een lauwer meerder aan haar lauwerkroon te zien. 


{==221==} {>>pagina-aanduiding<<}

Wat gaat van deze schoone regels niet verloren in:

‘Das Gott euch hüt' und schirm' im rauhen, kalten Nord!’ 
So schallt 's aus aller Mund hin zu der Schiffe Bord. 

Maar de onmiddellijk volgende regels zijn nog erger.

Jetzt ist das Meer erreicht, und Heemskerk giebt das Zeichen, 
Der Abschiedsschuss ertönt, die Boot' und Lootsen weichen, 
Sie rudern, winkend oft, zum Hafen hin zurück, 
Und beten dort: ‘O Gott! gieb unsern Brüdern Glück!’ 

Welk eene matte teutologie met het vorige: Dass Gott u.s.w.! En van die terugkeerende loodsbooten weet tollens niets, en bij hem op het gegeven teeken ertónt geen Abschiedsschuss, maar oneindig krachtiger:

Het losgedonderd schot wenscht heil aan 't Vaderland. 

Voor hem, die hier het hemelsbreede onderscheid niet voelt, is de heerlijkste poëzij - een straatliedje.
Daarentegen is:

Zet, Zangster, zet dien togt op de aangeslagen snaren, 
Volg Neêrlands wimpel na langs de ongemeten baren, 
Bezing het waagstuk, maal den uitslag, roer en streel, 
En valle u 't loon der kunst, een enkle traan, ten deel! 

fraai overgebragt. Het luidt:

Helft, holde Musen, mir den hehren Zug besingen; 
Lasst uns bis an den Pol mit Hollands Helden dringen; 
Schenkt mir den höchsten Lohn, nach dem ein Dichter ringt, 
Den Lohn, dass sein Gesang ins Herz des Lesers dringt. 

Dat Herz des Lesers is wat prozaïsch; maar de tweede regel is uitmuntend.

't Was Neêrland niet meer vreemd, Natuur de wet te stellen. 

Dit gansche denkbeeld is verloren gegaan in:

Gewohnt, sich ohne Furcht der Sturmen bloss zu stellen. 

De Zondagsviering op Nova-Zembla:

{==222==} {>>pagina-aanduiding<<}


Des Sonntags nur allein wird aus dem salz'gen Nass 
Ein Stückchen Fleisch geholt, gefroren in dem Fass. 
Ein Festmahl ist alsdann die lang entbehrte Speise; 
Doch erst begehen sie, nach frommer Christen Weise, 
Des Tages Fei'r, damit ein Jeder sich erbaut. 
Aus Gottes heilgem Wort lies't wechslend einer laut; 
Man hört mit Andacht zu, und ist der Spruch verklungen, 
Dann wird zum Leb und Dank des Herrn ein lied gesungen. 
 
u.s.w. 

Deze vertaling mag zeer wel geslaagd heeten. Oordeelkundig is het, dat de Overzetter de Psalmen van Datheen heeft weggelaten, die in het oorspronkelijke een' fraaijen trek uitmaken, maar in de vertaling misstaan zouden hebben. Ook de vertaling der beschrijving van het Noorderlicht behoort tot de goede partijen; schoon het tooveren met de taal, dat tollens b.v. daar met het ‘prachtig vuurwerk’ doet, niet overgestort kan worden. Onzes ondanks moeten wij van dit beroemde gedicht afscheid nemen.
Tot de bestgeslaagde stukken behoort Orion. Men hoore den aanvang:

Wer ist es, der sein Haupt mit Pracht 
In wolkenleerer, stiller Nacht 
Emporhebt aus dem Oceane? 
Wen bleichen selbst die Strahlen nicht, 
Die durch die Sphären schiesst Diane 
Zu löschen dieses helle Licht? 
 
Orion ist 's, dem, wenn er steigt, 
Der mindren Sonnen Schimmer weicht, 
Wie Luna Phöbus goldnen Strome. 
Verfolg', Orion, deinen Lauf, 
Willkommen sey am Welten-dome! 
Ich schau entzückt zu dir hinauf. 

Zulk eene overzetting staat weinig beneden het oorspronkelijke. Ook trok door de vloeijende versificatie bijzonder onze aandacht de Meineed van withuys; eene soort van Romance, eenige bladzijden groot, en echter, naar ons gevoel, een der beste dichtstukken in onze taal, een juweel, dat in elke kroon schitteren zou.

Den held, die éénen redt, verbeidt 

{==223==} {>>pagina-aanduiding<<}

De kroone der onsterflijkheid, 
Verdient haar veertigmaal! 

is overgebragt:

Des Bruders Rettung schöner Lohn 
Blüht ewig euch an Gottes Thron, 
Verdient ihn vierzigmal! 

Dat éénen heeft de Vertaler niet gevoeld. Één fraai coupletje nog, de beschrijving van het varen der stoomboot:

Im Raume lodern Flammen hell, 
Sprühn Funken weit herum; 
Da jagt der Dampf das Radgestell 
An Eisenarmen um. 
Der Schaum spritst hoch am Bug empor, 
Der Räder Schlag betäubt das Ohr, 
Gräbt Fürchen wie ein Pflug. 
Des Schiffes tiefe lange Spur 
Auf Oceans bewegter Flur 
Zeigt seinen raschen Flug. 

En nu durven wij voor deze beoordeeling geen enkelen regel meer vragen.




Lorenzo en Blanca, Romantisch Gedicht in drie Zangen, door W.H. Warnsinck, Bsz. Te Amsterdam, bij S. Prins. 1839. In gr. 8vo. XVI en 93 bl. f 3-50.

Met een aantal fraaije vignetten versierd en voorts zuiver en sierlijk gedrukt, zou dit werkje reeds, om het bevallig uiterlijk onder de sieraden eener bibliotheek behooren: doch wat zou een bekoorlijk uithangbord beteekenen, indien magazijn of logement den bezoeker te leur stelde, en slechts den voorbijganger tegenlachte? Het is niet anders met de boeken. Gelukkig echter kunnen wij ook van dit werkje van den als Dichter sedert zoo vele jaren gunstig bekenden warnsinck getuigen, dat de inhoud aan het uitwendige beantwoordt.
Jonkheer Mr. d.t. gevers had ten jare 1829 in Felix Meritis over zijne reis door Calabrië gelezen, en in die verhandeling eene Episode medegedeeld betrekkelijk zekeren

{==224==} {>>pagina-aanduiding<<}
antonio, een braaf Calabriesch jager, die, tijdens het uitbarsten van den oorlog in dat land tusschen deszelfs opgestane bewoners en de legers van napoleon, nadat murat op den troon van Napels was geplaatst, zijne beminde, welke hem vervolgens hare hand schonk, uit de handen van Fransche soldaten gered had; doch die, nadat de eigenlijke opstand ten onder was gebragt, nog altijd, gelijk eenige andere opperhoofden, met zijne bende de Franschen bleef verontrusten. Alzoo werd hij eindelijk een bandiet, en met zijne vrouw, die hem nooit had willen verlaten, door de Franschen gevangen genomen; terwijl beide tot den kogel werden verwezen, en dat vonnis aan hen volvoerd werd.
De Heer warnsinck gevoelde en erkende het bezwaar, om eenen opstand, gedeeltelijk uit dweepzucht ondernomen, en eenen held, die toch eindelijk roover werd, zonder krenking der zedelijke waarheid, belangwekkend te maken, maar heeft die moeijelijkheid gelukkig overwonnen.
Na eene dichterlijke opdragt aan den Heer gevers, waarin bij de volgende regelen de wijze van behandeling zonder overdrijving wordt afgeschetst:

Zacht klonk mijn toon voor reine huwlijksliefde, 
Als 't koeltje suist om rozenblaen; 
Maar somber, bij al 't wee, dat beider harten griesde, 
Als 't schokken van den herfstorkaan. 

Na die opdragt volgt een voorberigt in proza, en daarna het romantisch gedicht zelve in drie zangen. De naam antonio is, om het min gemakkelijke daarvan voor den klemtoon, veranderd in lorenzo, en aan zijne beminde is de naam van blanca gegeven. Het geheel is bewerkt in vrij gewijzigde octaafrijmen, soms met andere maten afgewisseld. De eerste zang schetst de redding van blanca uit handen der Fransche soldaten, en het huwelijk van lorenzo in zijne geboortestad Cosenza, benevens het op nieuw beginnen van den kampstrijd. Een droom van lorenzo, die al het volgende op zinnebeeldige wijze voorspelt, is er uitmuntend ingevlochten. - De tweede zang schildert den oorlog in Calabrië, vóór nog Cosenza gevallen was. Het stoute en akelige dier tafereelen wordt afgewisseld door het afmalen van lorenzo's huwelijksgeluk. - De derde zang behelst den val van Cosenza, den oorlog in de gebergten, op het laatst ontaard in een'

{==225==} {>>pagina-aanduiding<<}
strijd van rooverbenden tegen de geregelde krijgsmagt, en eindelijk de treurige ontknooping, door het voltrekken der doodstraf aan lorenzo en blanca, waarin weder de Episode van blanca's lijden in hare gevangenis tusschen de kloostermuren, hare ontsnapping en wederontmoeting van haren echtvriend om met hem te sneven, de ruwere of hardere partijen liefelijk en teeder vervangt.
Wij besluiten onze aanprijzende aankondiging met het afschrijven van lorenzo's droom. (Iste zang, bl. 7-9.)

Het landschap, van den glans der avondzon omgloord, 
Toont hem een mirtenwoud, gesierd met rozenstruiken, 
Laurierboom en citroen ziet hij alom ontluiken; 
Een groene bergkruin kroont het zielverrukkend oord. 
Ginds stuwt een waterwel haar vlieten murmlend voort, 
Om onder 't pijnboomloos het starend oog te ontduiken. 
Natuur heeft hier haar schat vereend ten toon gespreid: 
Hij ziet het schoon Itaalje in al zijn heerlijkheid. 
 
Daar nadert Blanca - maar gelijk als de englen naken - 
Zij blikt den jongling aan; zij spreekt niet, neen, zij lacht; 
De blos der onschuld zweeft in 't blosje van haar kaken; 
Vol goedheid staat zij daar, bevallig, kuisch en zacht. 
Haar blanke boezem zwelt; zij schijnt een' zucht te slaken; 
Zij komt en naakt de plek, waar haar geliefde wacht. 
Nu staat zij stil; zij staart op 't heerlijk bloemgemengel, 
En bukt, en plukt een roos, nog bloeijende op haar stengel. 
 
‘Aanvaard (zoo spreekt de maagd) van mij dit liefdepand! 
Gij zijt, door 't leed beproefd, mijn weêrmin waard bevonden. 
Ontvang uw loon in 't eind! Ik schenk u hart en hand; 
Die beiden zijn met u, voor eeuwig, zaamverbonden; 
Geen tijd, geen lot, geen dood verbreekt zóó hecht een' band! 
Een schoone dag vervange uw duistre levensstonden, 
Geliefde!... loone uw min, verzachte uw smart en rouw! 
Dees roos verzegele u mijne onverbreekbre trouw!’ 
 
De jongling grijpt de bloem, omarmt zijne uitverkoren, 
En klemt de dierbre maagd, verrukt, aan 't minnend hart. - 
Maar zie! daar wordt op eens alom de hemel zwart; 
Het landschap heeft zijn' tooi, natuur haar praal verloren; 
Daar schiet de bliksem neêr, de donder doet zich hooren, 
En beiden staan verplet; de nood klimt met hun smart; 

{==226==} {>>pagina-aanduiding<<}

Daar gaapt een afgrond....God!...de grond bezwijkt; zij zinken, 
En storten in den nacht, en zien geen dag meer blinken. 
 
Door 't aaklig droomgezigt diep in de ziel ontsteld, 
Ontwaakt Lorenzo - en het angstzweet lekt zijn kaken; 
Hoe jaagt en trilt hem 't hart, in de enge borst bekneld! 
Wat spelt die bange droom? - Wat lot zal hem genaken? - 
Wat zegt dat voorgevoel? - Maar luister! wat geweld, 
Wat schrikgeluid van ver? - O neen, geen rotsen kraken? 
Geen donder rolt door 't zwerk, geen bliksem klieft de lucht; 
Zijn luistrend oor verneemt een vreeslijk krijgsgerucht. 





Asterois, of Messene's ondergang. Oorspronkelijk Treurspel in vijf Bedrijven, door G. Kuyper, Hz. Te Amsterdam, bij C.F. Stemler. 1839. In gr. 8vo. 96 bl. f 1-:

Er is geen moeijelijker soort van dichtstukken, dan Treurspelen, en er behoort veel genie, talent, vaardigheid, verbeeldingsgevoel en menschenkennis toe, om ook slechts redelijk te kunnen slagen. En onophoudelijk ziet men eerste proeven in het licht verschijnen, die zich aan dit moeijelijkste wagen. Ook dit Treurspel vermeerdert die waagstukken, en bevat, gelijk de meeste, eene mislukking. Hoe komt er iemand ook bij, om een Treurspel uit te geven, die niet verder is in het werktuigelijke der dichtkunst, en regelen laat drukken, als deze:

Of jaagt een droeve maar 't weer ijlings naar de poort, 
Waar 't eerst dier ramp door hen 't verhaal wordt aangehoord. 

of:

Neen, treurt vrij om het droevig lot, 
Dat thans ons komt te voren. 

of:

Ja, oogdet gij zijns staals den bliksem na op 't veld. 

en honderd anderen meer. Het plan en de karakterteekening beantwoorden aan de verzen, en wij kunnen den Heer kuyper niet aanraden, vooreerst weder zijne krachten aan zulk een moeijelijk werk te beproeven.


{==227==} {>>pagina-aanduiding<<}

Het Leven van George Washington. Een Leesboek voor de Jeugd. Naar het Engelsch. Te Haarlem, bij de Wed. A Loosjes, Pz. In kl. 8vo. 219 bl. f 1-50.

Oorspronkelijk is dit leesboek opgesteld voor de Amerikaansche Zondagsscholen. In zoo ver echter de man, wiens leven in hetzelve beschreven wordt, door zijne grootheid als mensch geheel de wereld toebehoort, en aan alle jonge lieden ten voorbeelde mag voorgehouden worden, keuren wij de vertaling van hetzelve goed; te meer, daar niet ieder volwassene den toegang heeft tot het grootere, ook in onze taal overgebragte, Leven van washington door marshall, en dus in dit leesboek vele hem nog onbekende en belangrijke bijzonderheden aangaande den beroemden Amerikaan zal aantreffen. Wat nu de wijze betreft, waarop het leven van den voortreffelijken man verhaald wordt, zoo gelooven wij, dat het werk nog meer aan het oogmerk zou beantwoord hebben, om tot een leesboek voor de jeugd te dienen, indien bij de uitgave in onze taal, met behoud van den Christelijken geest, gezorgd was, dat de Methodistische of Piëtistische kleur van het oorspronkelijke verwisseld ware voor zoodanigen verhaaltrant, als meer berekend is voor alle lezers, zonder verschil van godsdienstige begrippen. - Wij hoorden eens van iemand, die david's Psalmen boven alle andere, zelfs Christelijke, gezangen stelde, omdat derzelver maker toch die dappere krijgsheld was geweest, die den reus goliath verslagen had. Even gezocht vinden wij het, wanneer de Schrijver van washington's leven de vermelding der stichting van eene geweerfabrijk te baat neemt, om te bewijzen, dat, indien de groote man nog leefde, hij voorzeker een voorstander der Zondagsscholen en Bijbelgenootschappen zou geweest zijn. - Deze aanmerking betreft meer den toon, waarop hier verhaald wordt, dan de verhaalde zaken zelve. Voor zoo veel Rec. uit andere bronnen met de levensbijzonderheden van den held dezer levensbeschrijving bekend is, worden deze hier naar waarheid voorgesteld. Wij vereenigen ons gaarne met
den in het voorberigt uitgedrukten wensch, dat dit leesboek er toe moge bijdragen, om ieder' jeugdig' lezer te doordringen van het gevoel, dat de welvaart van het geheel slechts kan daargesteld en bevestigd worden, wanneer ieder, in den stand en den werkkring, waarin hij geplaatst is, met onbaatzuchtige regtschapenheid zijne burgerlijke pligten vervult, en daarbij handelt uit echte grondbeginselen van Godsdienst en deugd.




Eerste Bundeltje fraaije Verhalen voor de beschaafde Jeugd. Te Groningen, bij J.H. Bolt. 1839. In kl. 8vo. 96 bl. f :-60.

{==228==} {>>pagina-aanduiding<<}


Klein Geschenk voor zoete en gehoorzame Kinderen, door hunne liefhebbende Vriendin Petronella Moens. 2de Druk. Te Koevorden, bij D.H. van der Scheer. 1839. In 12mo. f :-25.

1. Onder het vele goede en nuttige, dat tot de verstandelijke, zedelijke en godsdienstige vorming der jeugd wordt aangewend, behoort ook het opstellen en uitgeven dezer Verhalen. Het verstand van den ontkiemenden mensch te scherpen en zijn hart voor het edele en schoone op te wekken, is ook hier het doel des Schrijvers. Eenige in andere talen bekende verhalen, doch hier en daar veranderd in vorm en voordragt, vinden wij in dit werkje, waarvan de lezing voorzeker strekken kan, om beurtelings afkeer van de ondeugd en liefde voor de deugd op te wekken. De Schrijver houdt zich, zoo als het voorberigt ons zien doet, onledig met het bearbeiden van oorspronkelijke verhalen. om deze in volgende deeltjes in 't licht te geven. Wij vinden dit voornemen lofwaardig, en wenschten wel, dat hij daarmede terstond een' aanvang hadde gemaakt. Wanneer hij echter uit andere talen nog iets mogt verlangen over te nemen, zouden wij hem wel durven aanraden eens te raadplegen de nu uitgekomene zevende verbeterde en vermeerderde uitgave van het werk: Beispiele des Guten. Eine Sammlung edler und schöner Handlungen, u.s.w. der Jugend und ihren Freunden gewidmet. 1-3 Theil. Stuttgart, bei j.f. steinkopf. 1840, waarin hij alsdan voor zijnen arbeid, zoo wij meenen, geene onbelangrijke bouwstof zal aantreffen.
2. De naam der Schrijfster, een tweede druk, beide zijn voor dit kinderboekje vernieuwde aanbevelingen. De verdienstelijke Vrouw blijve steeds eene gidse der jeugd, en stichte, zoo wel voor deze als voor meer gevorderden, in dicht en ondicht, nog lang veel goeds!

Vertelseltjes bij Moeders schoot. Vervolg op de Fabelen en Gedichtjes en hoe langer hoe liever. Met 24 Plaatjes. Te Groningen, bij W. van Boekeren. In 12mo. f :-90.

Zulke werkjes liggen buiten het bereik van den man. Hij ga, om zijn oordeel te rigten, naar de kinderkamer. De kleinen zelve, aan moeders schoot, mogen en moeten hier recenseren. Wij deden zulks, en de proef viel allergunstigst voor het lieve boekje uit.





{==229==} {>>pagina-aanduiding<<}

Boekbeschouwing.

Characterismi principum Philosophorum veterum, Socratis, Platonis, Aristotelis. Ad criticam philosophandi rationem commendandam scripsit Ph. Guil. van Heusde. Amstelodami, apud J. Müller. 1839. forma 8va. maj. VIII et 260 pagg. f 3-30.

Met weemoedig gevoel zet Ref. zich, om verslag te geven van het bovenstaande werk, dat, behalve het vierde Deel van de Socratische School, welligt de laatste nalatenschap zijn zal van zijnen achtingwaardigen en verdienstelijken Tijdgenoot, wijlen den Hoogleeraar van heusde, een' Man, sedert jaren in en buiten ons Vaderland met regt beroemd, en wiens nog te vroegen dood de wetenschappen betreuren.
Waarnemende, zegt de Schrijver in de Voorrede, dat de Wijsbegeerte onzer eeuw zeer naar het Eclecticismus overhelt, oordeelt hij het noodig, dat hetzelve door het Criticismus, of eene critische wijze van philosopheren, voorafgegaan worde, opdat het niet in een alles verwarrend Syncretismus ontaarde; en daarom heeft hij zich willen bezig houden met een critisch onderzoek aangaande de voornaamste oude Wijsgeeren, om hun eigen karakter en dat hunner wijsbegeerte te schatten. Hiertoe is hij met socrates, plato en aristoteles begonnen, vervolgens teruggegaan tot de voorgangers van dezen, zoo als thales, xenophanes, pythagoras, solon, enz. en eindelijk nedergedaald tot de lateren; zoo als zeno, epicurus en anderen. De drie eersten vinden wij in dit werkje; of er omtrent de overigen iets afgewerkt en nog te verwachten zij, is ons onbekend.
Het critisch onderzoek omtrent socrates, opgedragen aan de Leden der derde klasse van het Koninklijk Nederlandsch Instituut, begint met hetgene, dat zijne tijdgenooten over hem geschreven hebben, met name aristopha-
{==230==} {>>pagina-aanduiding<<}
nes, xenophon en plato, waarbij gevoegd is eene korte opgave van het oordeel der nakomelingschap over hem; van welk een en ander nu des Schrijvers eigene beoordeeling volgt, welke hoofdzakelijk hierop nederkomt, dat aristophanes socrates voorgesteld heeft [hoewel hem dan toch in deszelfs beginsels geen regt doende en scheef voorstellende] gelijk dezelve als jong mensch was, toen hij nog die rijpheid van oordeelen en wijsgeerig onderzoeken niet verkregen had, waarin xenophon en plato hem op meergevorderden leestijd doen kennen. - Hierop staat van heusde stil bij de eigene bekentenis van socrates omtrent zichzelven, en de hem eigene zelfbeheersching, waardoor hij zijne fouten en gebreken zocht te verbeteren, doch waarin hij, ook uit andere uitwendig bijkomende oorzaken, door velen zijner medeburgers miskend werd. - Om hem nu vooral uit zijne daden te beoordeelen, schildert de Schrijver hem, zoo als hij zich in den Griekschen Burgerstaat gedragen heeft, en zoo als hij in de Geschiedenis der Wijsbegeerte door zijne leer en leerlingen te voorschijn komt. Uit dit alles wordt eindelijk het karakter van socrates opgemaakt, en hiertoe van de beschrijving, die alcibiades, in het Symporion van plato, van hem geeft, gebruik gemaakt. - Als belangrijke toegift worden hier eenige vragen omtrent aristophanes, ten opzigte van socrates, voorgesteld en beantwoord; namelijk, wat aristophanes in zijne Wolken bedoeld, waarom hij daarin
socrates, niet een' of ander Sophist, ten toon gesteld, waarom dit stuk het volk van Athene niet mishaagd heeft, in hoeverre hij de voorlooper van socrates en plato genoemd kan worden, en waarin deze hem verre achter zich gelaten hebben. Hierbij is, dit wil Ref. niet ontkennen, hem niet alles even helder opgelost. Moge al (gelijk de Schrijver beweert) aristophanes eene even goede bedoeling gehad, en de misbruiken gewraakt hebben, die van de Socratische grondstellingen konden gemaakt worden, hij heeft dan toch hiertoe, schijnt het, een slecht middel gebruikt, een' braaf Man onverdiend verguisd, en zich in den grond aan dezelfde miskenning en

{==231==} {>>pagina-aanduiding<<}
verongelijking schuldig gemaakt, als de Regters, die den Edelen ter dood veroordeeld hebben, wien van heusde ten slotte zoo schoon kenmerkt, als ‘den Profeet der Wijsbegeerte en Godsdienst bij de Atheniensers, den voorlooper dergenen, die, eenige eeuwen na hem, de waarachtigste, d.i. de Christelijke Godsdienst geleerd hebben.’
In het tweede en grootste gedeelte dezes werks vindt men critische onderzoekingen omtrent de Platonische en Aristotelische Wijsbegeerte, opgedragen aan des Schrijvers Medeleden der Fransche Academie des Sciences morales et politiques. - Om nu in de eerste plaats over plato en zijne Wijsbegeerte wél te oordeelen, begint van heusde met hem volgens deszelfs schriften te beschouwen, en wel als Schrijver van Mimen (zooveel als nabootsende verhalen) en uitvinder van het wijsgeerige Drama, (zooveel als tooneelmatig verhaal) door welke beide middelen hij zijne Wijsbegeerte kenbaar maakt; en daarnaar, niet naar de manier der Redenaars, meent van heusde te regt, dat men de rede en schrijfwijze van plato moet beoordeelen, die van der jeugd af dichterlijk geweest was, waardoor hem wel eens eigenheden zijn overgebleven, die in den prozastijl voor gebreken te houden zijn. - Hierop wordt plato door den Schrijver als Socratisch Wijsgeer beschouwd, en wel langs welken weg hij hiertoe gevormd, hoedanig zijn leven en doen geweest, en hoe de Wijsbegeerte door hem beoefend is. Om dit laatste duidelijker aan te toonen, beschouwt van heusde hem, 1. als hersteller der Kunsten en Wetenschappen, 2. als handhaver der Zedekundige, en 3. als stichter der Staatkundige; door welk een en ander hij te voorschijn treedt, 4. als oprigter eener zoo naar stof als vorm nieuwe Wijsbegeerte, die (zoo oordeelt van heusde) wel hare groote voortreffelijkheden heeft, en tot nasporing der inwendige of zedelijke wereld uitnemend geschikt is, maar ook hare gebreken heeft, door buiten den kring des menschelijken begrips en levens uit te gaan, en tot kennis der uitwendige of physieke wereld niet kan dienen.
Tot het laatstgenoemde is aristoteles beter geschikt

{==232==} {>>pagina-aanduiding<<}
geweest, aan wiens Wijsbegeerte de volgende eritische onderzoekingen des Hoogleeraars toegewijd zijn. Na kortelijk iets opgemerkt te hebben over den schrijftrant dezes Wijsgeers, toont hij vooreerst aan, in welke opzigten aristoteles de hersteller der Wetenschappen geweest is, gelijk plato dit van andere en van de Kunsten was. Hierop beschouwt hij hem als Geschied- en Oordeelkundige, bijzonder ten aanzien van de Geschiedenis der Wijsbegeerte en der Redekunde. Vervolgens doet hij hem kennen als uitvinder van eene nieuwe Redeneerkunde, of van die manier van bewijsvoeren, waardoor men het voor en tegen van eene zaak bespreekt, en zijn gevoelen tegen partij verdedigt. Eindelijk stelt hij hem voor als den stichter der Bovennatuurkunde, of der wetenschap van de oorzaken. Uit dit alles wordt nu zijn eigen oordeel over de Wijsbegeerte van aristoteles en het karakter van dezelve opgemaakt, waarvan hij, niettegenstaande de groote verdienstelijkheid, nogtans de groote gebreken duidelijk aanwijst, vooral daarin zigtbaar, dat aristoteles meer op het uitwendige, dan op het inwendige, meer op den mensch als denkend en redenerend, dan wel als zedelijk wezen, acht sloeg, en dus hierin grootelijks van plato verschilde, zoodat zijne wijze van philosopheren ligtelijk tot Sensualismus en Materialismus heenleiden zou: Aristoteles zag meer in 't algemeen op de zigtbare wereld, plato meer bepaald op den mensch, en wel den inwendigen zedelijken mensch: de leer van aristoteles was, de Boven-natuurkunde uitgezonderd, den mensch meer nuttig om te leven; die van plato, om wel te leven.
Om het onderscheid tusschen de Platonische en de Aristotelische Wijsbegeerte nog meer te doen uitkomen, geeft nu van heusde een kort overzigt van beider Geschiedenis, volgens welke de eerste bij de Romeinen door cicero, bij de Italianen, in de 15de Eeuw, door het Geslacht van de medicis, en op deszelfs voorbeeld verder in Europa, in aanzien en beoefening gekomen is, en op de behandeling van Kunsten en Letteren, bijzonder ook door het oprigten van Akademiën of geleerde Genootschappen, den

{==233==} {>>pagina-aanduiding<<}
heilzaamsten invloed gehad heeft. - Op dezelfde wijze wordt de voortgang der laatste geschetst, zoo als onder de Grieken, bij welke zij aan een stelselmatig behandelen der Wijsbegeerte, en aan de Wis-, Natuur- en Sterrekunde bevorderlijk geweest is; - onder de Romeinen, bij welke zij vooral tot aanwinst van kennis der Natuurlijke Historie gediend heeft; - eindelijk onder de nieuwe Volken, bij welke wel eerst eene stijve scholastieke wijze van philosopheren heerschte, en de wetenschappen zelfs tot aankweeking van bijgeloof misbruikt werden, maar die naderhand aan baco de verulam de aanwijzing van den weg tot herstelling der Natuurkundige Wetenschappen te danken hadden, welken vooral galileï en newton ingeslagen hebben; terwijl descartes en zijne volgers, en later, ook in de Bovennatuurkunde kant, maar elk op zijne wijze, de voetstappen van aristoteles gevolgd zijn, wiens geest ook in de sedert de 12de Eeuw gestichte Universiteiten of Hoogescholen zigtbaar en in velerlei geleerdheid vruchtbaar geworden is.
Na zich alzoo aan de hand der Geschiedenis eenen nieuwen weg gebaand te hebben, om het kenmerkend onderscheid tusschen de Platonische en Aristotelische Wijsbegeerte te doen uitkomen, gaat de Schrijver tot beider vereeniging over, welke historisch gebleken is moeijelijk te zijn, waarvan hij de oorzaken meent te vinden, deels daarin, dat de Europeërs uit hunnen aard en aanleg meer Aristotelisch, dan Platonisch, meer tot de synthetische, dan tot de analytische methode geneigd zijn, deels in de verkeerde gewoonte van Geleerden, zoo wel als van ongeleerden, om alles in de gevoelens der Wijsgeeren met elkander te vermengen en te verwarren, zonder het eerst wèl onderscheiden te hebben. - Verder toont hij aan, dat, hoewel het niet mogelijk is, plato en aristoteles, wegens het verschillend doel van hunne bespiegelingen en onderzoekingen, te vereenigen, het echter niet ondoenlijk is, hunne leerbegrippen met elkander overeen te brengen, daar zij beide, hoewel langs verschillende wegen, naar wijsheid streefden, maar aan beide, juist uithoofde van het

{==234==} {>>pagina-aanduiding<<}
bijzondere doel, dat elk in het oog hield, plato de zedelijke, aristoteles de physieke wereld, veel ontbrak, om de Wijsbegeerte in haren geheelen omvang te behandelen, en de een uitmuntte in hetgene, waarin de ander te kort schoot.
Uit deze beschouwing vloeit nu van zelf voort, welke de beste wijze is, om deze beide soorten van Wijsbegeerte te vereenigen, en hoe voortreffelijk de alzoo vereenigde zijn kan. Hierover handelt van heusde in de twee overige artikels van deze onderzoekingen; en tot dit einde, meent hij, moet de Platonische vóór de Aristotelische gaan, zoodat wij door de kennis van ons zelven en door de ons ingeschapene zucht voor het schoone, goede, regtvaardige, heilige en Goddelijke, geleid worden tot zeker kennen, althans eenigzins vermoeden, wat God is, en dan verder door eene goede beschouwing der Natuur daarin geholpen worden. Door de eerste geleid, zal de laatste geen dorre nasporing der bestaande dingen, noch even dorre behandeling der wetenschap zijn, maar doen zien, welk nut de menschelijke Maatschappij daaruit trekken kan: daardoor zal men ook den onderlingen band der kunsten en wetenschappen leeren kennen: daardoor, eindelijk, zal men het best geraken tot de beste zedelijke voorschriften des levens, en tot de zuiverste Godsdienst. Op hare beurt echter zal de laatste de eerste behulpzaam zijn, om eene grondige kennis van de uitwendige wereld te verkrijgen, opdat zij dezelve des te beter voor de ware en hoogst gewigtige belangen der menschheid aanwende; en zulk eene Wijsbegeerte wordt vooral door onze tijden, wegens de groote vorderingen en aanzienlijke hulpmiddelen der wetenschappen, allezins gevorderd. Om het dus eens in korte woorden en populair uit te drukken, zou het hier betoogde, meent Ref., hierop uitkomen: Het eene moet men doen, en het andere niet nalaten: de Aristotelische Wijsbegeerte is meer voor het verstand, de Platonische voor het hart: weet men die beide verstandig en hartelijk te vereenigen, dan verkrijgt men de ware wijsbegeerte des levens.
Eindelijk laat de Schrijver nog eene korte beantwoording

{==235==} {>>pagina-aanduiding<<}
van eenige critische vragen, ten opzigte van het Eclecticismus, volgen. 1. Hoe komt het, dat de Eclectische Wijsgeeren, [van latere eeuwen] doorgaans tot het Syncretismus vervallen zijn? Omdat het hun aan het Criticismus ontbrak, waardoor zij dus niet het beste uit allen kozen, maar allen met elkander wilden overeenbrengen. - 2. Hoe kan men zich van het Syncretismus vrijwaren? Door eene gepaste aanwending der Critiek of Oordeelkunde, die van elkander scheidt, wat niet genoeg onderling onderscheiden wordt, en daarom niet goed begrepen kan worden; die ook het valsche van het ware zorgvuldig afscheidt, om door den schijn niet bedrogen te worden. - 3. Hoe verschilt het Criticismus van de Critische Wijsbegeerte? De laatste, die door kant bijzonder alzoo genoemd, maar reeds vroeger op verschillende wijzen beoefend is, legt zich toe op het naauwkeurig onderzoeken van des menschen geest en deszelfs vermogens; de eerste op de navorsching van de Geschiedenis der Wijsbegeerte. - 4. Wat staat den Wijsgeeren, bij alle manier van philosopheren, vooral te doen, om de belangen van het menschdom te behartigen? Een verstandig Eclecticismus, d.i. met het Criticismus gepast vereenigd, te volgen; vóór alle dingen aan de Socratische beginselen vast te houden, maar tevens van het goede, dat men bij alle anderen vindt, zelfs van hunne dwalingen, partij te trekken, en, van den mensch, niet slechts zoo als hij naar het verstand of de zuivere rede, maar zoo als hij in zijn geheel, naar zijnen ganschen aard en aanleg, is, beginnende, allengs tot de wijsbegeerte van het ware, schoone, goede en Goddelijke, en alzoo tot de Wijsheid zelve op te klimmen. - 5. Wat heeft men te denken van eenen bestendigen vrede onder de Wijsgeeren, waarnaar
men bijzonder in de vorige Eeuw streefde? Deze is noch verkrijgbaar noch wenschelijk door een alles overheerschend gezag, of door een stil berusten in het nu gevondene, en dus eindelijk door een werkeloos rusten; maar door de overeenstemming in de Socratische zedelijke grondbeginselen der Wijsbegeerte, door het elk op zijne wijze voortstreven in het onderzoeken en handhaven der waar-
{==236==} {>>pagina-aanduiding<<}
heid, maar tevens door elkander, bij de hieruit noodzakelijk ontstaande verschillen, vreedzaam te verdragen, en elkanders arbeid, elk in zijne soort, even als de verschillende dicht-soorten, op prijs te stellen, en daarmede voor het geheel, vooral voor de zedelijke belangen des menschdoms, nut te doen; welk een en ander inzonderheid door de gesteldheid en behoefte onzer Eeuw schijnt gevorderd te worden. - 6. Hoe moet de Eclectische manier aangewend worden, om wèl te philosopheren? ‘Men moet van allen leeren, alsof men zelf geen bijzonder leerbegrip voor te staan hadde; maar men moet zijn oordeel gebruiken, om wèl te kiezen, en tevens moet men uit zichzelven philosopheren.’ - Uit dit alles wordt, 7, als bij slotsom, en tot zooveel te beter verstand, opgemaakt, welke de Wijsbegeerte onzer Eeuw moet zijn. Zoo men den naam van Eclecticismus, wegens deszelfs oudste minder gepaste beteekenis, liever niet verkiest, dan schijnt men aan dien van Critische of Oordeelkundige Wijsbegeerte de voorkeur te moeten geven, mits men daardoor niet, in de manier van kant, eene nieuwe Overnatuurkunde versta, maar, gelijk gezegd is, bij oordeelkundige keus met opzigt tot anderer arbeid, een eigen philosopheren, en met opregte waarheidsliefde zoeken naar waarheid.
Moge het gegeven verslag dienen, om de waarde van dit belangrijke werk eenigzins te doen kennen! Sommige artikels zouden wel eene uitvoeriger melding verdiend hebben; maar het zal toch, hoopt Ref., genoeg zijn, om daaraan dat regt te doen, welk het verdient. En mogt men hier of daar vinden, dat de Schrijver tot eenige herhaling of langwijligheid vervalt, men verschoone of in den Ref. zijn gebrekkig teruggeven van de voorstelling zijns Auteurs, of in dezen deszelfs herhaald terugkomen op een onderwerp, waarmede hij zeer ingenomen is, en dat hij van alle kanten duidelijk tracht te maken en aan te prijzen! Moge dit werk dienstbaar zijn tot het welmeenend vragen en bezadigd onderzoeken: wat is waarheid? en leiden tot Hem, wien ook de letterkundige en wijsgeerige van heusde eerbiedigde, als den weg, de waarheid en het leven, en die

{==237==} {>>pagina-aanduiding<<}
tot zijne aanhangers gezegd heeft: de waarheid zal u vrij maken!






Hoe de ondervinding ons de Bijbelgenootschappen leert beschouwen. Eene Feestrede, bij gelegenheid van het vijfentwintigjarig bestaan des Nederlandschen Bijbelgenootschaps, den 17 Oct. 1839, te Groningen uitgesproken door P. Hofstede de Groot, Hoogleeraar aldaar. Te Groningen, bij R.J. Schierbeek, Jr. 1839. In gr. 8vo. 48 bl. f :-50.

Redevoering, gehouden bij gelegenheid van de godsdienstige viering van het vijfentwintigjarig bestaan enz. den 17 Oct. 1839, te Harlingen, door P. Cool, Leeraar bij de Doopsgezinde Gemeente aldaar. Te Harlingen, bij M. van der Plaats. 1839. In gr. 8vo. 32 bl. f :-40.

Tweetal Kerkelijke Gelegenheidsredenen van J.F. Kuyper, Predikant te Maassluis. Te Maassluis, bij de Wed. G. van der Weyden. 1839. In gr. 8vo. 71 bl. f :-60.

De Hoogleeraar hofstede de groot was te Groningen spreker bij de viering van het vijfentwintigjarig bestaan des Bijbelgenootschaps. Het onderwerp zijner Feestrede is op den titel uitgedrukt. Na een zeer kort, maar voor de gelegenheid genoegzaam woord over den tekst, Joh. X:16b, beschouwt de Redenaar uit de ondervinding de Bijbelgenootschappen, eerst als het voor onzen tijd werkzaamste middel, om het geheele menschdom in ééne Gemeente van jezus christus te vereenigen, en vervolgens als zulk een middel, indien het door levende menschen tot dat doel wordt gebezigd. Dit laatste - want dat het eerste vooral geschiedkundig met betrekking tot de Bijbelverspreiding door Bijbelgenootschappen is, valt genoeg in het oog - is den lezer welligt op de eerste lezing evenmin duidelijk, als het dat aan ons was. En wij willen gaarne gelooven, dat

{==238==} {>>pagina-aanduiding<<}
het aan ons hapert, maar na herhaalde lezing vinden wij in die planöpgaaf niets meer, dan hetgeen men eenvoudiger zou kunnen zeggen: ieder is dus verpligt, om dat groote werk naar zijn vermogen te bevorderen. Waarom dan nu juist van levende menschen gesproken wordt, zien wij niet in, of dit zou kortelijk moeten willen zeggen: elk in zijnen leeftijd. De ontwikkeling bestaat dan ook bijna alleen in aanmoedigende opwekkende aanspraken, vooral in betrekking tot de juist op den dag der feestviering te Groningen opgerigte Bijbelvereenigingen, en het belang der Bijbelverspreiding op Java. Ten voordeele van dit laatste is, gelijk ook de titel meldt, de Feestrede in het licht gegeven. Eenige aanteekeningen verhoogen de waarde als gedenkstuk voor de Groninger afdeeling van het Genootschap, ook omdat daar nader berigt van de oprigting der Bijbelvereenigingen gegeven wordt.
De Eerw. cool heeft geenen tekst genomen. Na eene inleiding, die echter voor het begin eener Rede in eenen veel te hoogen stijl is aangelegd, waardoor de Redenaar wel eens tot onjuiste uitdrukkingen vervalt, b.v. schatten openen; Christenen van allerlei namen en kleuren; na die inleiding dan geeft Do. cool als zijn onderwerp op, dat het Bijbelgenootschap eene onderneming is, die de hooge ingenomenheid vooral van den waren Nederlander verdient. Zij is geheel in den geest van onze natie; want zij gaat uit van algemeene menschenliefde, van hoogschatting des Goddelijken Woords, en ademt den geest van echte vrijzinnigheid en verdraagzaamheid. Daaruit beredeneerd zijnde, dat à priori, om het zoo te zeggen, het Bijbelgenootschap in den geest onzer natie vallen moest, beroept zich de Redenaar op de ondervinding, en schildert de geschiedenis van de instelling meer in algemeene trekken, dan dat hij die verhaalt, hetgeen bij het bestaan van het bekende geschrift van chevallier ook minder noodig was. Aanmoediging, opwekking tot en oplossing van mogelijke bezwaren tegen medewerking aan het Genootschap maken het slot dezer met veel warmte gestelde Redevoering uit. - ‘Wij weten, dat God eenmaal triomferen zal.’

{==239==} {>>pagina-aanduiding<<}
Dit slot smaakte ons minder. De Schrijver meent het goed, maar zal ons toegeven, dat de uitdrukking niet is goed te keuren, daar god toch wel geene tegenwerking te overwinnen heeft. Maar cool bedoelde: de zaak van God.
Do. kuyper heeft door de twee Gelegenheidsleerredenen, die wij hier van hem ontvangen, een bewijs gegeven, dat hij den feesttoon goed weet aan te slaan, de betrekking, in welke hij geplaatst is, in haren ruimen omvang en hooge waarde overziet, en bezield is met ijver en trouw in het werk der Evangeliebediening. De eerste Rede is ter gelegenheid van het tweehonderdjarig bestaan der Groote Kerk te Maassluis. Er moet uit den aard der zaak veel in gevonden worden, dat voor die Gemeente vooral, of bijna uitsluitend, belangrijk is. Het geschiedkundige wordt afgehandeld in de inleiding, die daardoor vrij lang is geworden en tot bladz. 12 doorloopt. Van den tekst, 1 Kon. VIII:29a, wordt het noodige gezegd, en verder het tempelgebouw, waarover feest wordt gevierd, beschouwd als een waardig voorwerp van heilige belangstelling; want het is een geschenk van God, - eene nalatenschap van der vaderen Godsdienstijver, - eene kweekplaats van Christelijk heil voor onze zielen, - en een steunpunt onzer hoop in betrekking tot onze nakomelingschap. De Rede wordt besloten met onderscheidene aanspraken, in welke zelfs de koster en verdere onderhoorigen niet zijn vergeten. Het geheel doet den Steller veel eer aan. Slechts de voor- en één tusschenzang worden gemeld. Men moest bij dergelijke gelegenheden die allen mededeelen, deels opdat men zich de geheele plegtigheid meer kunne voorstellen, deels, en niet het minst, omdat men in de Psalmen en Hervormde Gezangen vaak niet weet te vinden, wat juist ter snede is. En een gepast vers te vinden, daarop stellen wij, vooral bij feestelijke gelegenheden, hoogen prijs.
Het andere is eene Bevestigingsrede over 2 Cor. I:24b. De waarheid, dat het de bestemming van den Evangeliedienaar zij, de blijdschap zijner Gemeente te bevorderen, wordt in hare waarheid, in haar gewigt en in haren in-
{==240==} {>>pagina-aanduiding<<}
vloed voorgesteld. De bevestiging gaat daarna de zoogenoemde toepassing vooraf. Zulk eene afwisseling in het min of meer eentoonige van het gewone rituaal is aan te prijzen. Do. kuyper heeft eer van zijn werk. Wij nemen in aanmerking, dat het Gelegenheidsredenen zijn, maar zouden anders meenen, dat hij lang genoeg predikt.

Vrije Gedachten over de Christelijke Openbaring, in twee Brieven. Te Amsterdam, bij J.F. Schleijer. 1839. In gr. 8vo. VII en 48 bl. f :-50.

Dit stukje bevat twee brieven tusschen twee vrienden, van welke de eerste eenige zwarigheden opwerpt tegen de Christelijke Openbaring en hare nog voorhanden zijnde geschrevene oorkonden, om derzelver geloofwaardigheid en den Goddelijken oorsprong van de daarin vervatte leer te betwijfelen; waarop de tweede, ook met het oog op het beruchte werk van strauss, antwoordt, met de loffelijke bedoeling, om die zwarigheden weg te nemen, de eer der Christelijke Openbaring en der Schriften, waarin zij vervat is, te handhaven, en (zoo als hij in het Voorberigt, bl. VII, zegt) ‘het gevaar tegen te werken, dat velen in den draaipoel van onverschilligheid, ongeloof en beginselloosheid wegzinken.’ - Intusschen zijn het slechts wenken, die deze laatste geeft; dit erkent hij zelf, bl. 41, maar, zegt hij tot zijnen vriend, ‘ik acht voor u niet meer noodig. Trouwens uw bezwaar is eigenlijk maar één; het is alles te menschelijk, te tijdelijk en plaatselijk. Mij echter komt het voor, dat dit niet anders kan, en dat ons geloof, zoo ver het historisch is, juist in dit bijzondere zijn' eenigen vasten grond kan vinden. Dit tijdelijke is intusschen slechts de schelp van het eeuwige, dit bijzondere van het algemeene, dit plaatselijke van het onveranderlijke. Jezus - zijn persoon, zijn karakter, zijn geest is heden en gisteren dezelfde, tot in alle eeuwigheid.’ Zoo veel ziet men wel, dat deze wenken door een' der zaken kundig', Christelijk liberaal denkend', met

{==241==} {>>pagina-aanduiding<<}
het Christendom het wèl meenend' Man gegeven zijn; maar of zij allen door ieder goed verstaan zullen worden, dit is eene andere vraag. Ja! ‘den wijzen genoeg!’ zegt hij, bl. 45; maar zijn allen zoo wijs? en of het dan wel nuttig is, zulke stukjes, die toch ligter, dan meer uitgewerkte schriften, onder het Volk komen, uit te geven, zou nog al te bezien staan. - Ref. zal dus ook in geene bijzonderheden uitweiden: in de meeste derzelve en in de groote hoofdzaak is hij het met den tweeden briefschrijver wel eens, maar in sommige opzigten zou hij diens meening wel wat duidelijker en bepaalder willen uitgedrukt zien, om niet misverstaan te worden: doch dit nader aan te wijzen, zou hem ligtelijk tot zulk eene breede ontwikkeling van zaken brengen, als waarvoor hij hier, bij een stukje van zoo kleinen omvang, geene ruimte mag nemen, en die hij liever, zoo men het noodig vindt, aan een opzettelijk Godgeleerd Tijdschrift overlaten wil; intusschen dengenen, die van zulke gevoelens, als die van den eersten Briefschrijver, mogten zijn, het antwoord des tweeden ter ernstige overweging en behartiging aanbevelende.

Verklaring van het Stoomwerktuig, zijnde eene algemeen bevattelijke beschrijving van deszelfs onderscheidene deelen, zamenstelling en werking, opgehelderd door een aantal Platen en de benoodigde Tafels. Te Amsterdam, bij M. Schooneveld en Zoon. 1839. In gr. 8vo. VI, 97 bl. f 1-25.

De Schrijver van dit werkje zegt in de Voorrede, dat de uitgave van een bevattelijk boeksken, waarin het Stoomwerktuig duidelijk voor oogen gesteld en kortelijk verklaard wordt, zekerlijk een gunstig onthaal bij het Nederlandsche publiek vinden moet. Wij stemmen daarmede volkomen in, te meer daar wij dikmaals gelegenheid hadden op te merken, dat zelfs menschen uit den meer beschaafden stand weinig of geen denkbeeld van den aard en de werking der stoomwerktuigen in het algemeen hebben. Dit

{==242==} {>>pagina-aanduiding<<}
getuigen de gesprekken der reizigers aan boord der stoombooten; want, niettegenstaande het geheel of gedeeltelijk gemis van kennis, spreekt men toch over stoomwerktuigen, als over zaken, die onder het onmiddellijk bereik van ieders oordeel liggen. Dat men geen Geleerde behoeft te zijn, om eene oppervlakkige kennis der stoomwerktuigen te bezitten, leert ons de geschiedenis van het Stoomwerktuig zelve; de meeste verbeteringen toch hebben wij te danken aan menschen, die volstrekt geene wetenschappelijke opvoeding genoten hadden. Wij willen hiermede niet zeggen, dat men zonder de wis- en werktuigkunde eene volledige kennis der stoomwerktuigen verkrijgen kan, en hiertoe is dit werkje ook niet geschreven; het is zamengesteld voor het publiek, en uit dit oogpunt beschouwd, namen wij het met belangstelling in handen. Wij willen eerst kortelijk opgeven, wat het werkje ons aanbiedt, en daarna de behandeling der zaken nagaan.
Van § 1 tot § 12 vinden wij de uitzetting der ligchamen door de warmte, de thermometer, de wording van stoom uit water, de condensatie of verdikking des stooms, de drukking der dampkringslucht vrij kort behandeld. Met § 13 begint de Schrijver den stoom als beweegkracht toe te passen, en geeft vervolgens in § 17 tot § 19 eene beschrijving van het stoomwerktuig van newcomen. Na een kort woord over de spanning des stooms bij verhoogde temperatuur, vindt men eene beschrijving van een stoomwerktuig van lage drukking, waarin de voornaamste zamenstellende deelen afzonderlijk behandeld worden, waarmede tot § 44 wordt voortgegaan. Het overige gedeelte van het werkje bevat eene opgave van de berekening der kracht eens stoomwerktuigs in paardenkrachten, benevens een overzigt, op hoedanig eene wijze de volumen stoom, water en brandstof, tot den gang van het stoomwerktuig benoodigd, gevonden wordt; en eindelijk het voordeel, dat er in gelegen is, om den stoom door uitzetting te doen werken, en werktuigen van hooge drukking te bezigen; terwijl het geheel besloten wordt met eenige geschiedkundige aanteekeningen betrekkelijk de onderscheidene inrigtingen,

{==243==} {>>pagina-aanduiding<<}
die men van tijd tot tijd aan het stoomwerktuig gegeven heeft. Achter het werkje vindt men twee tafels, de lste de spanningskracht van stoom bij verschillende temperaturen opgevende, terwijl de 2de tafel de middellijn des zuigers, de lengte van den zuigerslag, het getal slagen in de minuut, en het noodige water en steenkolen per uur voor stoomwerktuigen van 1 tot 105 paardenkrachten aanwijst.
Kwam ons de opvolging der zaken geleidelijk voor, minder beviel ons de behandeling van sommige derzelve. In de eerste plaats hinderde het ons, dat men bij herhaling spreekt van oude ponden, Rijnlandsche voeten enz. Waarom, daar men voor het Nederlandsche publiek schrijft, geen Nederlandsche maten en gewigten opgegeven? Het is, wel is waar, eene ongelukkige gewoonte, om, over stoomwerktuigen sprekende, Engelsche maten te gebruiken; ja zelfs geeft men aan de Engelsche duimen in ons Vaderland wel eens den naam van Machine-duimen. Om dit te verdedigen, voert men aan, dat de stoomwerktuigen van Engelschen oorsprong, en de meeste praktische werken in de Engelsche taal geschreven zijn; verder, dat de werklieden aan die maten gewoon zijn: maar deze verdediging kan voor dit oppervlakkige werkje niet van toepassing wezen.
Om de drukking der lucht te bewijzen, neemt de Schrijver in § 8 eene buis van 36 voeten lang. Het is voorwaar geene kleinigheid, eene buis van 36 voeten lengte met water te vullen, en die dan zoo maar eens, aan den open' kant digt gehouden, om te keeren. Waarom niet liever kwik gebruikt? Dat zou met de geschiedenis van de buis van toricelli ook beter overeengekomen zijn.
De voorstelling in § 13, hoedanig door stoom de beweging eens zuigers kan geschieden, is niet duidelijk, dewijl niet opgegeven wordt, op welk eene wijze de lucht, die zich onder den zuiger bevindt, weggenomen wordt.
In § 22 vindt men de veiligheidsklep beschreven op eene wijze, die weinig strookt met de Koninklijke bepalingen, daaromtrent hier te lande vastgesteld. In de eerste plaats springen de stoomketels dadelijk, wanneer de stoom de benoodigde kracht te boven gaat? (dat is gelukkig zoo

{==244==} {>>pagina-aanduiding<<}
niet); maar gevaarlijker voor den reiziger is het, dat de bestuurder van het werktuig naar goedvinden de veiligheidsklep belasten kan. Een eerste vereischte van eene veiligheidsklep is, naar ons inzien, de onmogelijkheid, om dezelve meer te belasten. Daarenboven heeft men gewoonlijk twee veiligheidskleppen, waarvan de eene uit zichzelve werkt, en de andere tot afblazing des stooms door middel van een' hefboom onder het bereik van den bestuurder gelegen is.
Gaan wij verder, zoo vinden wij in § 37 de stoomschuiven beschreven. Wanneer de daarbij gevoegde figuren alleen moeten dienen, om een oppervlakkig denkbeeld te geven, hoedanig de stoom afwisselend onder en boven den zuiger gebragt wordt, dan hebben wij er vrede mede; maar dan moest de Schrijver niet over dezen vorm der stoomschuiven uitweiden, want zulke stoomschuiven, als wij hier beschreven vinden, zagen wij nooit; - wel vonden wij dezelfde figuren, even als de meeste andere in dit werkje voorkomende, in de Dictionnaire Technologique, doch niet vergezeld met zulk een' uitleg als wij hier lezen. Om des Schrijvers eigene woorden te bezigen, moeten wij tot ons leedwezen zeggen, dat de ziel van het werktuig niet best is. In de verdere behandeling en beschrijving van het stoomwerktuig misten wij wederom het middel, waardoor een luchtledig in het werktuig wordt daargesteld. Ook is het voor den ongeoefenden lezer lastig, dezelfde zaken onder verschillende namen te zien voorkomen, zoo als regulateur en gouverneur, luchtklep en veiligheidsklep, enz.
In § 45 vinden wij voor alle de tegenstanden vrij omtrent ⅓ gedeelte van het geheele vermogen opgegeven; wij zouden zeggen, voor kleine werktuigen omtrent de helft, voor grootere ⅖. Waarom de Schrijver andermaal in deze § zijne toevlugt tot de wiskunst neemt, hebben wij niet begrepen; doch dit is zeker, dat de regel, in § 46 opgegeven, geheel mis is. Dat de Schrijver dit zelf niet gezien heeft, verwondert ons te meer, daar wij in § 45 denzelfden regel anders uitgelegd vinden. Ongelukkig gaat men

{==245==} {>>pagina-aanduiding<<}
den regel op een voorbeeld toepassen, NB. om de zaak op te helderen. De zaak is er zoo duister door geworden, dat er geen touw aan vast te maken is. Aardig is het echter, dat, door het opeenstapelen van de eene fout op de andere, de verkregene uitkomst nog al wel is.
Het overige gedeelte van het werkje hebben wij slechts vlugtig doorgeloopen, om niet in verzoeking te komen van alles te hekelen. Het nuttige doel stond ons steeds voor den geest; wij moeten echter zeggen, dat hetgeen over het voordeel, van den stoom door uitzetting te doen werken, geschreven staat, of door den Schrijver niet goed begrepen, of niet goed gedrukt is; zie bl. 79 onderaan. Verder, dat stoom, op eenen hoogeren warmtegraad dan 212o Fahr. gevormd, niet altijd stoom van hooge drukking is, en dat de stoomwerktuigen van hooge drukking wel degelijk voordeelen hebben. Van welk nut de uitvoerige tafel I voor het publiek zal zijn, begrijpen wij niet.
En wat zullen wij nu van het geheel zeggen? Het is een zeer oppervlakkig boekje, dat weinig oppervlakkige kennis over het Stoomwerktuig verspreiden zal. In één woord, wij gelooven, dat de Schrijver veel over stoomwerktuigen gelezen, maar weinig stoomwerktuigen gezien heeft.




Opvoed- en onderwijskundige Opmerkingen, gemaakt op eene Reize in de Pruissische Rijn-Provinciën, het Hertogdom Nassau en de vrije Stad Frankfort aan den Main. (Met eenige ophelderende Aanteekeningen.) Door B. Brugsma, Onderwijzer te Groningen. Te Leyden, bij D. du Mortier en Zoon. 1839. In gr. 8vo. VIII en 309 bl. f 2-50.

De Schrijver dezer Opmerkingen is reeds, door vroeger uitgegevene schriften, in ons Vaderland gunstig bekend, onder anderen door zijne Brieven over eene Reis naar Oldenburg, Bremen, Hanover en Osnabruck, met opmerkingen ten aanzien van het lager onderwijs, Gron. 1836,

{==246==} {>>pagina-aanduiding<<}
waarvan loffelijk verslag gedaan is in dit Tijdschrift voor 1837, No. XI, bl. 458-460. Nieuwe Opmerkingen, tot opvoeding en onderwijs betrekking hebbende, zijn door hem, in 1838, op eene reis door de op den titel vermelde streken van Duitschland, gemaakt, en, volgens het Voorberigt, reeds grootendeels geplaatst in de Nieuwe Bijdragen ter bevordering van het Onderwijs en de Opvoeding enz., jaargang 1838 en 1839, maar worden nu nog eens, op veler wensch, afzonderlijk uitgegeven, en vermeerderd met eenige ophelderende aanteekeningen, die van bl. 251 tot 309 loopen. - Hoewel nu deze nieuwe Opmerkingen voor de zaak van het Schoolwezen belangrijk genoeg zijn, om door de Redaetie der genoemde Bijdragen met eene ruime plaats vereerd te worden, twijfelt Ref. echter aan de noodzakelijkheid eener afzonderlijke uitgave van dezelve, te meer daar de Schrijver daarin nog veel minder, dan in de bovengemelde Brieven, uitweidt over de door hem bereisde streken, en dus zijn verslag van gedane schoolbezoeken, en zijne daarover doorgaans gepast gemaakte aanmerkingen, hoe nuttig ook voor de mannen van zijn vak, nogtans welligt niet genoeg van algemeene belangrijkheid zullen geacht worden. Indien al de 60 bladzijden zijner ophelderende aanteekeningen in de Bijdragen, gelijk hij te kennen geeft, geen plaats konden vinden, zoudenzij dan misschien niet, in een' eenigzins gewijzigden vorm, als een afzonderlijk stukje hebben kunnen uitgegeven worden? Zoo zou men niet genoodzaakt zijn, om tweemaal hetzelfde te koopen; en er zijn onder dezelve belangrijke genoeg, om als zoodanig algemeen bijval te vinden. Hoe het zij, wie zich aan het vak van schoolonderwijs toegewijd heeft, of daarmede in betrekking staat, of daarin bijzonder belang stelt, zal dit werk, het zij dan voor het eerst, of bij herhaling, met genoegen kunnen
lezen, en met de ondervinding en opmerking van dezen ervaren Onderwijzer zijn nut kunnen doen, waartoe Ref. het gaarne aanbeveelt. Voor de genen, die er het meeste belang bij hebben, acht hij het nu bekend en aangeprezen genoeg, om er geen breeder uittreksel of beoordeeling van te geven, waarvoor het ook

{==247==} {>>pagina-aanduiding<<}
zonder groote uitvoerigheid niet wel vatbaar is; en voor het overige verwijst hij naar zijn boven aangehaald verslag van des Schrijvers vroegere Brieven, dat ook gedeeltelijk hierop toepasselijk is.





Wetboek van Koophandel, vergeleken met het Romeinsche en Fransche Regt, onder toezigt van Mr. S.P. Lipman. Te Amsterdam, bij P. Meijer Warnars en J.C. van Kesteren. 1839. In kl. 8vo. VIII en 388 bl. f 2-40.

Handboek voor Notarissen, volgens de Nederlandsche Wetgeving. Door Mr. P. Mabé, jr., Regter Plaatsvervanger bij de Arrondissements-regtbank, Advocaat en Notaris te Haarlem. IIIde of laatste Deel. Te Haarlem, bij de Wed. A. Loosjes, Pz. 1839. In gr. 8vo. XII en 511 bl. f 4-90.

Volkshandboek voor Huurders en Verhuurders, overeenkom stig de beginselen der Nederlandsche Wetgeving. Door een Nederlandsch Regtsgeleerde. Te Arnhem, bij I.A. Nijhoff. 1839. In kl. 8vo. XII en 266 bl. f 2-20.

Jaarboekje voor de Regterlijke Magt, in het Koningrijk der Nederlanden, voor 1840. Tweede Jaar. Te Gorinchem, bij J. Noorduyn. In kl. 8vo. XXXI, 176 en 28  bl. f 1-50.

Was de bewerking van het Ned. Burg. Wetboek, door eenen Regtsgeleerde als de Heer lipman, reeds verdienstelijk, nog belangrijker schijnt ons zijne uitgaaf van het Wetboek van Koophandel, waar de Advocaat in Neêrlands eerste handelstad in het bijzonder zijne kennis van het commerciéle regt te pas kon brengen. Dit tweede der alzoo uitgegevene Nederlandsche Wetboeken is insgelijks met de hulp van den Heer Mr. j.w. tijdeman in deszelfs tegenwoordigen staat gebragt, en de dankbetuiging, aan dezen kundigen Medeärbeider, in het Voorberigt, door eenen man als lipman toegewijd, strekt buiten twijfel ook dien jeugdigen Regtsgeleerde tot eer, en bewijst, dat hij allezins waardig is, zijnen zoo veel herinnering wekkenden familienaam te voeren. Het

{==248==} {>>pagina-aanduiding<<}
zal overtollig zijn, deze uitgaaf der Ned. Wetboeken aan de Regtsgeleerden, en in het bijzonder die van het Wetboek van Koophandel, ook aan onze voorname handeldrijvenden aan te bevelen. Voor zoo ver de laatstgemelden er nog niet van mogten voorzien zijn, zullen zij verstandig handelen met het zich zoo spoedig mogelijk aan te schaffen. Den inkoop zal niemand hunner zich beklagen.
Hier en daar worden ook de gebreken van ons Wetboek van Koophandel aangetoond, en men moet erkennen, dat wel eens goede bepalingen der Fransche wet door duistere of gebrekkige zijn vervangen. Niet alle veranderingen zijn verbeteringen geweest.
Gelijk de twee vorige, zoo getuigt ook dit derde of laatste Deel van het Handboek voor Notarissen, volgens de Nederlandsche Wetgeving, door den kundigen mabé, van des Schrijvers belezenheid, ijver en studie. Ook hier zal deze en gene wel eens van den Auteur verschillen, hetzij in de opvatting van eenige wetsbepaling, hetzij nopens den gekozen form der voorschriften. Zoo kunnen wij b.v. ons niet volkomen vereenigen met hetgeen over den openbaren verkoop van onroerende goederen gezegd wordt bl. 137 § 61 en volgende, vooral bl. 139 en 140. De Schrijver beweert, dat Art. 1122, sprekende van boedelscheiding, handelt van het geval, dat minderjarigen mededeelgenooten zijn niet van een bepaald stuk goed, maar medegeregtigden in eenen onverdeelden boedel, waaronder zich onroerend goed bevindt; en daaruit leidt hij af, dat vast goed uit eenen boedel, aan meerder- en minderjarigen te zamen, of aan een aantal minderjarigen alleen, doch onverdeeld, toekomende, niet zou mogen worden verkocht, dan volgens art. 1119 en volgende B.W. En wij erkennen dit, als men slechts verkoopt, om eenen overigens reeds genoegzaam vereffenden boedel te scheiden. Maar als nu de boedel, zonder voorafgaanden verkoop, niet tot effenen staat kan worden gebragt, en dus de verkoop niet verlangd wordt, om die goederen of derzelver opbrengst te deelen, maar om schulden af te doen, en eerst daarna te zien, of er, en hoe veel er te deelen zal vallen; of als de verkoop gewenscht wordt, om eenig bewijsbaar voordeel, ook of alleen voor de minderjarigen; dan schijnt ons Art. 1119 enz. B.W. niet van toepassing, en alleen de regterlijke magtiging schijnt ons een vereischte. Alleen dan, als schulden en legaten zijn afbetaald, en er in den boedel niets meer

{==249==} {>>pagina-aanduiding<<}
te verrigten valt, dan de reeds aanwezige zuivere massa te scheiden, wanneer dan tot die massa vaste goederen behooren, kunnen deze niet worden verkocht, tenzij uit rapport der deskundigen van de onmogelijkheid der verkaveling gebleken zij. Op dit punt zou Recensent zich dus liever met de zich meer en meer vestigende jurisprudentie der meeste Hoven en Regtbanken, dan met den Schrijver, vereenigen. Het eigenlijke punt in questie is, tijdens het opstellen dezer beoordeeling, bij den Hoogen Raad nog niet voorgekomen; maar wel dat nopens de noodzakelijkheid der regterlijke autorisatie tot verkoop van vast goed, ten deele aan minderjarigen behoorende, in eenen boedel onder voorregt van beschrijving aanvaard. Dit nu was duidelijk, hoewel door sommigen te voren betwist. Te regt heeft dus de Heer mabé, op dat onderwerp, zijn gevoelen door den Hoogen Raad bevestigd gezien.
Met vlijt en oordeelkunde, is het zoo nuttige Handboek voor Huurders en Verhuurders door eenen ongenoemden Regtsgeleerde bewerkt. Wij vestigen de aandacht van ieder onder anderen op Hoofdstuk IV, bl. 65 en volgende, over de veepacht. Alle bepalingen daaromtrent zijn in de Nederlandsche wet nagelaten, omdat de wetgevers geloofden, dat er in ons land geene veepacht in zwang was. Daar nu echter de veepacht in eenige gedeelten des lands (gelijk ook Recensent bewust is) wel degelijk bestaat, en bovendien zulk een natuurlijk contract ligtelijk meer en meer in gebruik kon komen; en daar al datgene, waaromtrent niets bijzonders in de wet bepaald is, door beding der partijen en de algemeene beginselen wordt geregeld; zoo geest de Schrijver eene opgaaf van alles, waarop men thans, bij het beding van veepacht, te letten heeft, ten einde, bij ontstentenis der wet, de overeenkomsten der partijen zelve in alles zouden voorzien, wat uit algemeene beginselen niet klaarblijkelijk voortvloeit. Niet minder belangrijk is Hoofdstuk V, over de Pacht van Tienden, Grondrenten en gelijksoortige regten; welk alles in verschillende afdeelingen, en met splitsing tusschen hetgeen vóór 1o Oct. 1838 bestond en wat na dien tijd gecontracteerd is, uitvoerig en duidelijk wordt behandeld.
Zeer dienstig voor alle Regterlijke Ambtenaren en Praktizijns is het Jaarboekje van de Regterlijke Magt voor 1840. Men vindt er eerst de bekende 4 Reglementen, voor zoo veel de opname daarvan door Z.M. vergund is, en verder eenige

{==250==} {>>pagina-aanduiding<<}
besluiten nopens het al of niet vereenigbare van regterlijke met sommige andere betrekkingen enz. Dan volgt de eigenlijke hoofdinhoud, waarin alle Regterlijke Ambtenaren, Advocaten, Procureurs en Deurwaarders, benevens alle Notarissen, vermeld staan. Ten laatste wordt als § 2 (ten vervolge van § 1 in den vorigen jaargang) over de zamenstelling van den Hoogen Raad van Holland, Zeeland en Westfriesland gehandeld, waarbij echter welligt iets meer van bijnkershoek kon gezegd zijn. Onder de niet verbeterde drukfeilen merkten wij op, bl. 137 Mr. s. gramata voor gratama, bl. 168 l. de touw jz. voor l. de fouw jz., en m.s. in plaats van s.m. van der heyden sinclair. Denkelijk zullen er wel meerdere fouten zijn ingeslopen. De Redactie streve, ook in dit opzigt, meer en meer naar naauwkeurigheid. Eene doelmatige opgaaf van den inhoud besluit dit, voor al wat tot de Regtsmagt behoort of in betrekking staat, bijna onmisbare Jaarboekje.

De Koninginnen Maria Stuart en Elisabeth; volgens de oorspronkelijke stukken, berustende in het Britsch Museum en het Rijks-Archief, naar het Hoogduitsch van Fr. von Raumer. IIde Deel. 's Gravenhage, bij J. Kips, J.H.Z. 1839. In gr. 8vo. 250 bl. f 2-25.

Wat over dit werk, naar aanleiding van deszelfs eerste Deel, in dit Tijdschrift voor 1839, No. III, bl. 127-130, gezegd is, vindt, naar Recs. oordeel, in dit tweede zijne bevestiging. De wederzijdsche betrekkingen tusschen deze beide in verschillende opzigten merkwaardige Vorstinnen worden daarin, tot aan beider uiteinde, uit onderscheidene brieven en andere stukken van dien tijd opgehelderd, zoo veel daaruit op deze duistere en droevige historie licht kan vallen; en in zoo verre verdient deze verzameling gewaardeerd te worden door dengenen, die zich verder in dezen doolhof van menschelijke dwalingen en driften, dwaasheden, zwakheden en ongeregtigheden verdiepen wil. Ja, zij geeft daarenboven den aandachtigen lezer niet zelden stof tot nuttig nadenken en menschkundige opmerkingen. - Voor het overige is het ook hier blijkbaar, voor wie von raumer het meest partij trekt, namelijk voor elisabeth: dit nogtans moet men tot zijne eer zeggen, dat hij ook zulke dingen

{==251==} {>>pagina-aanduiding<<}
niet terughoudt, die elisabeth's handelwijze voor den onbevooroordeelden beschouwer niet in het gunstigste licht stellen, zoo als b.v. den schoonen brief, dien de Fransche Staatslieden belliÈren en chateauneuf, uit naam van hunnen Koning, ter gunste van maria, aan elisabeth schreven, bl. 148-151; of het zonderling en dubbelzinnig aarzelen van elisabeth, om het bevel tot voltrekking van het, niet door den gewonen Regter, maar door eenige door haarzelve gedelegeerde Regters gevelde, wreede doodvonnis in volle form te laten uitvaardigen, hetwelk toen, zoowel als de voltrekking zelve, zoogenaamd buiten haar weten, en omdat hare aanhangers dachten, dat zij dit wilde, geschiedde, en waarvan zij haren Secretaris davison nog de schuld en straf liet dragen. Zoo men het al voor geen listigen aanleg houden wil, om de wereld te bedriegen, dan was het misschien óf eene ellendige zelfmisleiding, óf de laatste worsteling van haar geweten of van hare menschelijkheid tegen die verschrikkelijke daad, welke toch, hoe men er ook over denken moge, harer regering waarlijk geen luister bijzet. - Ref. zal den lezer niet vermoeijen met meer proeven van dezen aard bij te brengen, maar wil gaarne ieder zijn oordeel vrij laten; want het zal hierin misschien wel altijd blijven: Adhuc sub judice lis est, of, zoo als de Schrijver zelf aan het einde van zijne berigten omtrent maria stuart zegt, bl. 211: ‘In plaats van mij te verheugen over de uitkomst, bekruipt mij een onaangenaam en lastig gevoel, hetgeen’ (1. hetwelk of dat) ‘ik nog bij geen' eenigen arbeid ondervonden heb. Ik bespeur namelijk, dat er nu bij de vroegere twijfelingen, tegenwerpingen en bedenkingen, eene onafzienbare
menigte van nieuwe voor den dag zullen komen, en ik heb (zoo als ik vroeger zeide) geen tijd en nog minder lust, om die uitvoerig te verklaren en te toetsen; want al nam ik dezen vervelenden en vermoeijenden arbeid op mij, dan zou toch waarschijnlijk ieder op het laatst bij zijn eenmaal opgevat gevoelen blijven, en ik zou moeten uitroepen: Ik heb moeite en arbeid verloren!’
Met de zoo even aangehaalde woorden maakt von raumer den overgang, om nog het een en ander uit dien tijd mede te deelen, waarvan alleen het eerste op de behandelde geschiedenis betrekking heeft, namelijk zijn oordeel over schiller's bekende treurspel maria stuart, hetwelk hij ten aanzien der kunst wel prijst, maar meent te ver van de

{==252==} {>>pagina-aanduiding<<}
geschiedkundige waarheid af te wijken, en uit het oogpunt, waaruit hij dezelve beschouwt, laat zich dit oordeel ook zeer wel begrijpen. - Vervolgens vindt men een paar brieven van elisabeth aan maria's zoon jakob; iets uit eene audiëntie van een Poolsch Gezant bij haar, enz.; verder een' brief van hendrik IV niet aan elisabeth, zoo als boven den 69sten brief staat, maar aan burghley, en eenige lessen van dezen aan zijnen zoon; voorts iets over elisabeth's betrekking tot hendrik III en IV, en verscheidene andere kleine bijzonderheden, niet belangrijk genoeg, om die allen op te noemen; hierop eenige berigten over elisabeth's ziekte en dood, en eindelijk een uittreksel uit een handschrift van den Venetiaan molino over Engeland ten tijde van hare regering, en zijne lofspraak op haar, welke von raumer ten besluite van alles met de zijne versterkt, gelijk de beeldtenis van zijne Heldin tot uitwendige versiering van dit werk vooraan geplaatst is.




Martin Luther, historisch Tafereel, 1505-1546. Naar 't Fransch van A. Barginet. II Deelen. Te Rotterdam. bij H. Nijgh. 1839. In gr. 8vo. 481 bl. f 5-:

Toen Rec. het bovenstaande werk, waarvan het oorspronkelijke hem onbekend was, ter beoordeeling ontving, kwam hem toevallig te gelijker tijd ter hand het tweede Deel van het Leven en Bedrijf van luther door lublink weddik, en verblijdde hij zich, op het lezen van den titel, aanvankelijk over dit zamentreffen: ‘les beaux esprits se rencontrent,’ dacht hij; misschien zal de Franschman wel getracht hebben, zijn historisch tafereel voor zijne landgenooten wat bevallig te schilderen en in eene fraaije lijst te zetten; maar het zal dan toch aangenaam en belangrijk zijn, den ouden Duitscher van de zestiende Eeuw door eenen Franschman en eenen Nederlander, beide van de negentiende Eeuw, voorgesteld te zien, en hunne tasereelen met elkander te vergelijken, om zich den afgemaalde des te duidelijker en waardiger voor den geest te brengen. Doch het werk van den Franschman even doorbladerende, zag hij aldra, dat hij met hem niet geheel op het grondgebied der ware Geschiedenis zou kunnen blijven, maar ook op dat der verdichting zou overgebragt worden; en toen hij zich tot de

{==253==} {>>pagina-aanduiding<<}
gezette lezing van hetzelve begaf, hoe vond hij zich al meer en meer bijster teleurgesteld! Toen bevond hij, dat barginet den ouden Held der Hervorming eenen romantischen rok van moderne snede had aangetrokken, die den gewezen Augustijner monnik even weinig zou gepast hebben, als den herdersknaap david de wapenrusting van saul; onder anderen, dat hij den armen koorknaap luther, aan de deuren der huizen, niet alleen psalmen en geestelijke liederen, maar ook Noordsche balladen laat zingen; dat hij hem als jongeling op catharina van bora zeer sentimenteel en romanesk laat verlieven; dat hij wel eenige historische daadzaken uit luther's mannelijk leven en bedrijf aanvoert, en overal vereerend van hem spreekt, maar zijn verhaal met vele verdichte en geheel vreemdsoortige episoden doormengt, waarin luther of bijna geene, of slechts eene ondergeschikte en hem kwalijk voegende romantische rol speelt, terwijl deszelfs ware Evangelische geestkracht naauwelijks te voorschijn komt; dat hij verder geen doeltreffend verslag van deszelfs verrigtingen en verdiensten geeft, maar somtijds eenige jaren overspringt, of zich van sommige hoogstbelangrijke punten, b.v. van deszelfs verblijf op den Wartburg, kort afmaakt; dat hij hem eindelijk, in het voorlaatste hoofdstuk van het tweede Deel, op romantische wijze met zijne geliefde catharina laat trouwen, en hem hierop, in het laatste hoofdstuk, met oversprong van deszelfs verdere levensjaren, laat sterven. In korte woorden, barginet heeft van de geschiedenis van luther een' alledaagschen roman gemaakt, daarin eenige tooneelen uit 's Mans leven opgenomen, die hem het meest te pas kwamen, en het overige met fictiën van den hedendaagschen trant aangevuld, welke het Rec. voorkomt, dat in de
beschrijving van een leven, zoo rijk in ware en belangrijke gebeurtenissen, en van zulk eene verheven godsdienstige strekking, als dat van luther, niet noodig, ja geheel kwalijk geplaatst zijn. Het verwonderde hem dus niet, naderhand te zien, hoe lublink weddik, die in zijn loffelijk historisch werk zichzelven en zijne lezers zoo geheel in het leven en bedrijf van den Hervormer heeft trachten te verplaatsen, en hem waarlijk te schilderen, zoo als hij geweest is, aan zijn verontwaardiging over het oorspronkelijke werk van barginet, in zijne Pandora, III, 2, bl. 184-200, lucht gegeven, en het als heiligschennis, aan de Geschiedenis gepleegd, aangeklaagd, en in een luimig

{==254==} {>>pagina-aanduiding<<}
maar naar waarheid geschreven verslag zóó heeft ten toon gesteld, dat Rec. er in het zijne nog niet de helft van gezegd heeft, en den genen, die er meer van weten wil, tot de aangehaalde plaats gaarne verwijst. - Rec. wil hiermede niet ontkennen, dat sommige partijen van dit zoogenaamde historische tafereel goed geteekend zijn, en het daarom jammer is, dat de Franschman zijn penseel niet zuiverder in de echte kleur der ware Geschiedenis gedoopt heeft, om zijnen landgenooten, van welke er velen dit nog wel noodig zullen hebben, eens in eene getrouwe schilderij voor oogen te stellen, wat luther eigenlijk voor de Christelijke Kerk is geweest; maar zoo als dit romantisch verknoeide tafereel nu uitgevallen is, vindt hij geen de minste reden, om het aan te prijzen; en gelijk de Vertaler, in het laatste hoofdstuk, waar barginet den stervenden luther, bespottelijk genoeg, laat profeteren en zinspelen op het Fransche Volk en de Fransche omwenteling, en daarvan zeer veel heil voorspellen, met reden zegt, dat hij die plaats geheel voor rekening van den Schrijver laat, even als ook een Aanhangsel, waarin barginet de Alchymie verdedigen wil; zoo zou Rec. het geheele werk voor deszelfs rekening gelaten, en geen roeping gevoeld hebben, om de tallooze romans en historisch-romantische tafereelen, die thans aan de orde van den dag zijn, met eene vertaling daarvan voor onze landgenooten te vermeerderen.

Leesboek over de beginselen der Sterrekunde, in verband met de wis- en natuurknndige Aardrijksbeschrijving; in den vorm van Gesprekken. Met Afbeeldingen. Iste Stukje. Te Delft, bij J. de Rooy. 1839. In kl. 8vo. 134 bl. f :-70.

De ongenoemde Schrijver van dit werkje heeft het zamengesteld, in de meening, dat een zoodanig, ‘in hetwelk deze wetenschap in den vorm van gesprekken behandeld wordt, en waarin de zamensteller getracht heeft, alles op de eenvoudigste en duidelijkste manier voor te stellen; eene zoogenaamde volkssterrekunde, tot nog toe in onze taal ontbrak.’ Beide (zoo men niet zeggen wil, dat het eerste vrij overbodig is, daar de vorm van gesprekken toch wel zoo noodig niet is) kon de Schrijver vereenigd hebben gevonden in de Be-
{==255==} {>>pagina-aanduiding<<}
schouwing van het Heelal door den kundigen gleuns, uitgegeven te Groningen, bij oomkens, 1834; een geschrift, dat grondigheid met duidelijkheid vereenigt, en waarvan wij in der tijd (*) een uitvoerig verslag gegeven hebben. Voor zoo verre wij uit dit eerste Stukje kunnen oordeelen, zal het pas genoemde door het onderhavige werkje niet worden verdrongen. Hier is het een en ander, wat dáár niet te vinden is, maar voor het doel ook veilig gemist kon, ja onzes inziens moest gemist worden. Wat heeft de leerling aan de vier eerste gesprekken, de geschiedenis der Sterrekunde behelzende? Bij de vermelding der verschillende ontdekkingen moeten, zal men voor den leerling geen Arabisch spreken, velerlei dingen worden gezegd en verklaard, die een bont voorkomen geven. Zoo moet men b.v. bij bradley verklaren, wat de Sterrekunde verstaat door aberratie van het licht. De leerlingen vragen dan ook als om strijd naar die uitlegging; maar de meester doet hen tot gelegener tijd geduld oefenen, daar alle die uitleggingen hem nu te ver zouden afleiden! Blijkt daaruit niet zonneklaar, en gevoelde de Schrijver het niet bij het opstellen, dat eene
Sterrekunde voor leerlingen van 12-14 jaren (bladz. 1) met geene geschiedenis dier wetenschap behoorde te beginnen? Zelfs komt het ons voor, dat voor zulke kinderen de gansche wetenschap ongeschikt is. Wij weten wel, dat men tegenwoordig knapen van die jaren vindt, welke, overstelpt met kundigheden, vaak ten koste van groei en gezondheid des ligchaams, bezwijken onder den last hunner geleerdheid. Wij weten wel, dat hetgeen onze te vroeg gestorven vosmaer over die broeikasopvoeding zoo wijs als waar heeft gezegd, de stemme des roependen in de woestijn gebleven is, en dat men het ons als grove ketterij tegen het hedendaagsche onderwijzen zal aanrekenen; maar wij zeggen het niettemin: de Sterrekunde is geene wetenschap voor kinderen, en de teruggang der nachteveningen kan dàn eerst door het verschijnsel van den priktol verklaard worden, als de laatste reeds jaren vergeten is. De Sterrekunde vordert zekere geoefendheid van oordeel, zekere bedaardheid van nadenken, die zonder onnatuurlijke overspanning van de jeugd niet gevergd mag worden. Wij ten minste zijn nog zoo ouderwetsch in onze denkbeelden, dat wij het onzen kinderen geheel niet kwalijk nemen, wanneer zij mee-
{==256==} {>>pagina-aanduiding<<}
nen, dat de zon om de aarde loopt, of schromelijke onkunde aan den dag leggen ten aanzien van de kromme lijn eener komeetbaan. Waar vult men de hersenen onzer jeugd al niet mede! Reeds zien wij den tijd naderen, dat de tienjarige astronomist de elementen eener zoneclips berekent, en de kleine wijsgeer de onnoozele kindermeid uitlacht, die hem spreekt van kool en pruimboomen, terwijl hij naauwkeurig de dimensie kent, welke het pelvis behoort te hebben ad partuan, naturae ope terminandum. Zoodat wij kortaf zeggen willen, dat eene Kindersterrekunde ons in abstracto eene dwaasheid, een nutteloos en schadelijk ding dunkt.
Het eerste Stukje der proeve, hetwelk voor ons ligt, is, uit den aanleg van het werkje, meestal wiskundige aardrijksbeschrijving. Voorts, als gezegd, een schepje geschiedenis der astronomie; een schepje geologie!! Wel ja, moet dan de jeugd niet weten, wat grondgebergten, overgangsgebergten, vlot-trappgebergten (?) zijn?






Aanwijzing der oude en nieuwere Dichters door Mr. W. Bilderdijk en Vrouwe K.W. Bilderdijk overgebragt of nagevolgd, met Aanteekeningen en eene Voorlezing over de voortreffelijkheid van Bilderdijk in het navolgen en overbrengen der oude Dichters, bijzonder van Horatius, door Mr. J. Pan. Te Amsterdam, bij ten Brink en de Vries. 1839. In gr. 8vo. XIV en 198 bl. f 2-60.

Zelden is er na den dood van een' geleerde of dichter, meer werk gemaakt, om uit zijne nagelatene schriften het belangrijke op te zamelen, dan zulks na den dood van den beroemden bilderdijk is geschied. Daardoor zijn de vereerders en bezitters van 's Mans dicht-, taal- en geschiedkundige werken met vele nalezingen, brieven en grootere of kleinere dichtstukken, nu en dan elders opgenomen, bekend geworden, die den onwaardeerbaren schat, in bilderdijk's dichtwerken voorhanden, aanmerkelijk vermeerderd en in waarde hebben doen rijzen. Geen wonder dus; dat eene chronologische lijst zijner bundels (van den Heer glinderman, nu vrij wat aanvullingen behoevende) het licht zag; dat men, in het belang van taal- en letterkunde, eene alphabetische lijst van woorden en spreekwijzen taalkundig opgehelderd

{==257==} {>>pagina-aanduiding<<}
in de werken van bilderdijk het publiek aanbood (*), een zoo belangrijk toevoegsel op de taalkundige schriften des beroemden Mans, als welke, gelijk de verdienstelijke vervaardiger, de Heer a. de jager, zegt, door hunne talrijkheid en afgebrokenheid, meer dan veel andere, de dienst van registers en dergelijke hulpmiddelen vereischen. Maar als een zeer gelukkig denkbeeld bovenal is ons de uitvoering van de zoo zeer moeijelijke taak des Heeren pan voorgekomen, om deze aanwijzing der oude en nieuwere Dichters, door bilderdijk en zijne Gade, overgebragt of nagevolgd, met aanteekeningen in 't licht te geven. Men heeft het werk slechts in te zien, om zich van de waarheid te overtuigen, welke groote zwarigheden aan deze taak verbonden zijn geweest, en hoeveel tijd er door den verzamelaar is moeten besteed worden, om het groot getal werken (nu bijna 200 deelen uitmakende) als te doorwandelen. ‘Die weg,’ zegt de Schrijver, ‘was niet overal even effen en gebaand, daar bilderdijk zulk een uitgebreid veld der onde en nieuwere letterkunde in zijne navolgingen heeft doorloopen, en dikwijls uit minder bekende en minder toegankelijke bronnen heeft geput.’ Hoe dit zij, de Heer pan heeft in de opsporing geene moeite ontzien, en, zeer wel wetende, dat het werk voor aanvulling en verbetering vatbaar is, zal, zoo als hij zelf zegt, de aanwijzing van een en ander, wat aan zijne nasporing mogt ontsnapt zijn, hem, (en alle vereerders van bilderdijk) ook in het belang onzer Letterkunde, zeer aangenaam zijn.
Wij treffen hier voor het eigenlijke werk vooreerst aan, een Register der oudere en nieuwere Dichters, door bilderdijk en zyne Echtgenoote overgebragt en nagevolgd; vervolgens eene opgave der oude en nieuwere Dichters, door beide overgebragt en nagevolgd, naar de volgorde der werken; terwijl hoogstbelangrijke en lezenswaardige aanteekeningen het geheel besluiten. De aanteekeningen zijn vooral daarom belangrijk, daar zij enkele min bekende Dichters nader doen kennen, en tevens dienen, om andere navolgingen van hetzelfde oorspronkelijke op te geven. Dit is voornamelijk het geval met sommige Engelsche of Schotsche Romancen en Balladen, vooral die, welke zich alleen in de verzameling van

{==258==} {>>pagina-aanduiding<<}
thomas percy, Reliques of ancient English Poetry, bevonden, waarvan de tekst, soms met verklaring van de Schotsche woorden, wordt opgegeven; terwijl deze aanteekeningen al verder niet weinig aanwijzing geven, om bekend te worden met het aantal keurige vignetten, door bilderdijk geinventeerd en geëtst, welke zijne werken versieren, en hem als een vernuftig en geestig teekenaar kennen doen.
Niet slechts heeft de Heer pan in het Register melding gemaakt van de grootere volledige vertalingen of overzettingen, in bilderdijk's werken en in die van zijne Gade voorhanden, maar zelfs de kleinste, op zichzelve staande overgebragte stukken opgegeven; zelfs die, waar eene enkele Strophe uit de oude of latere Dichters bilderdijk aanleiding gegeven heeft, óf tot de zamenstelling van een geheel dichtstuk, óf waar de aanhef van een of ander gedicht hem de stof tot eene verre navolging of uitbreiding aan de hand gaf en zijne dichtluim opwekte.
Bij de verbazende moeite, waarvoor de bezitters van bilderdijk's werken den Heere pan niet genoeg kunnen danken, en bij den stempel van naauwkeurigheid en juistheid, dien de bearbeiding van dit werk draagt, kan Ref. niet anders dan een algemeen verslag van dezen hoogstnuttigen en belangrijken arbeid geven; te meer, daar het zoeken naar feilen eene even zoo uitgestrekte wandeling door de werken van den Dichter en zijne Gade zoude vereischen, als de Heer pan heeft afgelegd. Kleine aanvullingen zijn hem reeds door den Heer de jager in den Konst- en Letterbode, No. 48 van 1839, medegedeeld, waarop, zoo wij meenen, de Heer pan bereids, met eenige aanmerkingen op sommige, verpligtend heeft geantwoord; en wij gelooven, dat eerstgenoemde, die reeds zulk eene naauwkeurige wandeling door bilderdijk's werken gedaan heeft, deze nasporingen met weinig moeijelijkheid zal kunnen doen. Genoeg is het, dat alle aanwijzingen, van wien ook, den Heere pan welkom zullen zijn. Eene volledigheid zonder één' enkelen misslag, kan en mag men in een werk van dien aard niet verwachten.
Ref. bewondert het onderzoek van den Heer pan, dat zeker het resultaat van een' veeljarigen arbeid moet zijn. Bij het doorbladeren van de Registers, en stilstaande bij de stukken in de Avondschemering door bilderdijk vertaald of nagevolgd, kwam Ref., het stukje de Prediker naar het Hoog-
{==259==} {>>pagina-aanduiding<<}
duitsch van grijf aantreffende, onder de aandacht, of ook niet het dichtjuweeltje, Bloeimaand getiteld, en in de nieuwe Vermaking bl. 201 te vinden, dat zeker zoo veel schoons in zes regeltjes bevat als menige lentezang in honderden van alexandrijnen kan opleveren, tevens uit genoemden Dichter genomen is. Het komt Ref. voor, dat bilderdijk die zelf zijne navolgingen onder verschillende benamingen, als overbrengen, navolgen, nazingen, naschaduwen, naspringen, enz. aanduidt, in het genoemde stukje den Duitscher andreas gryphius, om ons van deze uitdrukking te bedienen, mede nagesprongen heeft. Men oordeele:

gryphius: An den Mai. 
 
Dieser Monat ist ein Kuss, dien der Himmel giebt der Erde, 
Dass sie jetzo seine Braut, künftig aber Mutter werde. 


bilderdijk: Bloeimaand. 
 
Meymaands zoete luchtverwarming, 
Met den zegen 
In den regen 
Uitgestort, 
Is een Hemelsche Echtomarming, 
Waardoor 't Aardrijk moeder wordt. 

Hoe het zij, oorspronkelijk of nagezongen, het is en blijft een juweeltje, en de aanwijzing strekke den Heere pan ten bewijze van de oplettendheid, waarmede Ref., zoo veel de tijd dit toeliet, zijnen arbeid heeft doorgeloopen.
Hoogsterkentelijk moeten (dit is de slotsom onzer beschouwing) de hoogschatters van bilderdijk en de bezitters zijner werken den Heere pan zijn voor het belangrijke stuk, dat hij, niet alleen om het gemak der lezers van 's Mans werken te bevorderen, maar ook om jeugdige beoefenaren der oude en nieuwere Letterkunde nuttig te zijn, en die uit de aanteekeningen veel voor de studie der oude Dichters kunnen opzamelen, heeft in 't licht gegeven; terwijl allen, die bilderdijk in zijne voortreffelijkheid in het navolgen der oude Dichters, bijzonder van horatius, willen leeren kennen, dat uit de schoone voorlezing zullen kunnen doen, waarmede pan zijn werk opent, en die zoowel van zijne hooge vereering van bilderdijk, als van zijne smaakvolle en grondige bekendheid met de klassische Letterkunde ge-
{==260==} {>>pagina-aanduiding<<}
tuigt. De stijl der voorlezing is levendig en bevallig, en mag als vrij wat meer dan eene luchtige schets, zoo als de steller ze nederig noemt, beschouwd worden. Over het onderwerp dier voorlezing hoopt hij nog nader iets te bewerken. Wij wenschen met hem, dat God hem leven en gezondheid spare, en wij onze Letterkunde met zijne beschouwingen hierover mogen verrijkt zien.
De uitvoering van het werk is verdienstelijk; de vorm der registers goed gekozen; duidelijkheid in de aanwijzingen zet er het zegel op. Het boek, onmisbaar voor de bezitters van bilderdijk's werken, belangrijk voor de beoefenaars der oude Dichters, vinde dan ook vele koopers!




Waarheid en Droomen, door Jonathan. Te Haarlem, bij de Erven F. Bohn. In gr. 8vo. 260 bl. f 2-90.

Van een boek, zoo als het voor ons liggende, is eene eigenlijke beoordeeling moeijelijk. Het is zoo subjectief, dat eene beoordeeling ook alleen subjectief wezen kan. Veel vernuft en talent, hier en daar een schoone en altijd een levendige en eigenaardige stijl, kan men den Schrijver niet ontzeggen. Maar over inhoud en strekking van het boek durven wij bijkans geene uitspraak doen.
Ziehier de opschriften der opstellen: de Haarlemsche Courant; het Album; de Huisklok; Muzijk; Ruiten Troef; het Schapp; St. Nicolaas; het Legaat; de Stamboom; het Portret; de Bibliotheek; Schrijffouten. Uit deze opgave kan men echter den inhoud niet opmaken. Het zijn luimige, doch meermalen ernstige opstellen, invallende gedachten, waarin een melancholische, gevoelige toon de heerschende is.
Bij alle onmiskenbare verdiensten van dit boek heeft het echter eene fout, die bijkans altijd het gevolg van dezen schrijftrant is, die elken humorist ex professo, den besten niet uitgezonderd, aankleeft, maar die hier zeer sterk in het oog loopt; het is de zucht, namelijk, om effect te maken; vandaar overdrijving en valsche schoonheden. Men zie b.v. het opstel, 't geen het Schaap tot opschrift draagt, of Ruiten Troef, 't geen onmiddellijk voorafgaat.
Maar, mogt men om dit en andere gebreken al somtijds het hoofd schudden, de verontschuldiging voor de uitgave, aan het slot van het opstel de Bibliotheek door den Schrijver

{==261==} {>>pagina-aanduiding<<}
bijgebragt met eene bescheidenheid, die het onbescheiden zou zijn als niet welgemeend aan te zien, ontwapent de kritiek, en doet u Jonathan de hand reiken, met een verzoek om betere kennis te maken, als zijn vernuft wat meer gelouterd en zijn smaak strenger geworden is. Wat hij bedoelt met harten, die niet al te preekachtig gestemd zijn, en waarop zijn geschrift eene gedsdienstige en verwarmende werking kan uitoefenen, weten wij niet regt. Eene eigenlijk godsdienstige lektuur is het boek niet, en menigen ernstigen lezer zullen de dikwerf zonderlinge en talrijke aanhalingen van Bijbelplaatsen mishagen, die eenen minder ernstig gestemden veelligt eenen glimlach aanjagen. Evenwel kan het werk, door zijnen doorgaanden godsdienstigen en gevoeligen toon zeker hier of daar, gelijk de Schrijver wenscht, nut stichten.
Wil men eene proef van den stijl? Wij kie en deze het liesst uit het opstel de Bibliotheek, hetwelk uitmuntend is, en nog uitmuntender wezen zou, zoo er de inleiding over de warmte, die de Schrijver op zijne kamer boven alles hartstogtelijk bemint, en die niets ter zake doet, aan ontbrak. Na eerst gesproken te hebben over het kamerreizen in zijn' japon en op zijn' armstoel, gaat de Schrijver aldus voort: ‘Maar niet alleen voert mijn Bibliotheek mij door de aarde zoo als zij is en haar bewoners zoo als zij zijn, maar zij voert mij ook naar een aarde zoo als er geen is en bewoners zoo als er niet zijn. In haar schoot berust het houten zwaard van Arlequin, dat u met een tooverslag uit de wezenlijke wereld naar een wereld van verbeelding verplaatst. Zij verstaat de kunst, om den draak van den tuin der Hesperiden te verschalken; de gelukkige vallei is voor haar niet verborgen; de hal van Eblis weigert haar geen toegang; het eiland van Prospero daagt voor haar uit de zee; het paleis van mahomet ontsluit haar zijn gouden poorten; de Cherub van Eden draagt voor haar geen vlammend zwaard; ja, de Engelen ontzeggen haar niet, een enkelen blik in hunne zalige verblijven te werpen. Dat is iets heerlijks! O, het is op aarde wel schoon en goed, en zij is, zoo wel als eenig ander deel der schepping, een tooneel van Gods almagt en liefde; de vrome camphuizen heeft gelijk:

Och, waren alle menschen wijs, 
En deden daarbij wèl, 

{==262==} {>>pagina-aanduiding<<}

Deze aarde ware een paradijs. 

Maar toch is het een wellust voor iemand, wiens verbeelding verder reikt dan zijn oog, zich somwijlen met zijn geest in een volmaakter schepping te verplaatsen, waarvan het onvolmaakte der oude aarde is afgescheiden: de borst, door de nevelen van onzen dampkring beklemd, in een zuiverder aether te verruimen en te verkwikken, en zich in een eeuwige lente over de winters der aarde te troosten.
Toch is het een wellust voor iemand, wiens verwachting verder reikt dan zijn gezigt, zich de nieuwe aarde te droomen, “nederdalende uyt den hemel, als een bruyt die haren manne vereiert is;” of, als mozes in verrukking, de woning in de lucht te aanschouwen, die men later in wezen hoopt te zien. Gelukkig alzoo voor hem, die dit verlangen in zich voelt ontwaken, dat hij Dichters en Zangers gereed vindt om hem op zulk een luchtreis te geleiden. Gelukkig wie dante en tasso, shakespeare en moore, vondel en bilderdijk, klopstock en schiller kan oproepen, om hem op de vleugelen van hun rijker verbeelding en stouter genie tot die hoogte op te heffen.’ Ziet hier onder veel bonts en weelderigs toch ook eenen wegslependen, levendigen voortgang, zoo als men dien zeldzaam vindt!
Wij willen ons oordeel, voor hoe ver het als zoodanig ook voor anderen geldig is daarlatende, met andere woorden nog eens herhalen en duidelijker uitspreken, en kiezen daartoe drie plaatsen uit goethe's werken.

I. Inhoud van het boek.


So wälz' ich ohne Unterlass, 
Wie Sanet Diogenes, mein Fass. 
Bald ist es Ernst, bald ist es Spass; 
Bald ist es Lieb', bald ist es Hass; 
Bald ist es Diess, bald ist es Das; 
Es ist ein Nichts, und ist ein Was. 
So wälz' ich ohne Unterlass 
Wie Sanct Diogenes, mein Fass. 
 
Werke, II, S. 288. 


II. Behandeling en stijl.

Wenn man den Effect und auf den Effect arbeitet, so

{==263==} {>>pagina-aanduiding<<}
glaubt man ihn nicht fühlbar genug machen zu können. Daher kommt alles Uebertriebene, alles Manierirte, alle falsche Grazie, aller Schwulst. Wenn was ich sage nicht neu ist, so hab' ich es doch bei neuem Anlass recht lebhaft gefühlt.
Italienische Reise; Werke, XXVIII, S. 243.

III. Doel en strekking.


Lasst mir die jungen Leute nur 
Und ergötzt euch an ihren Gaben! 
Es will doch Grosmama Natur 
Manchmal einen närrischen Einsall haben. 
 
Werke, II, S. 248. 


1. Het Collegium Civitatis Academicae Lugduno-Batavae supremum, aan allen, die in het heil van het Leidsche Studentencorps belang stellen. Te Leiden, bij H.W. Hazenberg en Comp. 1839. In gr. 8vo. 20 bl. f :-25.

2. Aanteekeningen van een protestantsch Student. 's Gravenhage, bij K. Fuhri. 1839. In gr. 8vo. 8 bl. f :-15.

3. Een woord aan Diximus. 's Gravenhage, bij K. Fuhri. 1839. In gr. 8vo. 10 bl. f :-20.

4. Een Brief over het papier en inkt vermorsen der Wouldbes. Te Leiden, bij H.W. Hazenberg en Comp. 1839. In gr. 8vo. 17 bl. f :-25.

Eigenlijke beoordeeling van deze vlugschriften zou in een letterkundig Tijdschrift ongepast zijn. Maar, daar zij nu toch aan de Redactie der Vaderlandsche Letteroefeningen zijn toegezonden, wil Reserent, bij gelegenheid dezer boekjes, iets over de zaak zeggen, die er aanleiding toe gaf, dewijl het hier eene akademische vraag betreft, waaromtrent men buiten de Akademie dikwerf verkeerd onderrigt is, en waaromtrent het echter voor velen, ook buiten de Akademie, van groot belang kan zijn, onderrigt te wezen. No. 1, over het geheel goed gesteld en met gematigdheid en ernst geschre-
{==264==} {>>pagina-aanduiding<<}
ven, geeft ons hiertoe de noodige ophelderingen, van welker waarheid wij uit andere bronnen verzekerd zijn.
Bestaande misbruiken hadden een onderzoek aangaande de zoogenoemde Ontgroensenaten onder het Leidsche Studentencorps ten gevolge. Men ontwierp nieuwe wetten, waarbij het eigenlijk groen zijn en ontgroenen, althans het vernederende en onbetamelijke daarvan, werd afgeschaft. Deze wetten werden op eene vergadering van Studenten met eene overgroote meerderheid aangenomen. De Senaten werden diensvolgens ontbonden, en een Collegium Civitatis Academicae L.B. supremum verving derzelver plaats. Ondertusschen onderwierpen zich eenigen, grootendeels leden der ontbondene Senaten, niet aan dit besluit der meerderheid. Zij zochten en vonden ook eenen kleinen aanhang onder jongere Studenten. Deze tegenpartij, zichzelven van de grootere afscheidende, rigtte nu eene eigene Societeit op, gaf ook later een' afzonderlijken Studenten-Almanak uit (tegen dezen Almanak der Pretendenten is No. 4 gerigt) en herzag ook de vroegere wetten, die grootendeels wijzigende naar de nieuwe, door de meerderheid als geldig erkende wetten. Een Student dezer kleinere partij had de onvoorzigtigheid, een blaauwboekje in het licht te geven, geschikt om de gemoederen te verbitteren, en waarin hij Godsdienstijver der Roomschgezinden als eerste bron der veranderingen opgaf. Deze brochure gaf aanleiding tot eenige tegengeschriften, waaronder de bovengemelde No. 1, 2 en 3. Van dezen is No. 1 het uitvoerigste, bezadigdste en meest volledige.
Deze is kortelijk de toedragt der zaak. Eene verandering is te Leiden tot stand gebragt, die alle weldenkenden moeten goedkeuren, die alle weldenkenden sedert jaren gewenscht hadden, en die echter alleen uit den boezem van het Studentencorps zelve kon voortkomen. Eene magtelooze oppositie, verminderend en wegsmeltend daarenboven bij het ten einde spoeden van de akademische loopbaan van velen, die haar zamenstellen, kan die verandering niet belemmeren. Ook schijnt het geschrijf op te houden, en over 't geheel verliest het publiek daardoor niets, terwijl de studerende jeugd zelve haren tijd beter besteden kan, dan aan dergelijke twistschriften. Overigens moet men tot eer der beide partijen zeggen, dat onderlinge verdraagzaamheid en gezellig verkeer, met weinige uitzonderingen, onder de aanhangers van beiden niet afgebroken zijn, voor zoo ver het geschil-
{==265==} {>>pagina-aanduiding<<}
punt daar niet mede gemoeid was. Men mag zich dus met een spoedig einde dezer twisten en eene geheele vergetelheid derzelven vleijen, wanneer er slechts weinige jaren zijn verloopen.

Kaspar Hauser, of de ware ontdekking der tot dus verre onbekende geheimen omtrent Hauser, enz. Door W.C. Gr. V.A. IIde Stuk. Uit het Hoogduitsch, naar de tweede en vermeerderde uitgaaf. Te Kampen, bij K. van Hulst. 1839. In gr. 8vo. 141 bl. f 1-50.

Als men den ellenlangen, door ons verkorten titel van dit stukje wil gelooven, dan blijft voor den lezer van het geschrift niets duisters over in het lot van den ongelukkigen jongeling, dien zijn grafschrift het raadsel noemt van zijnen tijd. Zijne askomst, de oorzaak en duur zijner onmenschelijke opsluiting zal men vernemen. Den man leeren kennen, die hauser als kind ontving en zoovele jaren een dieren- of plantenleven deed leiden. Ontwaren, dat die zelfde man, na vergeefsche poging, ten tweedenmale den moord wezenlijk volvoerde. En boven dat alles zal men dan nog eenige bijzonderheden hooren, aangaande de in vervolg van tijd door hauser's vijanden gebezigde listen tot de volvoering der misdaad; en eindelijk, wat de Schrijfster, eene Gr[avin?] aanleiding heeft gegeven tot aangift bij het geregt en tot bekendmaking der geheimen door dit boek.
Omdat echter de inhoud aan alle die fraaije woorden bitter weinig beantwoordt; omdat bovendien het werkje krielt van de ergerlijkste Germanismen, en omdat wij bij de aankondiging van het eerste stukje (*) reeds het noodige van dit vlugschrift gezegd hebben, zouden wij het onderhavige slechts met een woord hebben aangekondigd, indien wij ons niet verpligt rekenden, den koopers van het eerste stukje te waarschuwen, dat zij niet, door het nemen van het vervolg, voor bijna de helft tweemaal hetzelfde betalen.
Immers nagenoeg 60 van de 141 bladzijden zijn eene letterlijke herhaling van het eerste stuk, louter nageschreven, met alle Germanismen, verkeerde uitdrukkingen, en wat dies meer zij. Wij begrijpen niet, hoe het mogelijk zij, dat

{==266==} {>>pagina-aanduiding<<}
Vertaler en Uitgever hun publiek zoo erg in de kleêren durven steken, maar meenen te moeten waarschuwen tegen de speculatie, om tweemaal hetzelfde te drukken en te laten betalen. Het zij ons vergund, den schijn eener valsche aantijging te ontgaan, door eenvoudige opgaaf:
De 66 eerste bladzijden van het eerste stuk zijn niet herhaald. Bladz. 67 van de woorden: Dat kaspar hauser's moeder, tot bladz. 73: uitkomst had kunnen geven, vindt men woordelijk terug in het tweede stuk, bladz. 6-13. Nu volgt eenige regelen verschil; waarna kaspar hauser kwam tot vervuld worden, I, bladz. 74-76, overeenkomt met II, bladz. 13-15. Nu komt weder eenig verschil en verder overeenkomst van de regering tot noch er kennis van nemen; I, bladz. 76, en II, bladz. 16. Nu heeft II eenige uitbreiding, met dien verstande echter, dat in dit gedeelte wat I heeft ook in II gevonden wordt. Waar dit slechts op enkele volzinnen of halve bladzijden betrekking heeft, zullen wij het niet met den vinger aanwijzen. Met het begin van 1832 tot lid der menschelijke maatschappij kon zijn is woordelijk I, bladz. 78-80, en II, bladz. 20-22. En wederom na weinige regelen: De Heer Luitenant hickel tot de twee versregels; I, bladz. 80-86, en II, bladz. 22-29. En zoo gaat het voort. Kortheidshalve duiden wij van het vervolg de uitvoerigste plaatsen slechts aan: I, bladz. 87-89, en II, bladz. 52-54. - I, bladz. 89-91, en II, bladz. 77, 80-82. - I, bladz. 99-111, en II, bladz. 54-65. - I, bladz. 91-99, en II, bladz. 68-76. - I, bladz. 111-117, en II, bladz. 82-89. - I, bladz. 125-128, en II, bladz. 96-99. - I, bladz. 128-132, en II, bladz. 89-93.
Heeft de lezer genoeg? En dan nog leest men in het voorberigt: ‘Eenige geëerde lezers hebben te kennen gegeven, dat er in het eerste deel van dit werk veel herhaald werd, hetgeen reeds in eenige, vroeger uitgegeven, schriften over kaspar hauser geboekt was.’ Dat heet ik uitschrijven!




Onze Voorouders, in verschillende Tafereelen geschetst door Mr. J. van Lennep. IIde Deel. Te Amsterdam, bij P. Meijer Warnars. 1839. In gr. 8vo. 400 bl. f 4-10.

Wij ontvangen in dit Deel wederom een drietal verhalen,

{==267==} {>>pagina-aanduiding<<}
waarin de Heer van lennep zijn vroeger aangekondigd plan voortzet, om onze voorouders in verschillende tijdperken der geschiedenis, in hunne zeden en in hun karakter af te schilderen. Dit tweede Deel behelst: Charietto, de Saksische Weezen, en de Friezen te Rome. Het komt Rec. voor, dat deze drie stukken zeer onderscheidene verdiensten hebben. Het eerste en het tweede verhaal zijn, naar zijn oordeel, volkomen in den geest van het doel, welks bereiking van lennep zich heeft voorgesteld. Charietto levert een goed tafereel van den toestand, waarin het land verkeerde, toen de magt der Romeinen begon te verminderen in deze gewesten, en de sterkten, die in het verhaal Brinio eene hoofdrol spelen, niet langer, gelijk wij bl. 56 lezen, in zulk een aantal aanwezig noch met zulke talrijke bezettingen voorzien waren. Het zijn de tijden van juliaan den Afvallige, waarin wij hier worden verplaatst; de invallen der Saxers of Quaden en hunne tenonderbrenging door chariëtto leveren de stofse op tot het verhaal. De Dichter heeft hierbij partij getrokken van veel, wat de geschiedenis ons aangaande juliaan verhaalt, en, daarmede het hoofdonderwerp van zijn tafereel naauw verbindende, heeft hij er een onderhoudend en niet onbelangrijk geheel van gemaakt; en, schoon de handelende personen onze eigenlijke voorouders niet zijn, zoo is dit verhaal toch zeer geschikt, om ons de gesteldheid des lands en des volks in die dagen te doen kennen.
Uit dit oogpunt beschouwd, beviel het tweede verhaal, de Saksische Weezen, Rec. niet minder. Dat is regt in den geest van het geheele werk. Het is eene eenvoudige schets, zonder veel intrigue; maar het lot der vorstelijke weezen boezemt den lezer toch genoegzaam belang in. Goed gelukt zijn vooral ook sommige plaatsen, waar de kinderen sprekende en handelende worden ingevoerd, en het geheele stuk wordt met genoegen gelezen.
Het laatste verhaal is het uitvoerigste. Is het ook het beste? Het is zeker het meest romantische; het is vol leven en beweging. Amor, die uit de beide eerste verhalen, (als wij chariëtto's vroegere betrekking tot wanda uitzonderen) bijna geheel gebannen is, speelt hier eene groote rol, en Rec. zal niet ontkennen, dat de aandacht goed wordt bezig gehouden, en dat het verhaal zeker aan vele lezers het best van de drie zal bevallen. Maar beschouwen wij het in verband met den titel en de openlijk aangekondigde bedoeling

{==268==} {>>pagina-aanduiding<<}
van het geheele werk des Heeren van lennep, dan gelooft Rec., dat het hier geheel niet op zijne plaats is. Door den naam, dien dit stuk draagt, de Friezen te Rome, zoekt de Schrijver ons wel zand in de oogen te strooijen; maar moeijelijk zal hij kunnen ontkennen, dat het stuk met onze voorouders niets te maken heeft. Hij had forteman en occo even goed uit andere gewesten kunnen laten afstammen, en wij vinden hier niets, wat over de zeden en gewoonten, de leefwijze, de geschiedenis enz. van onze voorouders eenig licht verspreidt, of daarmede in eenig verband staat. Het stuk staat dus buiten betrekking tot het eigenlijke doel van het geheele werk.
Op zichzelve beschouwd, kan het daarom toch, als verhaal of novelle, groote verdiensten bezitten, en zonder twijsel heeft het zeer goede brokken. Wat Rec. bij de lezing hinderde, was eene te levendige herinnering van den Talisman van w. scott, in het tooneel, waar de Joodsche geneesheer den gewonden Paus leo bezoekt. Het is eene aanmerking, meermalen op de stukken van van lennep gemaakt, dat zij hier en daar te zeer de groote bekendheid met den onovertroffen Schotschen Romanschrijver verraden, en dat de navolging van dezen wel eens al te zigtbaar wordt. Dat is ook hier, naar Recs. oordeel, van toepassing, en hij meent daartegen den bekwamen Schrijver te moeten waarschuwen.
De trant van schrijven en verhalen van van lennep is genoegzaam bekend, en verloochent zich ook hier niet. Hij heeft eene groote gemakkelijkheid en losheid en schildert fiksch. Karakteristiek is onder anderen in het laatste verhaal het tooneel tusschen occo en den Joodschen handelaar. De stijl behoudt dezelfde natuurlijkheid, die echter wel eens in achteloosheid overgaat. Dat is jammer, maar misschien moeijelijk te veranderen voor iemand, als van lennep, wiens stijl door veel te schrijven reeds zekere vastheid heeft verkregen. Doch in allen gevalle mogen wij hem opmerkzaamheid daarop aanbevelen, en vooral dringend aanraden, om zich van onhollandsche woorden, gelijk bemerkingen (bl. 270), en uitdrukkingen, gelijk van iets jaloersch zijn (bl. 322) en zich op iets verwachten (bl. 301), te onthouden. Zijn voorbeeld zou hier kwaad doen.
Ondanks deze aanmerkingen, heeft Rec. ook dit Deel met genoegen gelezen, en verlangt zeer de voortzetting van het

{==269==} {>>pagina-aanduiding<<}
werk. De Schrijver nadert nu de tijden, die meer belang inboezemen, en den Romandichter een vruchtbaarder veld ter bearbeiding opleveren.
De Uitgever zorgt voor eene nette uitvoering van dit boek, dat zeker in vele handen zal komen. Geen leesgezelschap zal het ongelezen laten, en het verdient ook zijne eervolle plaats bij de uitspanningslectuur onzer dagen.




Henry Masterton. Historisch Romantisch Tafereel uit de tijden van Karel I. Naar het Engelsch van George Paine Rainsfort James, Esq. Door Steenbergen van Goor. III Deelen. Te Amsterdam, bij G. Portielje. 1839. 880 bl. f 8-60.

Bestaat al dikwerf de aanhef van vele beoordeelingen in eenen uitval tegen de vertalingswoede, welke, door het groot aantal van vreemde, in onze taal overgebragte voortbrengselen, bijna geen plaats overlaat in onze tijdschriften tot aankondiging van oorspronkelijke werken, en bepaalt zich daardoor van zelve de beoordeeling van vele vertaalde romans tot een enkel woord van aanprijzing of afkeuring, zoo verdienen nogtans meesterstukken in deze soort eene vereerende uitzondering. Onder de zoodanige rangschikken wij gaarne dezen roman. Niettegenstaande eene zekere langwijligheid, welke aan de Engelsche romans eenigermate eigen is, vereenigt zich hier alles, om de lezing van dit werk geschikt te doen zijn tot het verschaffen van een aangenaam onderhoud. Het woelige tijdvak, waarin de gebeurtenissen voorondersteld worden voorgevallen te zijn, derzelver tooneel, Engeland onder karel I, Frankrijk ten tijde der Fronde, het belangwekkende karakter en de afwisselende lotgevallen van den hoofdpersoon des verhaals; en de schoone stijl; dit alles zal den lezer, die van den reeds, ook onder ons, met roem bekenden Schrijver iets goeds, iets schoons verwacht, dit werk met uitstekend genoegen doen lezen.
Onder de luimig voorgestelde personen is Monsieur de vitray eene scherp geteekende karikatuur van den met al wat Fransch is overdreven ingenomen Franschman. Het karakter van den kleinen vuurbal, die als een knaap van tien jaren met dolk en geweer steekt en schiet als een oud soldaat, en in dit verhaal vrij wat vijanden nederlegt, is, op zijn zachtst

{==270==} {>>pagina-aanduiding<<}
genomen, onwaarschijnlijk. Over het geheel schijnt de Schrijver con amore vechtpartijen en doodslagen te schilderen; ofschoon wij gaarne toegeven, dat het bloedvergieten in dien tijd eene alledaagsche zaak was in beide de reeds genoemde landen, en dat dus deze schildering behoort tot de geschiedkundige waarheid van het tasereel. Eenigzins gezocht is de voorstelling der eenzaamheid als eene persoon, wanneer masterton bij het bezoeken van eenen bouwval zegt: ‘Niemand, behalve de hier heerschende eenzaamheid, merkte op, welk een wezen het toeval hier binnenvoerde.’ Wat de vertaling betreft, vonden wij, zonder opzettelijk naar fouten te zoeken, doodelijk doel voor aan den dood gewijd doel, donkere en heldere zonneschijn voor donkerheid of schaduw en heldere zonneschijn, in het Fransen voor in het Fransch. Geschriften van deze soort oefenen veel meer, dan men oppervlakkig meenen zou, invloed uit op de taal en wijze van spreken van derzelver talrijke lezers. Keurigheid van taal en stijl is dus een wezenlijk vereischte ook in zulke overzettingen. Vooral missen wij dezelve ongaarne in de vertaling van dezen roman, die, wegens het reeds opgenoemde goede en ook wegens deszelfs zedelijke strekking, aanspraak heeft op eene gunstige ontvangst bij ons lezend publiek.

Elize, door de Schrijfster van Te laat. Te Haarlem, bij de Erven F. Bohn. 1839. In gr. 8vo. 300 bl. f 3-:

Wederom is, even als in Te laat, de heldin der geschiedenis, de voortreffelijke elize, het slagtoffer van haar gevoelig hart. Eerst de wraak van eenen booswicht, wiens verliefde aanzoeken zij van de hand wijst, en daarna de heimelijke maar onbeantwoorde liefde voor eenen edelen man, veroorzaken haar eene ongeneeslijke kwaal, die haar, na het vervullen van zware pligten, vermoeid van den last en de smarten des levens, maar met blijde hoop voor de toekomst, ten grave doet dalen.
De schildering van het vrouwelijk karakter is in deze droevige historie over 't geheel zoo treffend, als, naar ons oordeel, den grooten richardson uitgezonderd, het best door eene vrouw, en wel door eene met een fijn oordeel en smaak begaafde vrouw, kan plaats hebben. Dat het boek juist niet altijd lofredenen op het vrouwelijk geslacht behelst, blijkt

{==271==} {>>pagina-aanduiding<<}
onder anderen uit het volgende: ‘Cecilia, het meisje somwijlen zachtmoedig vriendelijk, zoo vleijend goedaardig, dat men meende eene engelenziel in haar blaauw oog te zien; maar 't was of 't spel sprak, er gebeurde dan al spoedig een kleinigheid, welke vermoeden deed, dat die fulpen kattepootjes mede tot het toilet van den dag behoord hadden.’
Minder gelukkig is de Schrijfster in het voorstellen van mannelijke karakters. De weeke, vrouwelijke joannes en de norsche en trotsche ellington zijn toch beiden weinig aanbevelenswaardig, om gunstelingen te zijn van meisjes of vrouwen, die hare waarde gevoelen. Zijn er vrouwen, voor welke zulke excentrische karakters meer aantrekkelijks hebben, dan dat van den verdienstelijken man, wiens zedigheid hem in hare schatting een te alledaagsch voorkomen geeft, wij kunnen deze voorkeur, die zoo menig meisje tot eene ongelukkige vrouw maakt, niet goedkeuren, en hooren dezelve niet gaarne aanmoedigen. Ook vreezen wij, dat die halfslachtige, half Engelsche, half Nederlandsche personen, die in dit verhaal eene hoofdrol spelen, op den duur minder bevallen zullen aan den Nederlandschen lezer.
Gaven wij bij de aankondiging van Te laat de goede verwachting te kennen, welke de eersteling der Schrijfter heeft doen ontstaan, de Roman, die thans aan ons lezend publiek wordt aangeboden, stelt ons in de gelegenheid, om eenigermate te oordeelen, of deze verwachting zal vervuld worden. Eenigermate, zeggen wij, omdat dit werk, zoo spoedig op het eerste gevolgd, niet kan geacht worden van dien aard te zijn, dat het in alle opzigten het gewrocht is van rijpere ondervinding en voleindigde oefening. Zonder het genie en de bekwaamheid der Schrijfster voor het door haar gekozene vak in twijfel te trekken, wenschen wij, dat de goede ontvangst, die, gelijk wij niet twijfelen, aan haren tegenwoordigen arbeid zal ten deel vallen, haar niet wederhouden moge, om hare lezers te onthalen op zoodanige voortbrengselen van haren geest, waaraan het te zien is, dat een langdurig en bedaard oordeel de laatste beschavende hand gelegd heeft.

Korte aardrijkskundige Beschrijving van het Koningrijk der Nederlanden, volgens de laatste bepalingen. Met eene nieuwe Kaart. Door J.W.L.F. Ippel. Vierde Druk. Te Amsterdam, bij ten Brink en de Vries. 1839. In kl. 8vo. f :-55.


{==272==} {>>pagina-aanduiding<<}

Veel goeds bevat dit werkje, maar ook vrij wat misstellingen, die toch waarlijk in een land, zoo klein als het onze, hadden kunnen en behooren vermeden te zijn. Slechts enkelen, waar het boekje openvalt, teekenen wij aan. Bladz. 37. De Marie-kerk te Utrecht is niet geheel, maar slechts voor een gedeelte afgebroken; het nog bestaande koor dient tot concertzaal enz. Het gedenkteeken voor bellamy is niet in de Jacobi- maar in de Nicolaï-kerk. Bladz. 79. De haven van Zierikzee is niet met sluizen voorzien; die, welke er achter ligt, is eene spuisluis. De Nederduitsche kerk heeft er geen orgel. (De Schrijver spreekt toch slechts van ééne kerk: de prachtige groote kerk met haar overheerlijk orgel brandde in 1832 af; van deze is dus geene sprake.) De Waalsche kerk bestaat er niet meer. Bladz. 81. ‘Wilhelmina-dorp ligt aan de haven van Goes; onlangs werd hier eene kerk gesticht.’ Wat voorbarig. Heden, terwijl wij dit schrijven, wordt, blijkens de couranten, het bouwen eener kerk en pastorij aanbesteed (20 Maart 1840.) Petronella moens is niet te Aardenburg, maar in Vriesland geboren.
Men verbetere bij eenen volgenden druk deze en verscheidene andere fouten, tot welker aanwijzing ons de ruimte ontbreekt.




Fleurs de morale semées sur le sentier de la jeunesse, ou deux cents petits contes à l'usage des écoles primaires, par W. van den Hull, ancien chef d'instruction à Haarlem. A Amsterdam, de l'imprimerie de J.D. Sijbrandi. II Vol. en 3 parties en petit 8vo., pag. 160, 320. In carton f 2-75. Ingen. f 2-25.

Deze boekjes verdienen eene gunstige aankondiging en aanprijzing. De verhaaltjes zijn regt lief en geschikt voor de jeugd. Zoowel het tweede als het eerste honderdtal levert een uitstekend leesboekje voor de scholen op: maar deze stukjes zijn ook vooral ouders aan te bevelen, die aan hunne kinderen een aangenaam en nuttig Fransch boek wenschen te geven. Het werkje vinde dan en in de scholen en in de huisgezinnen een ruim debiet! Voor het laatste oogmerk kondigt de uitgever deze stukjes ook aan, bij elkander in een' netten cartonnen band gebonden.

No. IV. Boekbesch. bl. 221. staat teutologie, lees tautologie





{==273==} {>>pagina-aanduiding<<}

Boekbeschouwing.

Bartholdi Henrigi Lulofs, (juris utriusque Doctoris, in ordine philosophiae theoreticae et literarum humaniorum, qui Groningae est, Professoris ordinarii) Oratio de eloquentiae exterioris, quam vocant, interiorisque consensu, sive, ut Quinctilianus significat, de pronuntiationis seu actionis ratione, non alia atque ipsius orationis. Groningae, apud W. van Boekeren. 1839. Maj. 8vo. pag. 59.

Deze Rede, door den Hoogleeraar lulofs uitgesproken, toen hij den post van Rector der Groningsche Akademie nederleide, verdient om haren inhoud eene eenigzins breedere vermelding. Het was een gelukkig denkbeeld van den Hoogleeraar, om een onderwerp te kiezen, zoo geheel in overeenstemming met zijn eigen vak en zijne eigene liefhebberij; een onderwerp, waarover hij, die zelf als declamator roem bezit, en die de akademische jongelingschap in deze kunst moet opleiden, zeker veel gedacht heeft, en waarover hij ook uit eigene ondervinding kan spreken. Het is moeijelijk, dit stuk als redevoering te beoordeelen. In de Voorrede zegt de Schrijver: orationem, typis heic exscriptam, aliquam partem habui; en de lengte van het stuk maakt het ook niet mogelijk, dat het benevens de akademische fata geheel zij uitgesproken. Het is ook eigenlijk geene redevoering, maar meer onderwijs; en uit dat oogpunt beschouwd, is het zeer belangrijk. Na eenige algemeene bepalingen begint de Redenaar te spreken over de overeenstemming, die er tusschen de uiterlijke en innerlijke welsprekendheid behoort te bestaan met betrekking tot den persoon des sprekers zelven. Gelijk ieder schrijver zijnen eigen' stijl heeft, zoo heeft ook ieder redenaar zijne eigene voordragt. Deze opmerking is van meer belang, dan men oppervlakkig denkt. Het is, gelijk lulofs zegt, daaruit gereedelijk op te maken, quam ridiculos ii sese praebeant,

{==274==} {>>pagina-aanduiding<<}
qui in agendo non ad boni cujusquam declamatoris exemplum aliquantulum et quatenus naturalis ipsorum ratio id ferat, conformare sese studeant, sed qui naturam quasi furca expellentes, omnem istius hominis, quam tanquam exemplar sibi proposuerint, vultum, voces atque motus servili prorsus imitatione effingere conentur. Quod ego quidem imitatorum pecus non homines, sed simias agere dixerim. De Heer lulofs kent die naäpers waarschijnlijk vele onder zijne leerlingen, en van de kansels in ons vaderland heeft menige naäper van eenen met regt beroemden kanselredenaar zich in de laatste jaren laten hooren: Quam rem appellem dignissimam, quae ab omnibus, qui emunctae sint naris, exsibiletur.
Een ander punt van overeenstemming vindt de Hoogleeraar daarin, dat zoowel tot de uiterlijke, als tot de innerlijke welsprekendheid gaven der natuur, vereenigd met oefening en opleiding, worden gevorderd. Met regt dringt hij er op aan, dat deze laatste niet worde verwaarloosd, en toont, hoe zeer zij strekken kan, om datgene, wat de natuur weigerde of gebrekkig gaf, aan te vullen of te verbeteren, en hoe noodzakelijk tot eene goede uitvoering ook kennis, gevoel, beschaving enz. te achten zijn.
Zeer waar en behartigenswaardig is datgene, wat lulofs vervolgens aanwijst, van hoeveel belang het bij de uiterlijke voordragt zoowel, als ten aanzien van den stijl zelven is, dat men zijnen stand en de plaats, waar men spreekt, wel in het oog houde. Wij zouden het met hem menigen jongen predikant wel willen toeroepen: Orator sacer in actione sua sit gravior, modestior, severior. Ne affectuum turbine abripi se patiatur; ne immodicae frena laxet concitationi ne manuum artificia, ne digitorum persequatur argutias, ne crebriore utatur gestu. Quemadmodum in ejus stilo, sic in ejus pronuntiatione ardeant, ferveant quidem multa, sed ita, ut ardor semper gravitate temperetur et pia quadam verecundia. Hoe menigmalen wordt dit vergeten! Hoe vordert de wansmaak van velen tegenwoordig geweldigheid van voordragt, rustelooze bewegingen, onophoudelijke en drukke gebaren! Wacht u, wacht

{==275==} {>>pagina-aanduiding<<}
u, voor dien wansmaak, gij, die tot kanselredenaars geroepen wordt! Vergeet het niet, dat ernst en bezadigdheid zich altijd aan levendigheid van voordragt moeten paren, en dat gij, gelijk gij u in uwen stijl voor alles moet wachten, wat naar zoogenoemde coups de théatre zweemt en op het effect meer, dan op de waarheid berust, zoo ook daarbij alles moet vermijden, wat tooneelmatig is: non comoedum esse, ced oratorem volo, zegt quinctilianus teregt, en indien dit van iemand geldt, het geldt van den kanselredenaar.
Nadat de Redenaar heeft aangetoond, welk een groot verschil, ten aanzien van de voordragt, tijd, plaats en gelegenheid kunnen en behooren te maken, en heeft doen gevoelen, van hoeveel belang, ook voor de uiterlijke welsprekendheid, de bekende spreuk is: Pectus est, quod disertos facit, gaat hij voort, om aan te wijzen, dat de eigenschappen eener goede rede, zuiverheid, duidelijkheid en sierlijkheid, evenzeer vereischten zijn van iedere goede voordragt. Bij het behandelen der beide eerste punten berispt de Hoogleeraar met regt het provincialisme, dat zoo vele redenaars zich niet afwennen, en het te rad spreken, wat zoo velen jeugdige sprekers eigen is. Allen schoolmeesters (helaas, zoo dikwijls bedervers onzer schoone moederspraak!) mogen wij de volgende woorden ter behartiging aanbevelen: wij geven den zin daarom in het Hollandsch: Gelooft niet, dat men zijnen hoorders iedere letter als moet toerekenen en toetellen! Er is geen onaangenamer, geen gemaakter wijze van uitspraak, en waardoor meer alle bevalligheid en liefelijkheid wordt weggenomen, dan zulk eene, waarbij iedere letter wordt uitgesproken [men denke aan menschen, wenschen, gelijk men dat op de scholen zoo dikwijls hoort], of waarbij ook letters als van elkander worden gescheiden, die tot éénen klank behooren zamen te smelten, gelijk b.v. ng, nk en andere [men hoore b.v. krin-gen enz.] Tot de sierlijkheid, die evenzeer in voordragt als in stijl wordt gevorderd, rekent de Redenaar verscheidenheid of afwisseling, maar die met gelijkmatigheid behoort gepaard te gaan, en aangenaamheid en gepastheid. Daaruit vloeit ook
voort,

{==276==} {>>pagina-aanduiding<<}
dat de pronuntiatio even als de oratio tripartita mag worden genoemd, en dat het waar is, eum omne tulisse punctum, qui et humilia subtiliter et magna graviter et mediocria temperate posset dicere. De Redenaar heldert dat met vele voorbeelden op, en past het toe op de vier onderscheidene deelen der rede: het exordium, de narratio, de probatio, en de per noratio, die, gelijk zij hunnen eigenaardigen stijl vorderen, ook eene daarmede overeenkomstige voordragt eischen.
Na hierover breedvoerig gehandeld te hebben, geeft de Redenaar nog verschillende wenken, b.v. het reciteren van verzen betreffende, waarin hij evenzeer het geheel voorbijzien van maat en rijm, als het zoogenoemde zingen, afkeurt, of ten aanzien van de ironie en hare uitdrukking door de voordragt zoowel, als door de woorden, of ten aanzien van de noodzakelijkheid, om altijd aan de wetten van het schoone en welstandige te gehoorzamen, en dus de natuur behoorlijk te wijzigen, enz.
Maar wij kunnen den Redenaar niet verder op den voet volgen. Datgene, wat wij van zijn stuk hebben medegedeeld, zal voorzeker kunnen strekken, om deszelfs belangrijkheid te doen zien. Wij wenschen het in handen van allen, die eenmaal als publieke sprekers hopen op te treden. Het worde een handboekje voor de Studenten aan onze Hoogescholen, en worde door hen ijverig bestudeerd! Wij danken den Hoogleeraar voor zijne belangrijke bijdrage ter bevordering van de schoone kunst der uiterlijke welsprekendheid.




Institutiones Theologiae Naturalis. In Scholarum suarum usum delineatae a p. hofstede de groot, Theol. Doct. et in Universitate Groningana Professore.

Domine, quia fecistinos ad Te, inquietum est cor nostrum, donec requiescat in Te.
Augustinus.
Editio altera emendatior et multum (multo) auctior. Groningae, ex officina W. Zuidema. 1839. Formâ 8vâ. pag. 198. f 2-20.

{==277==} {>>pagina-aanduiding<<}

Ten jare 1834 gaf Prof. hofstede de groot in het licht Institutiones Theologiae Naturalis, van welke hij te regt ook op den titel getuigde, dat zij waren breviter delineatae. Eene tweede uitgaaf is door het gebruik noodig geworden; en zoo is ontstaan het geschrift, dat nu hier wordt aangekondigd, hetwelk naar waarheid mag genoemd worden verbeterd en veel vermeerderd.
‘Toen ik,’ zoo schrijft de Hoogleeraar in de Opdragt van deze uitgaaf aan Professor b.h. lulofs, ‘toen ik op het einde van het jaar 1834 deze Institutiones voor het eerst in het licht gaf, kon ik dezelve noch aan U, dierbare lulofs, noch aan eenig ander Geleerde opdragen. Zij toch waren slechts kortelijk geschetst, alleen ten gebruike bij het door mij te geven onderwijs vervaardigd, en alzoo, wegens die groote beknoptheid, naauwelijks geschikt, om in handen te komen van U of uws gelijken. Nu echter dezelve door meerdere uiteenzetting tot den behoorlijken omvang van een op zichzelve staand werkje zijn aangegroeid, heb ik niet lang geaarzeld, deze Institutiones U op te dragen.’ Hetgeen de Hoogleeraar getuigt, blijkt bij de minste vergelijking. De bladzijden der eerste uitgaaf, 56, zijn tot 198 in deze uitgaaf aangegroeid. En hetgeen alzoo hier als vermeerdering voorkomt, is, vooral wanneer men op dit geschrift als handboek voor het hooger onderwijs let, zeer zeker verbetering.
Met deze aankondiging van de tweede uitgaaf van een reeds beoordeeld werkje meent Ref. te mogen volstaan; want de vermeerderingen, bij vergelijking met het vorige, aan te wijzen, is voor hen, die uit deze tweede uitgaaf het eerst en het meest voordeel trekken, overbodig, en voor de meeste lezers van dit ons Tijdschrift minder geschikt. Ook buiten Groningen zal dit werkje lezers vinden en nuttig onderhouden.




Dissertatio Theologica, qua dedueitur, quomodo, ex Pauli Apostoli sententia, ad Religionem Christianam accipiendam praeparati sint Gentiles et Judaei, quam etc. pro

{==278==} {>>pagina-aanduiding<<}
gradu Doctoris etc. publico omnium examini offert Herm. van Gesseler, Groninganus, etc. Groningae, typis C.M. van Bolhuis Hoitsema. 1839. oct. maj. VI et 123 pagg.

Niet te moeijelijk, en nogtans niet al te gemakkelijk noch onbelangrijk is de stof, die de Heer van gesseler zich voor zijne Doctorale Dissertatie gekozen heeft, namelijk een betoog, hoe, volgens het gevoelen van den Apostel paulus, de Heidenen en de Joden voorbereid zijn geworden, om de Christelijke Godsdienst aan te nemen. Met loffelijke vlijt en orde heeft hij dit onderwerp behandeld, ten opzigte van elk der genoemden eerst aanwijzende, waarin het Goddelijk onderwijs bestaan, en vervolgens, welke uitwerking dit gehad heeft. Ten aanzien der Heidenen brengt hij hiertoe het geweten, de Natuur, en de Geschiedenis, waarvan de uitwerking was godsdienstig gevoel, en hieruit ontstane Godsdienst en kennis van God; terwijl hun godsdienstige en zedelijke toestand bedorven bleef. (Dit laatste zal echter in het algemeen te verstaan zijn, want het Goddelijk onderwijs zal toch wel niet bij allen en in het geheel te vergeefs geweest zijn, maar bij vele individuën, ja bij geheele Volken, hier meer, daar minder gunstig gewerkt hebben.) - Ten opzigte der Joden vindt hij dat Goddelijk onderwijs in de beloften, de wetten, de lotgevallen, de eerdienst, en toont daarna aan, welke uitwerking elk van deze dingen tot het bepaalde doel op hen gehad heeft.
Met deze algemeene opgave en aanprijzende aankondiging zou Rec. zich kunnen vergenoegen, daar men van een jong mensch nog geen voltooid werk eens geleerden van meerdere jaren verwachten kan. Hij zou er nog kunnen bijvoegen, dat de zaken doorgaans op eene duidelijke wijze voorgedragen zijn; ofschoon hij ook zou moeten zeggen, dat de Latiniteit, zoo wel als de correctie, niet overal onberispelijk is. Aan de laatste wil hij wel eenige gebreken van de eerste toeschrijven, zonder hiervan verder melding te maken; maar b.v. het gebruik van fallibili, (p. 9) waar volgens den zin dan nog infallibili zou moeten staan, voor

{==279==} {>>pagina-aanduiding<<}
haud dubio, of dergelijk; van operari en consolari, als verba passiva (p. 31, 86), van paternis (institutis) voor majorum (p. 31); van carnalis en sensualis; van medium voor middel; van transgressio in een' zedelijken zin; van indigentia in plur. voor ons behoeften, en van meer dergelijke in taal en stijl op verschillende plaatsen, die te veel de kleur hebben van in het Hollandsch gedacht te zijn, zou bij meerdere naauwkeurigheid liefst vermeden zijn geworden.
Doch liever zij over de behandeling van het onderwerp zelf hier nog een woord in het midden gebragt! - Vooreerst: Daar de Schrijver verkozen heeft, zijne stof alleen uit de redenen en schriften van den Apostel paulus te putten, had hij er, naar Recensents inzien, den Brief aan de Hebreërs niet moeten bijnemen, vermits hij zelf dien voor misschien niet van paulus afkomstig houdt, en ieder hem niet zoo ligt zal nazeggen: ‘tamen ex ejus schola originem ducere merito penes omnes constat.’ (Introitus, p. III.) Door zich alleen bij paulus zelven te bepalen, zou zijn voorraad wel kleiner, maar naar het oogmerk des te reiner geworden zijn. - Ten andere: Daar de oogst uit de echte redenen en schriften van paulus niet zeer groot is, ontstaat er, bij alle nette en geleidelijke orde van des Schrijvers plan, uit zulk een vooraf bepaald schema dit nadeel, dat hij dikwijls meer uit den aard der zaak moet redeneren, dan uit de denkwijze des Apostels daarover, vermits over zulk punt weinig of niets bij dezen gevonden wordt. Misschien ware het beter geweest, bij elk der beide hoofdgedeelten van de Verhandeling, eerst de hiertoe behoorende plaatsen uit de redenen en brieven van paulus bijeen te zamelen, en aan te toonen, wat zij omtrent het onderwerp in zijn geheel bevatten, en dan als bij recapitulatie de hoofdpunten daaruit op te maken. Men zie b.v., wat hij zelf te dezen opzigte omtrent de uitwerking van de Israëlitische eerdienst erkennen moet, p. 119! - Ten derde: Hier en daar had de Schrijver van hetgene, dat hij uit paulus aangevoerd heeft, of aanvoeren kon, welligt nog meer partij kunnen trekken. Bij voorbeeld, in het be-
{==280==} {>>pagina-aanduiding<<}
sluit, dat hij, p. 47-49, omtrent de voorbereiding der Heidenen opmaakt, en
uit den aard der zaak wèl beredeneert, had hij nog meer vrucht kunnen trekken van de te voren aangevoerde plaatsen uit de redenen van paulus, Hand. XIV en XVII, waar de Apostel, hoewel slechts met enkele groote trekken, die opleiding der niet-Israëlitische Volken door het vorige tot het tegenwoordige aanwijst. - Zoo is het ook over het geheel wèl, wat hij in het tweede Hoofdstuk over de bijzondere Goddelijke onderwijzing van het Israëlitische Volk bijgebragt heeft; maar nog meer welligt zou het tot zijn oogmerk gediend hebben, indien hij de gansche Godsdienstinrigting onder Israël nog meer in haar geheel beschouwd hadde, als een der hoogste voorregten van dit Volk, en als een der beste middelen, om allengs tot eene volmaaktere Godsdienstform op te leiden, waartoe niet alleen de even aangehaalde plaats Rom. IX:4, maar ook eene andere, die Rec. niet weet hier gevonden te hebben, Rom. III:2, uitmuntend dienstig zou geweest, en waarbij wel in de eerste plaats zou in aanmerking gekomen zijn de bewaring van de leer en de openbaring van den eenigen waren God bij Israël, en door hetzelve op de wereld.
Rec. zou nog wel meer van dezen aard kunnen bijbrengen, waaruit zijn oordeel blijken zou, dat het onderwerp nog dieper had kunnen ingedacht en grondiger behandeld worden; maar hij wil van eene Akademische Dissertatie niet vergen, wat men in een werk van meer gevestigde studie en meer gezette bearbeiding vorderen mag. De Schrijver plukke de beste vruchten van de voortzetting zijner studiën, en doe er het beste nut mede voor de zaak der Evangelische Openbaring, als de zaak aller Volken en menschen!

Verhandeling over het door Dr. Seutin gewijzigde onbeweegbaar Verband. Door M.J. Ruychaver, Pract. Heel- en Vroedmeester te Rotterdam. Te Rotterdam, bij H.A. Kramers. 1839. In gr. 8vo. IV en 93 bl. f 1-20.


{==281==} {>>pagina-aanduiding<<}

De Heer ruychaver geeft in het voorberigt zijne verwondering te kennen, dat nog niemand in ons vaderland de pen opgevat heeft, om de landgenooten met de voordeelen van het stijfselverband bekend te maken. Wat de eigenlijke kennis van het verband betreft, is dit in zekeren zin toch reeds geschied. Behalve de mededeelingen, op bl. II vermeld, heeft ook de Heer schreuder nog al uitvoerig over hetzelve gehandeld (*). Het komt hier dus meer aan op eigenlijke waarnemingen, - op hetgeen de ondervinding, bij het gebruik van dit verband, omtrent deszelfs al of niet doelmatigheid leert. Dit schijnt ook hetgeen de Heer ruychaver bijzonder verlangt. In het algemeen is dit verband met elke nieuwe uitvinding, of althans met eene hernieuwde voorstelling of verbetering van een of ander verouderd of vergeten genees- of heelkundig hulpmiddel, gelijk te stellen. De ondervinding leert van allen, ook geen uitgezonderd, dat geen genees- of hulpmiddel, hoe voortreffelijk in zichzelve, zonder uitzondering aanwendbaar is. Dat het stijfselverband, in vele gevallen, met een gelukkig gevolg aangewend kan worden, is buitenslands genoeg bewezen (*), en te Leyden en ook te Utrecht schijnt het reeds meermalen met eene gelukkige uitkomst gebezigd te zijn. Alle Heelkundigen denken echter niet even gunstig over het stijfselverband. Wij meenen gelezen of gehoord te
hebben, dat de beroemde roux, te Parijs, geen voorstander van hetzelve is. Eenen man van de ondervinding en verdiensten van roux moet toch mede eenig gezag toegekend worden. Daar het echter in Genees- en Heelkunde niet zoo zeer op gezag als op eene beredeneerde ondervinding aankomt, zoo hangt van haar zeer veel af. En-
{==282==} {>>pagina-aanduiding<<}
kele waarnemingen kunnen dus hier geenszins beslissend zijn. Een zeker getal waarnemingen, opgaaf der gevallen, waarin dit verband al of niet aanwendbaar was, waardoor dus, zoo veel mogelijk, de aanwending bepaald wordt; dit is het, wat ook voor ons vaderland vereischt wordt; dit inzonderheid is het vraagstuk, hetwelk beantwoord moet worden, daar het niet aan waarnemingen ontbreekt, dat dit verband zeer doelmatig is en in vele gevallen met een goed gevolg kan gebruikt worden. Langs dezen weg komt men tot hetgeen in de kunst zoo veel afdoet: de waarneming der daadzaken te raadplegen, die meer waarde hebben dan theoriën, (verg. schreuder ter aangeh. pl. bl. 375.)
Er is vooral één punt, hetwelk bij dit verband niet uit het oog mag verloren worden, hetwelk de aandacht der leeken vooral tot zich trekt, en daarom die van den Heelmeester niet ontgaan mag. Bij elk geneesmiddel of geneeswijze vraagt men naar de betrekkelijke gevalligheid of den spoed, waarmede het werkt of bewerkstelligd kan worden. Wanneer men dezen of genen hoort, dan zou men zeggen, dat van een stijfselverband de lijder niet meer hinder heeft, dan of men hem een sterksluitend kleedingstuk aangelegd had; dat hij al aanstonds weder tot zijne werkzaamheden kan terugkeeren. Indien de Heer laugier de voorzigtigheid te verre drijft, zoo is het aan de andere zijde niet voorzigtig, althans er worden nog nadere waarnemingen vereischt, om den lijder te spoedige en nog al belangrijke bewegingen te laten maken, vooral bij beenbreuken der onderste ledematen. Geeft men te dezen opzigte te veel toe, de lijders veroorloven zich nog meer, en de ongunstige uitkomst is niet het uitvloeisel hunner onvoorzigtigheid, maar de schuld van den Arts, en de methode verliest ten onregte het vertrouwen. Men houde bij de beoordeeling en aanwending van dit verband steeds in het oog, dat de genezing der gebrokene beeneinden door de Natuur moet bewerkstelligd worden. Geene werktuigelijke, geene gewone geneesmiddelen zijn hier van eenig nut of treffen doel, wanneer de Natuur niet het hare doet. Door doelmatige hulpmiddelen kan deze werking der Natuur zeer geholpen wor-
{==283==} {>>pagina-aanduiding<<}
den, om namelijk de beeneinden in eenen blijvenden stand te houden. Men vergete echter tevens niet, dat de callusvorming slechts gunstig kan voortgaan bij een kalm levensproces. Om deze reden zouden wij het reizen met beenbreuken ontraden. Is er dan al wederom geen middelweg tusschen zes weken uitgestrekt en als onbewegelijk te liggen en om met eene beenbreuk met den paardenpost te reizen?
Eene natuurlijk oppervlakkige geschiedkundige beschouwing beslaat de tien eerste bladzijden dezer Verhandeling. Zij kent larrey de eer toe, het onbewegelijk verband uit de vergetelheid gered te hebben, en aan Dr. seutin te Brussel, hetzelve tot meerdere volkomenheid gebragt te hebben. Eene uitvoeriger behandeling zoude met het doel van den Schrijver niet wel overeen te brengen geweest zijn. Tot bl. 25 loopt hij de breuken door, bij welke dit verband aanwendbaar is, beschrijft hij de aanlegging, en noemt eenige punten op, die als ongunstig moeten worden aangemerkt voor het gewone verband. De nadeelen worden hier wat sterk gekleurd, vooral dat zulk een verband te bewegelijk is. De zweeftoestellen ondergaan desgelijks eene beoordeeling. Bij gegoeden zijn deze aanwendbaar, even als alle zamengestelde en kostbare werktuigen; in de schamele woningen zijn zij niet te gebruiken, en in Hospitalen laten zij zelfs veel te wenschen over. Wij voor ons gelooven, dat het onbewegelijk verband, hoe wèl bezorgd zijnde, bij vervoer van den lijder, hem niet altijd van bezwaar vrijwaart; zijn de wegen slecht, dan kan niets van dien aard tegen de schokken van het rijtuig beveiligen.
Met bl. 25 gaat de Schrijver als lofredenaar en verdediger van het stijfselverband voort, en, even als bij de opsomming der nadeelen, hier ter gunste met eenige vooringenomenheid. Maar, daar gelaten hetgeen naauwlettende ondorvinding nog meer zal trachten op te helderen, de toepassing van dit verband zal ook als eene belangrijke bijdrage voor de Geneeskundige Dienst bij de legers in aanmerking komen. Doelmatiger zal het voortaan geacht kunnen worden, het pakpaard bij de armee met eene hoeveelheid lijm- of kleefstof te belasten, dan met geneesmiddelen, die zeer goed achter

{==284==} {>>pagina-aanduiding<<}
de zoogenaamde toonbank gereed gemaakt kunnen worden, maar tot welker bereiding men eigenlijk ter plaatse, waarvoor het pakpaard bestemd is, geene gelegenheid heeft, en zelfs de noodzakelijkste gereedschappen in dien paktoestel niet voorhanden zijn. Het strekt echter welligt tot groote gerustheid van het korps, dat het pakpaard ook geneesmiddelen drage, waarvan een gedeelte niet te pas komt, van geen nut is, en de plaats wegneemt, die veel doelmatiger met een' ruimeren voorraad van linnen, pluksel enz. zoude kunnen aangevuld worden.
Na de beoordeeling van het stijfselverband, die tot bl. 53 zich uitstrekt, zal de Schrijver het goede, door hem er van gezegd, ook met eenige waarnemingen, zoo van hem als van anderen, staven. Tot de zijne behooren de 1ste, 2, 4, 7, 11, 12, 13 en 14de; de 3de is hem door zijnen kunstgenoot krieger medegedeeld; de 5de en 6de zijn van vreemden oorsprong; de 8ste, 9de en 10de waarnemingen zijn van de Heeren vriens en schreuder herkomstig.
De laatste waarnemingen van den Schrijver hebben ten doel, het geruimen tijd aanblijvend verband in aanmerking te brengen voor gebreken, waar men het aangedane lid gedurende eenigen tijd in zekeren zin onbeweegbaar wil maken. Het zoude inderdaad een onderzoek waardig zijn, in hoe verre men van dit verband een nuttig gebruik zoude kunnen maken, om eene gewrichtsaandoening door verstijving tot genezing te brengen.
De Schrijver besluit zijne Verhandeling met de vermelding van eenige wijzigingen, die sedert alreeds omtrent dit verband opgegeven of in werking gebragt zijn.
Wij hopen, dat de Heer ruychaver geene reden zal hebben, om zijne beschuldiging verder uit te breiden, dat men over het geheel in de bestrijding van het stijfselverband niet zeer edelmoedig noch strikt eerlijk te werk is gegaan. Wij hopen almede, dat de bedenkingen, door ons niet ter bestrijding, maar als uit den aard der zaak voortvloeijende in het midden gebragt, door hem niet onder de herschen- (lees hersen-) schimmige zullen geteld

{==285==} {>>pagina-aanduiding<<}
worden. Het is ons om waarheid te doen. Hoe meer eene zaak van bedenkingen wordt ontheven, des te meer wordt hare nuttigheid bevestigd.






Geschiedenis des Vaderlands, door Mr. W. Bilderdijk, uitgegeven door Prof. H.W. Tydeman. XIIde Deel. Na den dood van Willem IV, tot de herwinning der vrijheid in Nov. 1813. Te Amsterdam, bij P. Meijer Warnars. 1839. In gr. 8vo. 368 bl. f 3-75.

Even als wij ten aanzien der vorige Deelen van bilderdijk's Geschiedenis des Vaderlands gedaan hebben, stellen wij ons ook bij dit Deel voor, om niet zoo zeer eene beoordeeling, als wel een onpartijdig verslag te geven van deszelfs voornaamsten inhoud, den geest, waarin bilderdijk hetzelve geschreven heeft, en de wijze, waarop de daarin optredende hoofdpersonen door hem worden voorgesteld.
Dit XIIde Deel omvat het geheele tijdvak sedert den dood van willem IV (1751) tot op de herwinning onzer onafhankelijkheid in November 1813. Wanneer men nagaat, wat er in dat tijdperk zoo al is voorgevallen, welke omwentelingen daarin zijn voorbereid, tot rijpheid gekomen, uitgebarsten, afgeloopen en door nieuwe Omwentelingen vervangen, en hoe in dat tijdperk achtervolgens eene Gouvernante, eene Voogdijschap, een Stadhouder, eene Bataafsche Republiek, een Raadpensionaris, een Koning, en eindelijk een Fransch Keizer hunne rollen hebben afgespeeld, zal men, zonder verder betoog, begrijpen, dat de 125 bladzijden, aan het onafzienbaar veld en aan dien verbazenden lotwissel toegewijd, veeleer den naam van eene vlugtige en oppervlakkige schets verdienen, dan dien van Geschiedenis des Vaderlands gedurende dat tijdperk.
Het bestuur van Prinses anna, als Gouvernante, wordt van bl. 1-21 behandeld, en deze Vorstin door bilderdijk in een zeer voordeelig daglicht geplaatst. Na haren dood (1759) ontmoeten wij den jeugdigen willem V onder de voogdij der Staten van Holland en van den Hertog van

{==286==} {>>pagina-aanduiding<<}
Brunswijk. Hier treffen wij, op bl. 23-25, eene breedvoerige schets aan van het karakter en de opvoeding van willem V, waaruit wij het hoofdzakelijke moeten overnemen: ‘Wat de opvoeding betrof van den jongen Prins, deze werd schandelijk verwaarloosd, en het scheen er op toegelegd om hem onbekwaam tot regeeren te maken. Hij was vlug, vrolijk en geestig, maar argloos. Zijne Vrouw Moeder had gezorgd, dat de Prof. weiss, die het Jus publicum te Leyden doceerde, hem onderrichting zou geven in het wetenschappelijke. De Prins leerde, behalve de Fransche, Engelsche en Hoogduitsche talen, het Latijn zeer goed, had tot zijnen dood toe, veel smaak voor de Latijnsche Classici, nam de beginsels van het recht, inzonderheid het Jus publicum universale, het Jus publicum Germanicum, en dat van ons Land zoo wel aan, dat men zeggen mag, dat hij in deze drie vakken volmaakt doorkundig was: zijn groote liefhebberij was daarbij de Geschiedenis. - Maar de Hertog hield hem nooit op dan met revues en evolutiën. - Men verwijderde alle bedienden door willem IV of anna geplaatst van hem, onder voorwendsel van bevordering. - Over zaken van regeering sprak men hem niet, maar hield hem gestadig in een tuimel van afwisseling, waarin alles vreemd was aan zijne bestemming. Doch de gesprekken zijner Moeder hadden, hoe jong hij haar verloor, diepen indruk op hem gemaakt, en hij herdacht ze steeds bij zich zelven. Van daar die innige en diepe Godsvrucht, die men hem dikwijls (als ware 't een soort van bijgeloovigheid) misduidde: zijn ernst in 't gebed; zucht voor 't lezen des Bijbels, openbare Godsdienstoefening, onschendbare gehechtheid aan eed, woord en belofte, die hij onbekwaam was te breken; en die hem, daar hij met trouwlooze en eedbreukige tegenstrevers te doen had, doodelijk moest worden. - Dat zijn geheugen uitstekend was, weet ieder: zijn oordeel was juist
en vaardig, en ik heb hem op zeer ingewikkelde voordrachten van een half uur, dadelijk en onvoorbedacht, juist en met eene verstandige opneming der punten zien en hooren andwoorden en het voorgedra-
{==287==} {>>pagina-aanduiding<<}
gene à fonds wederleggen. Met dat alles deed men hem al vroeg voor een goed slag van een kind, maar dat wat onnoozel was, doorgaan, en inboezemen, dat men van hem niet te wachten had 't geen hij zijn moest. Men willigde hem, toen hij wat ouder werd, dartele kinderlijkheden in, waar hij niets dan een aartig grapjen in zag, maar die gelegenheid gaven om dat oordeel te versterken. Dus opgevoed, dacht men, was van zulk een Stadhouder niet veel te vreezen, die wel blindelings alles goed zou vinden wat men hem voorschreef. - Maar de Hertog had hierbij nog zijne bijzondere inzichten. Hij een man zijnde voor wien in de wereld geen genoegen was, dan die der staatzucht’ (bilderdijk voegt hier de volgende zonderling klinkende noot bij: Met de Eunuchen is dit het geval altijd) ‘had bij zich zelven het plan gevormd, om, daar de Stadhouder, zijn pupil, geen geschikheid tot regeeren had, zijn plaats te bekleeden.’
De Regering van willem V als Stadhouder (1766-1795) wordt van bl. 27-99 behandeld. Kortelijk wordt van 's Prinsen huwelijk melding gemaakt. Niet zoo gunstig als over den Vorst, oordeelt bilderdijk over deszelfs Gemalin. (bl. 31, 50, 86 en 87.) Ook van bleiswijk, die in het jaar 1772 stein als Raadpensionaris opvolgde, wordt zeer ongunstig afgeschetst (bl. 31, 40, 80.) Omtrent de sedert dat jaar meer en meer in hevigheid toenemende onlusten is bilderdijk over het algemeen zeer kort. Doch hierop zijn twee uitzonderingen. Vooreerst maakt hij breedvoerig gewag van het gebeurde te Rotterdam in 1784 met de Compagnie van van zwijndrecht, - kaat mossel, - de Commissie benoemd om naar het gebeurde onderzoek te don, en den uitslag der daarover gevoerde Regtsgedingen. Zonderling luidt het slot van dit verhaal (bl. 53-63): ‘Niet dan na veel geld gekost te hebben, vertrok de Kommissie, met het hartzeer, dat hun last afgeloopen was, zonder dat er gehangen, geradbraakt, onthoofd of zelfs gegeesseld, of eenig schavot opgerigt was geworden.’ Ten tweede is bilderdijk mede in bijzonderheden getreden ten aanzien van het doorrijden der Stadhouders Poort te 's Gra-
{==288==} {>>pagina-aanduiding<<}
venhage, op den 17 Maart 1786, door gevaerts en de gijzelaar. Hier treedt bilderdijk zelf zeer onverwacht op het staatstooneel; en, daar dit een der meest karakteristicke plaatsen van dit boekdeel is, moeten wij daarbij meer bepaaldelijk stilstaan. Bilderdijk vangt aan met de verzekering, dat er slechts drie lieden bestaan, die ooit regt geweten hebben, hoe het hiermede eigenlijk is gelegen geweest (bl. 63.) Deze drie personen waren zekere hess, winkelier in de Schoolstraat, die aan het hoofd stond van het Haagsche
Oranjecorps (bl. 64), de Heer reigersman en hij bilderdijk (bl. 69.) De Staten van Holland hadden begrepen, dat het beneden hunne waardigheid was, om niet door de Stadhouders Poort te mogen rijden. Dit was door de Haagsche Burgerij zeer hoog opgenomen, en het zou niet geschieden. Desniettegenstaande werd de dag daartoe bepaald. ‘En op dien dag (17 Maart 1786) verscheen meest het geheele Oranjecorps ongewapend en op het Binnenhof verspreid, terwijl hess zich op de brug hield, waar ieder 't oog op hem had. Men was het met de Dragonders die de wacht hadden en terwijl de Drost van het Hof met zijn dienders bij de Gallerij geplaatst was, aan wederzijde geschaard stonden, eens. Eenige van de Oranjelieden zouden de koets bij het inrijden der poort tegenhouden, en met behulp der anderen de genen die er in zaten, met of zonder de koets, in het water smijten. Ter zelfder tijd zou een kist met geweren, die men op 't Binnenhof verborgen, doch voor de hand had, uitgeworpen worden, ieder een geweer met de bajonet daarop aangrijpen, en zoo zou men de Staten-Vergadering insluiten, en dan - had men 't gewonnen en dacht niet verder. Tot dit alles moest hess op de brug het teeken geven: en kwam het op vechten aan, zoo was men van 't meêdoen der Guardes Dragonders zeker, en van de overige Militairen, allen in den hoogsten graad tegen den heerschenden aanhang verbitterd, kon men hetzelfde met redelijke gewisheid verwachten. 'T was dus alles redelijk wel beraamd. - Maar wat gebeurt? Die de kist met geweren bezorgd en daar

{==289==} {>>pagina-aanduiding<<}
verstoken had, spreekt dien morgen met iemand van jaren en gezag, laat zich bang maken, wordt radeloos en doet schielijk een sleper halen, de kist van het Binnenhof naar zijn huis voeren, en schrijft een biljet aan hess, dat alles mislukt is, dat hij de kist weggemaakt heeft, en dat ieder maar stil naar huis moest gaan. Hess ontvangt het biljet daar gereed staande om 't teeken te geven en verbleekt. Op 't oogenblik stappen de Dordrechtsche Gedeputeerden in de koets, en rijden toe. De Dragonders stoten hess aan, en roepen: toe! toe! het is tijd. Hess schudt het hoofd en zegt: 't is alles mis. De Pruikenmaker mourant die voor de paarden staat, met den rug naar hess gekeerd, grijpt ze echter aan, maar niemand roert zich. Hij wordt gevat door den Drossaard van 't Hof. Hess zelf waagde het niet naar huis te gaan. Hij komt bij mij, zegt mij alles en toont mij het Biljet. Ik verbrand het voor zijne oogen, help hem weg, en wend mij naar reigersman om een middel te beramen dat die jongman voeglijk vertrekken kon zonder verdacht te worden, en 't gelukt ons het gansche geheim te begraven. - Ziedaar de Historie van de Stadhouderspoort.’
De Hoogleeraar tijdeman deelt in de Ophelderingen en Bijvoegsels, bl. 185, hieromtrent de volgende aanvulling mede: ‘Dat het plan wel degelijk was, de brandende eerzucht van de H.H. gevaerts en de gijzelaer in het kille water van den Vijver (het was de 17 Maart) voor goed uit te blusschen, en hen die schennis van de verboden poort en brug terstond met den dood te doen bekoopen, schrijft bilderdijk zelf hier duidelijk; maar aangaande 't geen dan zou gevolgd zijn, heeft zijn eigen handschrift eene zedige verzwijging, welke hij niet in acht nam in zijne mondelinge uitbreiding. Er staat hier in den tekst bl. 67: “Ieder zou een geweer met de bajonet daarop aangrijpen, en zóó zou men de Staten-Vergadering insluiten, en dan - had men 't gewonnen en dacht niet verder.” 't Is mogelijk, dat niet allen, die tot dus verre zouden medegewerkt hebben, vooraf verder dachten, en zelf gelooflijk, dat zij niet verder on-
{==290==} {>>pagina-aanduiding<<}
derricht waren: doch in het omstandig excerpt van wijlen den Heer carbasius, dat ik hier voor mij heb, staat met korte en koele woorden: “en men zou alle de Leden der Vergadering om hals brengen.” - Zie hier waartoe fanatische partijschap den anders braven mensch vervoeren kan! Mij dunkt, dit naakte feit spreekt luider ter afmaning van overdreven factiezucht, dan het welsprekendste en meest uitgewerkt betoog.’ - Wij zijn dit laatste met den Hoogleeraar volkomen eens, en riepen, ook bij het lezen dier korte en koele woorden, met hamlet uit:

O horrible, horrible, most horrible! 

Met het jaar 1787 treedt de beroemde van der spiegel op het tooneel. ‘Men moest (bl. 82) zijn toevlucht nemen tot van der spiegel, een Zeeuw, Prinsgezinde, maar niet op zijn Hollandsch, doch zoo als een Zeeuwsche Magistraatspersoon het placht te zijn en met de egoïstische bekrompenheid hun veelal eigen: en die als geleerde in de studeerkamer een goed Staatskundige was, maar niets van den Staatsman had. Ten aanzien des inwendigen bestuurs had hij zijn geboorte als Zeeuw en den Hollandschen geest, tegen de Zeeuwen ingenomen, tegen zich; en zijn oversterke verknochtheid aan Zeeland en Zeelands bijzondere belangen stiet elk tegen de borst. Hij was bovendien zeer op zijne Concepten gezet, en doordrijvende, 't geen men hem als persoonlijk karakter misduidde, maar veellicht blootelijk tot zijn Provincialismus behoorde. Hij had voor het overige zoo veel wareld niet, als noodig was om het uiterlijk van zijnen post met waardigheid en minzaamheid te ondersteunen: en ten aanzien van de buitenlandsche betrekkingen en hetgeen die vorderden was hij vreemd en onvatbaar; terwijl zijn kleingeestigheid ieder aanstoot gaf.’ - Met regt merkt de geleerde Uitgever, op bl. 212, op, dat bilderdijk zich hier en elders geweldig ingenomen en geacharneerd toont tegen dezen geleerden en hoogberoemden Raadpensionaris, wiens vele goede hoedanigheden door den Hoogleeraar worden erkend,

{==291==} {>>pagina-aanduiding<<}
en wiens zelfverdediging, in de Nadenking van een Staatsman wegens zijn Ministerie in Holland, hem voldingend voorkomt.
Na een zeer vlugtig overzicht van het gebeurde in de merkwaardige jaren 1787-1794, nadert bilderdijk tot de Revolutie van 1795 (bl. 101). ‘Aan het hoofd van die nieuwe regeering waren de onnoozele pieter paulus van Axel en de lamme en kwaadaardige hahn, die in de eerste bijeenkomst voorsloeg drie lieden 's nachts uit hun bed te doen lichten en 't hoofd te doen afslaan, en de lijken 's morgens aan het volk te vertoonen ter schrikverwekking. Dit was in den Franschen geest dien hij ingezogen had,’ [hier vergeet bilderdijk, naar ons voorkomt, de Stadhouderspoort] ‘maar vond geen ingang.’ - Ook pieter paulus en hahn, maar vooral de eerstgemelde, worden door den Hoogleeraar tijdeman, in eene aant. bl. 308, tegen deze magtspreuken van bilderdijk verdedigd.
Op anderhalve bladzijde (107 en 108) wordt de Landing der Engelschen en Russen in 1799 en de afloop daarvan beschreven. Bilderdijk beweert, dat de Hertog van York de Russen bij Bergen opgeofferd heeft, ten einde (quasi) een' veldslag te verliezen. In eene aant. bl. 108 voegt hij er bij: ‘Die veldslag werd dan ook verloren en met kunst verloren; 't was een waarachtig spel qui perd gagne.’ - Twaalf bladzijden verder zijn wij reeds aan de geboorte van den Koning van Rome (bl. 119). ‘Napoleon moest een zoon hebben. Die zoon kwam dan ook en juist op zijn tijd, en bewees, dat napoleon, hoezeer anders wel bekend voor onbekwaam bij eene vrouw, (*) echter meester was, naar verkiezing zoon of dochter, en op 't oogenblik als hij 't bestemde, daar te stellen.’ - En zoo komen wij dan op bl. 125 tot het slot van bilder-
{==292==} {>>pagina-aanduiding<<}
dijk's Geschiedenis des Vaderlands. ‘Wij herinneren ons’ (dus besluit bilderdijk, bl. 125) ‘met een blijmoedig geweten, wat elk tot herwinning der vrijheid heeft toegebracht, en zullen ten allen tijde, wat ook het lot der wareld nog zijn mag, met genoegen en dank terugzien op den 18 Nov. 1813, wanneer wij den schandnaam van Franschman afwierpen. Ware 't slechts geweest om weer vrij te zijn, en niet om slaven van het van God gedoemde Engeland te worden, en met dit in den vloek des hemels te vergaan! - Dit verhoede Hij, die genadig is, de
zijnen kent en bewaart, maar zijn sikkel over den akker der wareld doet uitgaan, om na voleindigde oogst, het alverstikkende onkruid, dat hij nu bijna 2000 jaren geduld heeft, der vlam over te geven, waarvan de rook reeds is opgegaan, terwijl de ingewanden der aarde van zijne aannadering schokken; Wiens wederkomst de vervulling aller profecyen zal zijn, en alle menschlijke Geschiedenis sluiten zal in eene Heerschappij van vrede en recht, die zich in den laatsten triomf des afgronds thans voorbereidt. In Wiens naam wij dan ook eindigen met de bede: Ναὶ ἔρχου Κύριε Ιησοῦ.’ [Ja kom Heere jesu! Openb. XXII:20.]
Met dezen uitroep eindigt de Geschiedenis. Echter zal, volgens aankondiging van den geleerden Uitgever, (bl. 126 en 367) nog een XIIIde of laatste Deel volgen, 't welk het kort, krachtig en treurig resultaat, door bilderdijk zelv' uit deze geheele Geschiedenis des Vaderlands getrokken, voorts eene korte, maar geheel eigene Levensgeschiedenis van bilderdijk, 's Hoogleeraars Narede enz. enz. en een algemeen Register op het geheele werk bevatten zal.
Verreweg het grootste gedeelte van het tegenwoordige boekdeel (bl. 127-368) bestaat uit de Ophelderingen en Bijvoegselen van den Hoogleeraar tijdeman. Dezelve bevatten eenen schat van belangrijke mededeelingen omtrent zaken en personen, uit tot dusverre onbekende of te weinig bekende stukken, en voorts zeer rijke bijdragen tot de Literatuur der Geschiedenis van dit tijdvak. Ook wordt er menigmalen bilderdijk in te regt gezet, wanneer hij het zelfs zijnen Uitgever al te erg maakt.

{==293==} {>>pagina-aanduiding<<}

Wij onthouden ons opzettelijk van alle algemeene aanmerkingen omtrent bilderdijk's wijze van voorstellen der zaken en personen in dat tijdvak: want waar zou het einde zijn, en waartoe is het noodig? Ook bijzondere, omtrent onnaauwkeurigheden, Anachronismen enz. enz. (b.v. bl. 103, Vlissingen 1795 aan Frankrijk afgestaan) houden wij, als toch hier minder ter zake doende, terug, en laten het oordeel over aan den bescheiden Lezer.





De Belgische Omwenteling, 1828-1839: Persoonlijke herinneringen, met bevestigende bijlagen, door De Potter. Isten Deels 2de Stuk. Te Dordrecht, bij H. Lagerwey. 1840. In gr. 8vo. 117 bl. f 1-20.

De bekende Republikein de potter gaat voort met de mededeeling van de meestal geheime geschiedenis der Belgische Omwenteling, of liever van al de kunstgrepen en listen van derzelver voor hun eigen belang best geslaagd hebbende hoofden. Menige treffende en blijkbaar ware, doch de meeste revolutiemannen hoogst onteerende bijzonderheid kan men ook uit deze aflevering vernemen. De mérode en van de weijer vooral leert men van eene zeer ongunstige zijde kennen. De door de Omwenteling in de hoogte getilde en schatrijk gewordene van de weijer schaamde zich niet (zie bl. 223) te beweren, dat hij voor de potter zijne rust, zijnen tijd, zijne gezondheid en zijn geld (NB.) opgeofferd had! Hoe weinig edel is toch het meerendeel der Diplomaten van elke staatspartij, en hoe onnoozel zijn de volken, dat zij door zoodanige lieden zich laten bedriegen en verkoopen! Men denke b.v. aan Lord ponsonby en van de weijer; beurtelings bewerkers der schandelijkste Omwenteling, intriganten daarna voor den Prins van Oranje, en naderhand, onder opoffering van hun werktuig, den Generaal van der smissen, voor leopold! Doch juist daarom misschien heeft van der smissen van leopold's Ministers een jaargeld gekregen, opdat hij zijne voormalige medestanders niet verraden zou! Welk een zamenknoopsel dan van gruwelen en schelmerijen! Trouwens, wat zou men beter van de Belgische Omwenteling en hare hoofden van verschillende kleur hebben kunnen verwachten? De pot-
{==294==} {>>pagina-aanduiding<<}
ter, de éénige aan zijn openbaar voorgestaan stelsel getrouw gebleven man, was tevens een man, die de wereld en de menschen, naar eigene belijdenis, niet kende; een man, die (ook blijkens dit zijn
geschrift) onophoudelijk ontwerpen smeedt, welke onuitvoerlijk ziju, ja onderling wedijveren in overdrevenheid en dwaasheid. En dan is de potter nog de beste van den hoop! Maar wie moet, alles nadenkende en overpeinzende, niet erkennen, dat hij, die alles aan den vruchteloos ondernomen bouw van luchtkasteelen heeft opgeofserd, de vergetelheid verdiend heeft, waarin hij thans, in weerwil van al zijne magtelooze pogingen, onredbaar is weggezonken? Men herleze, wat hieromtrent reeds, met zoo veel waarheid, in No. 1 en 3 van dezen jaargang van dit Tijdschrift, is aangemerkt en geschiedkundig gestaafd. De potter zelf zal voortgaan met in zijne Herinneringen het verder tegen hem in dat opzigt dienend bewijs te leveren. Eene zekere welmeenendheid moge hem niet kunnen worden betwist, hij kenmerkt zich steeds als een dweeper voor de Republiek, en dwaalt in zijnen ijver tot op de grenzen der krankzinnigheid.





China. Toestand en vooruitzigten van dat Rijk, inzonderheid ten aanzien der Evangelie-verspreiding; met narigten omtrent de oudheid, uitgestrektheid, bevolking, benevens de letterkunde en Godsdienst der Chinezen. Door W.H. Medhurst, Afgevaardigde van het Londensch Zendelinggenootschap. Uit het Engelsch vertaald door Adr. van Deinse, rustend Predikant van Ostende. II Deelen. Met Platen. Te Rotterdam, bij van der Meer en Verbruggen. 1839. In gr. 8vo. XX en 608 bl. f 6-90.

Wij meenen dit werk met geene gunstiger aanbeveling te kunnen aankondigen, dan dat wij onze aankondiging reeds terstond met de getuigenis doen vergezeld gaan, dat hetgeen op den titel genoemd wordt op eene grondige wijze in het werk behandeld wordt; ja, dat de inhoud de door den titel opgewekte verwachting meer dan bevredigt. In de Inleiding verhaalt de Schrijver, dat hij in het jaar 1816 door het Londensche Zendelinggenootschap werd afgevaardigd, om het Christendom aan de Chinezen te verkondigen. Hij

{==295==} {>>pagina-aanduiding<<}
was sedert op Java en andere plaatsen van den Indischen Archipel, alwaar overal Chinezen gevestigd zijn, en in China zelf werkzaam tot bereiking van zijn oogmerk, en het thans aangekondigde werk is de vrucht van een meer dan twintigjarig verblijf aldaar. Het werk is in tweeëntwintig Hoofdstukken verdeeld. In de acht eerste wordt China beschouwd met betrekking tot deszelfs Tijdrekening en uitgestrektheid, waarschijnlijke bevolking, telling der bevolking, godsdienstige bedenkingen over de bevolking, staat der beschaving in China, Regering en Wetten, Taal- en Letterkunde, de Godsdienststelsels in China. De overige Hoofdstukken behelzen de geschiedenis der Roomschcatholijke zendelingen in China, de Protestantsche zendelingen in Canton, Malacca en Batavia, en het verhaal der reizen en verrigtingen van den Schrijver en zijne medehelpers. Ieder, die overtuigd is van de hooge waarde des Christendoms, zal belang stellen in de poging, om eene bevolking van driehonderdzestig millioenen menschen, ‘een derde van het menschelijke geslacht, de helft van de heidensche wereld!’ met de kennis van deszelfs waarheden te verrijken. Vooral zal ieder weldenkend Christen deze poging toejuichen, daar zij in het werk gesteld wordt door een Genootschap, welks echt liberaal grondbeginsel het is, ‘geenszins de leer van Presbyterianen, Independenten, Bisschoppelijken, of eenigen vorm van Kerkbestuur, waaromtrent verschil van gevoelen onder ernstige Christenen bestaat, te bevorderen, maar het heerlijk Evangelie van den gezegenden God naar de Heidenen te zenden; latende het over aan de begrippen der menschen, welke God tot de gemeenschap zijns Zoons onder
hen roepen zal, voor zichzelven zoodanig Kerkbestuur aan te nemen, als hun meest overeenkomstig met het Woord van God zal schijnen.’ Maar ook voor den beoefenaar der kennis van landen en volken is het werk van groote waarde, zoodat het ons niet behoeft te verwonderen, dat het in het oorspronkelijke, binnen het eerste jaar van deszelfs in het licht verschijnen, reeds de derde uitgave verwierf. Het kan niet anders, of in het tegenwoordige tijdstip, in hetwelk aller oogen op dit talrijke volk gevestigd zijn, wegens den worstelstrijd, waarin het zich begeven heeft, tegen het magtige Engeland, tot wering van den verderfelijken invoer van Opium, moeten de berigten van eenen kundigen en waarheidlievenden man, die door een veeljarig verkeer met de Chinezen bekend is, de

{==296==} {>>pagina-aanduiding<<}
opmerkzaamheid van het beschaafd en weldenkend publiek in allen deele verdienen. - Wij hadden van den achtingwaardigen en kundigen Vertaler, die voor het overige zich van zijne taak op eene loffelijke wijze heeft gekweten, eene teregtwijzing verwacht der zoogenaamde opheldering van 2 Kon. VI:25; welke schriftuurplaats, waar wij lezen, dat ‘een vierde deel van een kab duivenmest voor vijf zilverlingen werd verkocht,’ de Schrijver, Iste Deel, bl. 39, wil verklaren uit ‘het hooge belang, in China op den mest voor den landbouw gesteld.’ Het in de genoemde schristuurplaats verhaalde had plaats ten tijde van eenen grooten hongersnood in Samaria; en, het zij men met van der palm voor duivenmest leze gerooste erwten, of met anderen aanneme, dat men, door den nood gedwongen, het middel heeft geweten, om de uitvliegende duiven van den voorraad, dien zij in hunne kroppen hadden, te ontlasten, en zich daarmede voedde, of dat men met flavius josephus het er voor houde, dat men in dien tijd van gebrek zich van duivenmest in de plaats van zout bediend hebbe, of dat men dezelve, gedroogd zijnde, voor brandstof bezigde, zeker is het, dat de bedoelde plaats in den grondtekst geene aanleiding geest om te denken aan eenige meststof. Deze enkele kleine aanmerking ontneemt niets aan de gunstige getuigenis, welke wij met alle ruimte aan dit werk en deszelfs vertaling geven.





Bijdrage tot herziening der Grondwet in Nederlandschen zin, door Mr G. Groen van Prinsterer. Te Leiden, bij S. en J. Luchtmans. 1840. In gr. 8vo. 151 bl. f 1-40.

Proeve eener nieuwe Grondwet, door Mr. Dirk Donker Curtius. Te Arnhem, bij C.A. Thieme. 1840. In gr. 8vo. 55 bl. f :-60.

Gelijk de Gazette de France, schoon legitimistisch, echter in de laatste jaren een stelsel verkondigd heeft, dat inderdaad zeer liberaal was, zoo treedt ook hier de Heer Mr. g. groen van prinsterer, naar ons inzien het orgaan der Bilderdijksche staatspartij, tegen het Theoretische Liberalismus op, maar levert, in zijne bijdrage tot herziening der Grondwet, eene schets der door hem gewenschte hervormingen, grootendeels van eene waarlijk milde en vrijzinnige

{==297==} {>>pagina-aanduiding<<}
strekking. Ja, behoudens onze aanmerking op het een en ander, zouden wij zijn staatkundig geloof wel het Historische Liberalismus kunnen noemen. Hij tracht, met de hem eigene kracht en warmte, te betoogen, 1o de onraadzaamheid eener spoedige herziening; 2o de genoegzaamheid der Grondwet; 3o de onmisbaarheid van echte beginsels; 4o de mogelijkheid van Staatshervorming in vaderlandschen zin.
Schoon in het eerste deel de herziening van geheel de Staatsregeling (waar wij toch reeds omstreeks tien jaren naar gewacht hebben) niet spoedig willende, wenscht hij echter dadelijk te zien ingevoerd deze wijzigingen in Art. 207: Geene inlijving in de Nationale Militie vóór het twintigste jaar. In Art. 60: Geene mogelijkheid voortaan eener beschouwing van de Overzeesche bezittingen als eene soort van rentegevend Landgoed der Kroon. In Art. 75: Verantwoordelijkheid van iederen Minister ten aanzien van zijn Departement, daar immers niet één Vorst zich zou beklagen, omdat hij geenen maatregel ten uitvoer kan leggen, waarvan, onder al zijne onderdanen, niemand de verantwoordelijkheid op zich nemen durft. Eindelijk in Art. 190: De Christelijke Hervormde Godsdienst is die van den Vorst. - Recensent vestigt, tot verdediging van den geachten Schrijver tegen den schijn van onverdraagzaamheid, de aandacht op het geheel van deszelfs stelsel. Hij wil eene Constitutie, gegrond op geschiedkundige overlevering, overeenstemmend met de zeden en den geest der Natie, en dat niet van de gecentraliseerde en geämalgameerde Natie, die men het Nederlandsche Volk noemt, maar van de Natie zoo als zij leeft en denkt in hare verschillende wijzigingen van provinciaal karakter. Bij gevolg moeten alle gezindheden, zoo bestaande als toekomstige, gelijke vrijheid van Godsdienstoefening hebben, ja mag niemand, om zijne geloofsbelijdenis, van posten en waardigheden, hier of daar in het Rijk te bekleeden, worden geweerd; maar het ligt in den geest der oudvaderlandsche bevolking, waaraan de voormalige Generaliteitslanden slechts een toevoegsel leveren, hetwelk in dezen den toon niet geven mag, dat men steeds eenen Vorst uit het Huis van oranje, geenszins tot eigendunkelijk beheerscher, maar tot Eminent Hoofd van den Staat hebbe, en dat die Vorst, als door historische
herinneringen bestemd tot handhaver der godsdienstige en burgerlijke vrijheid, geenszins behoore tot eene Kerk, welker ijveraars den voorouderen der echte Nederlanders en der gevlug-
{==298==} {>>pagina-aanduiding<<}
te Protestanten uit andere landen zoo veel jammer hebben berokkend. Schijnt het Protestantisme daardoor bevoorregt, daarentegen wil de Schrijver (bl. 98 en 99) voor Noord-Braband en Limburg een afzonderlijk bestuur, met voorrang aan de Roomsche Godsdienst. Aldus, meent hij, zou, op kleinere schaal, de staatkunde worden gevolgd, wier verzuim in 1815 onzen val in 1830 heeft berokkend. - Behoudens deze vier voorloopige (naar ons inzien zeer gewigtige) wijzigingen, beweert nu de Schrijver, in zijn tweede deel, de genoegzaamheid der Grondwet voor het overige, mits zij getrouwelijk en volkomen wierde ten uitvoer gelegd, hetgeen hij ontkent, dat tot dusver geschied is. Hij toont aan, dat niet alleen de Koning en zijne Ministers, maar ook de beide Kamers der Staten-Generaal en de Provinciale Staten, in gebreke zijn gebleven. Hier wordt veel, zeer veel waarheid in gezegd. - Ten derde betoogt de Schrijver de onmisbaarheid van echte beginsels, gelijk hij ze noemt; doch alzoo, dat hij, eigenlijk te velde trekkende tegen het Jakobinisme, hetzelve met het Liberalisme verwart: hij zelf, die tegen het Liberalismus uitvaart, is in de toepassing zijner stellingen liberaal; d.i. hij tracht den voorstanders der vrijzinnige beginselen alles te bezorgen, wat zij wenschen, gelijk nader blijken zal, alleenlijk slechts op eenigzins anderen voet. - Want wat wil hij, ten vierde, bij zijne Staatshervorming in vaderlandschen zin? Nederland zij eene getemperde Monarchij, geen patrimonieel Rijk, veel minder eene onbeperkte Souvereiniteit, allerminst eene revolutionaire Autocratie. Geen patrimonieel Rijk: daarom
keurt de Schrijver de woorden landsvaderlijke zorg af, ten zij nu en dan in de taal van het volk, als uitdrukking van hoogachting en liefde; maar, aan de vorstelijke waardigheid gehecht, gelijkt zij hem te veel naar een' landsheerlijken titel. Geene onbeperkte Souvereiniteit. Daaraan heeft men, ook in 1813, nooit gedacht. Men zou oranje niet hebben aan het hoofd geroepen, indien men niet begrepen had, dat een Vorst uit dat Huis nooit meer dan het Hoofd van een' vrijen Staat zou willen zijn. Ook geene revolutionaire Autocratie. De Vorst heeft een zelfstandig gezag, waarvoor hij alleen aan God verantwoordelijk is, doch beperkt door de algemeene wet van regt en billijkheid, en in het bijzonder niet af te scheiden van de regels en vormen der Grondwet. De Koning sta aan het hoofd van een eensgezind en krachtig Ministerie; terwijl

{==299==} {>>pagina-aanduiding<<}
ieder Minister (zie hiervoren) in persoon verantwoordelijk is voor hetgeen tot zijn departement behoort. Noodlottig noemt het de Schrijver, zoo de Vorst vasthoudt aan het gevoelen, dat hij, zelf en alleen, de Regering uitmaakt; dat hij werktuigen, en geene medewerkers behoeft. Voorts ijvert de Heer groen van prinsterer tegen bureaucratie en centralisatie; noemt de Eerste Kamer der Staten-Generaal, in plaats van een bolwerk voor den Troon, in ons land veeleer een houten staketsel, en vindt er eene spotternij in, van de Hofbeambten en Ministers, welke die Eerste Kamer daarstellen, te zeggen, gelijk onze tegenwoordige Grondwet doet, dat ook zij het geheele Nederlandsche Volk vertegen woordigen. Hij wil dus die Eerste Kamer eenvoudig afschafsen. De Tweede Kamer, of bij hem kortweg de Staten-Generaal, die slechts ééne Kamer uitmaken, wil hij steeds door de Provinciale Staten doen verkiezen, maar dan ook hare leden, als vertegenwoordigers hunner verschillende gewesten, doen optreden, stemmende volgens mandaat, daar anders de nabijheid van het Hof enz. te ongunstig op veler zelfstandigheid werkt. De Provinciale Staten zijn minder in het bereik der Regering, en de last, dien zij aan hunne afgevaardigden ter algemeene landsvergadering geven, kan minder het resultaat van ministeriélen invloed zijn; vooral niet, daar de Provinciale Staten zelve, bij publiciteit hunner zittingen, (bl. 109) meer den invloed der bevolking ondervinden zouden: want de Schrijver wil volkomene emancipatie der gemeenten (bl. 83), en dat, in zaken van groot belang, de invloed gold van Vroedschappen, Gilden, Schutterijen, ja van het gansche ligchaam der Maatschappij, (bl. 106.) Voorts wil hij volledige vrijheid van geweten, in zich sluitende (bl. 85) vrijheid van drukpers, van
Godsdienstoefening, van Kerk, (dit zonder zoo veel inmengsel van reglementairen invloed des wereldlijken bestuurs) en vrijheid van onderwijs. In hetgeen de Schrijver zegt nopens de vrijheid van drukpers, Godsdienstoefening en Kerk, kan Recensent zich volkomen met hem vereenigen, en hij gelooft, dat de Roomschgezinden, zoo wel als de Liberalen, ook hierin met hem zullen instemmen. Wat de vrijheid van onderwijs betreft, de Schrijver wil afscheiding der kinderen op de scholen, zoodat er b.v. Roomsche en Protestantsche scholen zouden zijn, in welke laatste ook de Bijbel, benevens de bijbelsche en kerkelijke geschiedenis, zou worden behandeld. Hiermede kan Referent volstrekt niet instemmen; schoon het te verkiezen is

{==300==} {>>pagina-aanduiding<<}
boven het nu gegeven wordend half-godsdienstig onderwijs, waar men schikken en plooijen moet, om niemand te ergeren, en dan toch nog altijd aanstoot geeft. Maar waarom niet alle godsdienstig onderwijs uit de scholen verbannen? Men moet het aan de schoolonderwijzers niet toevertrouwen. Neen! gelijk men op eene muzijkschool slechts de toonkunst, op eene teekenäkademie slechts teekenen, bouwkunst en dergelijke leert, zoo onderwijze men op de scholen kinderen van alle gezindheden in schrijven, lezen, cijferen, aardrijkskunde, wereldlijke geschiedenis enz., maar late Bijbel en Godsdienst er buiten. Hoe! zal men dan alleen het verstand beschaven, en het hart verwaarloozen? Zijn wij dan voorstanders van het ongeloof? In geenen deele. Maar het zij den geestelijken en Godsdienstleeraars der verschillende gezindheden alleen en uitsluitend opgedragen, om niet op de scholen, maar in de kerken, en in de catechisatiën, bestemd tot opleiding der kinderen ter aflegging hunner geloofsbelijdenis, het onderwijs in Godsdienst en alwat er mede in betrekking staat, voor zoo veel het openbaar gegeven wordt, mede te deelen. Dan is elke gezindheid vrij, niemand wordt geërgerd, en er behoeft geene schifting in de scholen plaats te grijpen. (*)
Bij zamentrekking van alles zegt de Schrijver, bl. 116: ‘Door de toepassing van Nederlandsche beginsels (d.i. van hetgeen wij hiervan als Staatsleer van den Schrijver hebben opgegeven) zouden allen verkrijgen, hegeen elk in de toepassing van eigene denkbeelden te vergeefs heeft gezocht.
Het Gouvernement, eene ware en duurzame orde; blijvend gezag voor tijdelijken dwang.
De Liberalen, algemeene en bijzondere vrijheid; invloed van het volk; beperking van het gezag; genoegzamen werkkring voor gewone en buitengewone talenten; bevrediging van eerzucht, op eene wijs, die nuttig voor het vaderland zij.
De Catholijken, alle voorregten, verkrijgbaar zonder verscheuring der Natie en omverwerping van den Staat. Hetgeen wij (zegt de Schrijver) voor ons vragen, vragen wij, zoo lang zij ons regt eerbiedigen, tevens voor hen; vrijheid van Godsdienstoefening, vrijheid van de Kerk, vrijheid van onderwijs.’
Wij moeten nog aanstippen, dat de Schrijver wenscht af-
{==301==} {>>pagina-aanduiding<<}
schaffing der gedwongene ligting voor de Nationale Militie, als strijdig met vrijheid en zedelijkheid; doch daarentegen inrigting der Schutterijen op meer militairen voet, bij den hiervoren reeds opgegeven invloed der Schutterijen op de beslissing van deze en gene aangelegenheden, hetwelk buiten twijfel den invloed der Natie, in plaats van enkel op papier bestaande en louter fictie, (gelijk de Schrijver zegt) wezenlijk zou maken, gelijk hij begeert.
Ziedaar nu het stelsel van Christelijk-historische Staatshervorming van eenen zich geloovenden en zich noemenden Antiliberaal! Naar ons inzien zou een Ministerie-groen-van-prinsterer bij de Liberalen nagenoeg, zoo niet evenveel bijval vinden, als een Ministerie-donker-curtius. Ja, welligt zou de Regering, gelijk zij thans gestemd is, nog eerder de Proeve eener nieuwe Grondwet van Mr. d. donker curtius als wetsontwerp voordragen, dan eene Grondwet, alzoo gewijzigd, als de Heer Mr. g. groen van prinsterer haar langzamerhand vervormen wil.
Ook donker curtius, in zijne Proeve, wil de verantwoordelijkheid der Ministers, benevens de medeönderteekening van éénen hunner van ieder staatsstuk, tot bewijs, dat hij voor de wettigheid daarvan aansprakelijk is (Art. 65 der Proeve), doch met bijkomende bevoegdheid van de Tweede Kamer der Staten-Generaal, om te verklaren, ook zonder beschuldiging, dat één of meer Ministers haar vertrouwen verloren hebben, waarop moet volgen aftreding van zulk Minister, of ontbinding der Kamer. Indien de nieuw benoemde Kamer hetzelfde verklaart, moet de Minister aftreden (Art. 84). Men ziet reeds, dat donker curtius twee Kamers bijbehoudt, eene Eerste en eene Tweede. De verkiezing der Tweede geschiedt regtstreeks door de Kiezers, waartoe van regtswege alle Doctoren in eenig vak, aan eene der Nederlandsche Hoogescholen gepromoveerd, zouden behooren (Art. 70). De verkiezing tot Leden der Eerste Kamer geschiedt deels door den Koning, deels door andere Autoriteiten. Dit alles komt hoofdzakelijk overeen met het ontwerp van regtstreeksche Verkiezingen door Mr. roest van limburg, reeds vroeger (*) door ons aangekondigd. Het stelsel van stemming zonder last of ruggespraak wordt (gelijk hier in den zamenhang behoort) toegepast zoo wel op de Algemeene als op de Gewestelijke Staten. De Staten nu der Provinciën worden gekozen voor de helft door de Steden en

{==302==} {>>pagina-aanduiding<<}
Gemeenten der Provincie, voor de wederhelft door de grondeigenaren derzelve, die zekere, bij de wet nopens elke Provincie te bepalene, som in de belastingen betalen, (Art. 123). De Gemeentebesturen in de steden en ten platten lande worden bij de wet geregeld. De grondslagen dier wet zijn: onmiddellijke verkiezing, periodieke aftreding, benoeming van de voorzitters der besturen door den Koning (Art. 140). De Koning heeft het opperbestuur over de Koloniën, maar geeft daarvan jaarlijks een volledig verslag aan de Staten-Generaal (Art. 54). De Koning oefent het regt van gratie uit na gehoord, maar dat van amnestie en abolitie overeenkomstig advies van den Hoogen Raad (Art. 60 61). Alle kerkelijke oefening van Godsdienst is vrij, behoudens de handhaving der openbare rust. De uitoefening kan door den Koning voorloopig worden geschorst; maar de handhaving dier schorsing moet in de eerstvolgende zitting der Staten-Generaal worden voorgesteld; wordt dit voorstel niet gedaan of verworpen, dan houdt de schorsing van regtswege op (Art. 171). De inrigting van het publiek onderwijs wordt door de wet geregeld. Het bijzonder onderwijs is vrij. (Art. 191). - Het is ons onmogelijk, alles op te geven. Over het algemeen behaagt ons dit ontwerp zeer wel. Alleen in Art. 65 stuit ons dat hooge jaarlijksche inkomen der Ministers, f 16000 - voor ieder! en eveneens, in Art. 83, voor den Voorzitter der Tweede Kamer van de Staten-Generaal, f 6000 - bij de aanvaarding van het voorzitterschap, en bovendien nog f 1200 - 's maands, beginnende bij de aanvaarding, en eindigende bij het aftreden! In een' tijd van dringende bezuiniging moet men zóó met het geld der natie niet omspringen. Wat er ook tot vergoelijking, bij wege van aanteekening, door den Schrijver zij bijgebragt, dit kan, naar onze overtuiging, nooit door den
beugel.
Ten slotte, eenige bijzonderheden daargelaten, ziet Recensent in de uitwerking, d.i. in de bevordering van staatkundige en burgerlijke vrijheid, weinig verschil tusschen de Christelijk-historische Staatshervorming, naar de begrippen van groen van prinsterer, en de liberale wijziging der Grondwet door donker curtius; maar des laatstgenoemden Proeve stemt meerder overeen met het reeds bestaande. Alleenlijk de geest van centralisatie en bureaucratie wordt daarin niet zóó tegengewerkt als bij groen van prinsterer. Zijne idéën zullen dus de door hem zoo geheetene en bestredene Conservativen (dat is, de voorstanders van al het bestaande, hetzij goed hetzij kwaad,) nog meer tegen de borst wezen,

{==303==} {>>pagina-aanduiding<<}
Doch juist die centralisatie en die bureaucratie wekken den meesten afkeer bij het Volk, en herinneren ons het meest napoleon en de Franschen.

Geographisch-Historisch-Statistieke Tabel van Nederland, door E.M. Te Groningen, bij P. van Zweeden. 1838. In plano. 3 Vellen. f 1-25.

De zamenstelling en uitgave van deze Tabel is eene nuttige onderneming, waardoor men in den omtrek van drie bladen, die aan elkander kunnen gevoegd en opgeplakt worden, door eene kleine, maar duidelijke letter, zeer vele merkwaardige bijzonderheden van Oud-Nederland met eenen oogopslag vinden kan. Het grootste gedeelte dezer Tabel bestaat uit acht kolommen, bevattende namelijk: 1. De namen der Provinciën, en daaronder eene korte opgave van derzelver staatkundige lotgevallen. 2. Derzelver grenzen. 3. Grootte in □ mijlen, met aanwijzing van de grootste lengte en breedte in uren gaans. Misschien had hierbij nog wel de geographische lengte en breedte kunnen gevoegd worden. 4. Inwoners in ronde getallen, waarbij ook in 't ruwe aangewezen is de evenredigheid tusschen de verschillende Godsdienstgezindten. 5. Hoofdplaatsen, met vermelding van het merkwaardigste, dat zij bevatten. 6. Arrondissementen met hunne steden, vlekken en (alphabetisch gestelde) dorpen, onder welke er nogtans eenige ontbreken; insgelijks met vermelding hier en daar van eenige bijzonderheden. 7. Lucht en grondgesteldheid, voornaamste voortbrengselen, en voornaamste bronnen van bestaan. 8. Aanmerkingen, onder welke rubriek nog eene of andere bijzonderheid opgenomen is, die onder de vorige niet geschikt had kunnen vermeld worden.
Onder dit alles volgt, in twee kolommen, een algemeen Overzigt, bevattende 1. eene korte historische beschrijving van den staatkundigen toestand van Nederland, in vier tijdvakken verdeeld. 2. Grenzen, grootte en inwoners. (Ten opzigte der laatste wordt gezegd, dat ‘met de generale Directie van de zaken der onderscheidene Kerkgenootschappen, behalve dat der Roomsch-Katholijken, een Minister van Staat belast is, alsmede eene algemeene Synode.’ Dit laatste is niet naauwkeurig: onder toezigt van den genoemden Minister van Staat, heeft het Hervormde en het Evangelisch-
{==304==} {>>pagina-aanduiding<<}
Luthersche Kerkgenootschap elk eene algemeene Synode, en verdere ondergeschikte Kerkbesturen, en worden de overige op verschillende wijzen bestuurd.) 3. Zeeboezems, inhammen, meren, rivieren, stroomen, land- en luchtgesteldheid, enz. 4. Karakter en hoedanigheden der inwoners, kunsten, wetenschappen enz. 5. Regering. 6. Land- en Zeemagt. 7. Orden en versieringsteekenen. 8. Inkomsten en uitgaven. 9. Schuld. 10. Overzeesche bezittingen. - Tusschen deze beide kolommen is er eene, die de Regerings-perioden aanwijst; ter linkerzijde eene, die de voornaamste Staatsmannen, Land- en Zeehelden, Geleerden, Kunstenaars en Dichters opgeeft (deze laatste rubriek loopt slechts tot 1822, en zou, zoo wel als de twee eerste, nog wel voor aanvulling vatbaar zijn); ter regter zijde eene, waarin voorname ontdekkingen, uitvindingen enz., en de voornaamste rampen, die Nederland getroffen
hebben, aangeteekend staan. - Onderaan, eindelijk, staat eene uitlegging der teekens of letters, die ter verkorting in deze Tabel gebruikt zijn.
Het spreekt van zelf, dat in zulk een zamenstel, binnen zoo korten omtrek, alles niet even naauwkeurig en volledig zijn kan. Ref. heeft er echter zeer veel goeds in aangetroffen, waarom hij het geheel wel durft aanprijzen. Mogt er eens eene nieuwe uitgave van noodig zijn, dan zal men er nu, wat wij van Limburg en Luxemburg teruggekregen hebben, op denzelfden voet kunnen bijvoegen.

Proeve eener andere, dan ds tot nu toe gevolgde Elliptische onderstelling voor den vorm van den Aardmeridiaan, door J. van der Stok, 2de Kapitein Ingenieur. Te Breda, bij F.P. Sterk. 1839. In gr. 8vo. 30 bl. f :-75.

Dr. S. Bleekrode, Algemeene en bijzondere Technologie. VIIde en VIIIste Aflevering. Te Groningen, bij P.S. Barghoorn. 1839. In gr. 8vo. 191 bl. f 2-15.

De Schrijver van het eerstvermelde stukje meent, de vergelijkingen te hebben gevonden voor de ware gedaante van den Aardmeridiaan; immers, dat zijne hypothese ‘ten minste niet meer van de waarheid afwijkt, dan de elliptische.’ Met het laatste zijn wij echter weinig gevorderd. Het is bekend, dat niet alle graadmetingen en proeven met den slin-
{==305==} {>>pagina-aanduiding<<}
ger die resultaten opleveren, welke zouden moeten volgen uit zoodanig eene verplatting van den aardbol aan de polen; dat eene lijn, door deze en over twee tegenovergestelde punten van den equator gaande, eene volmaakte ellips zou zijn, waarvan de as der aarde de kleine - de doorsnede van den equator de groote as uitmaakte. Men heeft dan ook reeds voorlang begrepen, dat aan zulk eene volmaakte ellips niet te denken viel; en dit woord der Sterrekundigen in deze beteekenis is eenigermate cum grano salis op te vatten, gelijk zij zelve het dan ook niet in den strengsten zin laten gelden. Wij willen niets afdingen op de bekwaamheid van den Schrijver in het uitwerken van wiskundige formules, en ontkennen niet, dat de uitkomsten zijner berekeningen hier en daar vrij naauwkeurig met het door proeven en metingen bevondene overeenkomen; maar betwijfelen nogtans in het algemeen, of de ware gedaante van den meridiaan der aarde deels juist gevonden kunne worden, deels overal dezelfde gedaante hebbe, deels geregeld zij. De verbazende moeijelijkheden, met welke de Fransche geleerden te worstelen hebben gehad, die bij den equator en bij de Noordpool hunne graadmetingen gedaan hebben, doen reeds zien, welke bezwaren dit in een vlak land heeft; en hoeveel is door ontoegankelijke plaatsen niet bereikbaar! Hoe onzeker zijn de
slingerproeven, daar die alleen bij de zeer onwaarschijnlijke onderstelling eener eenparige verdeeling van de massa des aardbols gelden! Kortom, wij betwijfelen sterk, of men wel ooit den wiskundige een genoegzaam getal gegevens zal kunnen verschaffen, om het verder te brengen, dan de algemeene waarheid, dat de aarde eene spheroide is en de afplatting ongeveer 1/330 bedraagt. Wij prijzen den Schrijver niettemin zeer over zijne poging tot oplossing van een belangrijk vraagstuk. Had hij het echter in het Fransch opgesteld en b.v. in de additions van de Connaissance des tems doen plaatsen, dan zouden zijne berekeningen en meer onder den algemeenen toets der geleerde wereld gekomen zijn, en een betrekkelijk bijster duur en daardoor denkelijk schaars verkocht boekje zijn achtergebleven, en de correctie ongetwijfeld beter geweest zijn, dan nu, daar verscheidene drukfouten, waaronder eenige niet op de vrij groote lijst opgegevene, vooral in de formules, het werkje ontsieren.
De Technologie van bleekrode gaat, schoon nog al wel,

{==306==} {>>pagina-aanduiding<<}
in vergelijking met andere werken, echter niet met dien spoed voort, welken de Uitgever, denkelijk een weinig onbedacht, oorspronkelijk beloofde. De voor ons liggende Asleveringen behelzen de voortzetting van de leer der krachten; en wel Hoofdst. 5 over de kracht der warmtestof. Hier handelt de kundige Schrijver over de uitzetting der ligchamen door de warmte, met beschrijving van thermometer, pyrometer enz.; over vrije en gebondene warmte; soortelijke warmte en de toepassing van hare kennis; over het geleiden der warmte; de afkoeling; over het veroorzaken van warmte door wrijving, zamenpersing, verbranding enz., waarbij het een en ander (zeer belangrijk) over de betrekkelijke kracht der verschillende brandstoffen, waar in zeer vele gevallen, prijs en kracht onderling vergeleken, de turf den voorrang bekomt. Bij dit Hoofdstuk komt ook in aanmerking de uitzetting van vaste ligchamen door de warmte, die men in den laatsten tijd mede zeer vernuftig als beweegkracht heeft aangewend; gelijk mede die van drupvormige vloeistoffen, en eindelijk van de lucht. Naauwkeurige tabellen zijn overal bijgevoegd. Het 6de Hoofdstuk loopt over eene beweegkracht, die niet alleen in onzen tijd meer en meer van algemeene toepassing is, maar zelfs eene gansche omwenteling heeft daargesteld, die zich over de geheele beschaafde wereld heeft uitgebreid, en op fabrijkwezen, handelsverkeer, ja op het geheele maatschappelijke wezen, den onbeperktsten invloed heeft uitgeoefend - den stoom. Daar de 8ste Aflevering dit onderwerp nog slechts voor een gedeelte behandelt, en wij, om het hoog belang der zaak, van dit gedeelte des werks een meer uitvoerig verslag willen geven, zoo zullen wij daarmede wachten, tot wij de leer dezer beweegkracht in haar geheel bezitten; maar wij wilden het aankondigen dezer Afleveringen niet zoolang vertragen.
De letters bij de afbeeldingen op de platen mogten en konden wel wat duidelijker en grooter zijn.




Proeve eener verklaring van in de zamenleving meest gebruikelijke vreemde woorden en verkortingen, door T.M. Looman. Te Hoorn, bij Gebr. Vermande. 1839. In kl. 8vo. VIII en 166 bl. f 1-20.

‘Vermits in de zamenleving,’ zegt de Schrijver dezer

{==307==} {>>pagina-aanduiding<<}
Proeve in de Voorrede bl. V, ‘uitheemsche woorden, benamingen en verkortingen dikwerf voorkomen, welke door oningewijden in het vak, over het gemeen, niet altijd goed en menigmaal verkeerd gebruikt of verstaan’ (men zou er ook wel mogen bijvoegen, ‘en zeer gebrekkig geschreven’) ‘worden,’ wilde hij, ‘om dit gebrek te verhelpen, de meestgebruikelijke derzelve bijeenverzamelen, die duidelijk, maar zoo beknopt mogelijk verklaren, en daarbij tevens derzelver naasten oorsprong en afleidingen aantoonen.’ - Niet zonder nut is derhalve dit doel; en voor zoo veel men des Schrijvers Proeve als eene poging beschouwt, om daaraan te beantwoorden, ziet men hier veel goeds tot dat einde bijeengebragt, waarvan men de bewijzen op elke bladzijde vinden kan. Neemt men echter in aanmerking, dat onder de eigenschappen van zulk eene verzameling vooral volledigheid en naauwkeurigheid behooren, dan laat deze Proeve nog al iets te wenschen over. Immers, wat de volledigheid betreft, heeft Rec., bij het doorbladeren van dit boekje, nog al eenige en zelfs zeer bekende artikels gemist, waarvan hij er slechts weinige (want wie zal eene gezette lezing van zulke werken of werkjes vorderen?) aanteekenen wil; b.v. absolutisme, accoucheur, apotheker, appliceren, auctie in de beteekenis van boekverkooping, catalogus, chirurgijn, cholera, commandant, commande enz., commissaris, commissie, committeren, conscientie, consequentie, dejeuneren, delin. of delineavit, ook wel ad vivum delin., deporteren,
diné, dominé, domino, evangelie (in zijne gebruikelijke beteekenissen, want hier staat er niets anders bij dan blijde boodschap), factotum, liberaal, memorie, notaris, ordonneren, ordonnantie, organiseren, organismus, passie, procureur, rationalisme, solliciteren, souperen, surnumerair, vacatuur, en eene menigte anderen.
Zoo is het ook met de naauwkeurigheid in de verklaring van de beteekenissen der woorden, die wel, zoo veel het in zoo kleinen omtrek zijn kan, bij vele plaats heeft, maar echter bij verscheidene andere gemist wordt; b.v. ‘boekweit; zij draagt dezen naam, omdat, de uitvoer van dezelve verboden zijnde, men eenige korrels daarvan in boeken naar Europa bragt’? Zou het niet veeleer zijn, omdat de korrels naar boeke- of beukezaad gelijken, van waar ook de Grieksche naam Phagopyrum? ‘Epidemisch, geslachteigen, algemeen;’ meer gebruikelijk in den zin van besmettelijk, afge-
{==308==} {>>pagina-aanduiding<<}
leid van epidemie, besmettelijke ziekte. - ‘Halleluja, niet looft Hem,’ maar looft Jehova! - ‘Hyperbool, fig. “overdreven,” 1. overdrevene of vergrootende spreekwijze; vandaar hyperbolisch. - Klimaat, hoogte van ligging “eener plaats” enz.; liever, naar het gewone gebruik, luchtsgesteldheid. - “Logarithmus, rekentafel, kunstgetal,” waarvan alleen het laatste te pas komt, en dan zonder verdere omschrijving nog niet goed verstaan kan worden. - “N.L., verkorting der Latijnsche uitdrukking non liquet, een regtsgeleerde term, welke beteekent, dat de zaak genoegzaam toegelicht is, om er oordeel of vonnis over te vellen;” immers “niet genoegzaam” enz.? want letterlijk is het: “het blijkt niet; het is niet duidelijk.” - “Oölist, versteende schelp,” denkelijk te lezen “oolith, versteend ei;” zoo ook
zoölyte, versteend dier,’ 1. ‘zoölith. - “Paraphe, pennetrek onder eene naamteekening,” 1. verkorte handteekening, alleen door eene of meer voorletters.’ - Bij ‘phosporus, [letterlijk lichtdrager] een ligchaam, dat in het donker licht van zich geeft,’ had wel nader mogen aangewezen worden, wat men daardoor in de Natuurkunde verstaat. - ‘Pragmatisch, datgeen, wat algemeen nuttig en leerrijk is.’ Niet alles, wat van dien aard is, wordt pragmatisch genoemd; maar dit woord wordt gebruikt van die behandeling der Geschiedenis, waarbij men niet slechts de gebeurde zaken verhaalt, maar ook de oorzaken, uitwerksels en gevolgen der daden en gebeurtenissen navorscht.
Mogt dus de Verzamelaar, bij nieuwe herziening of meerdere uitwerking van zijne Proeve, op deze en dergelijke bijzonderheden acht geven, dan zou zijn werk nog meer tot die volkomenheid naderen, welke zekerlijk in verzamelingen van dezen aard moeijelijk te bereiken is.





De Engelschen te Rome. Romantische Episode uit de Regering van Paus Sixtus V. Door A.L.G. Toussaint. II Deelen. Te Amsterdam, bij P.R. Otto. 1839. In gr. 8vo. 432 bl. f 5-40.

Gregorio leti, wiens geschiedenis van sixtus V ook in ouze taal bekend is, verhaalt, dat zich, tijdens de regering van dezen Paus, een zeker Engelsch Ridder, karre genaamd, en te gelijk ook eene adellijke Engelsche weduwe, anna os-
{==309==} {>>pagina-aanduiding<<}
ton, te Rome ophielden; dat de laatste door sommigen gehouden werd voor eene bijzit van den anders zoo gestrengen Paus, maar met meerdere waarschijnlijkheid, dat de genoemde karre en de Kardinaal montalto, 's Pausen neef, beiden de gunst van deze vreemde schoonheid genoten. Dit verhaal is door de Schrijfster gebezigd als den grondslag van den Roman, dien zij onder bovenstaanden titel ons lezend publiek aanbiedt. Sixtus zelf wordt hier voorgesteld als onschuldig aan zulk eene ongeoorloofde verstandhouding, ofschoon de booswicht maldaveto hem van dezelve beschuldigt. Minder overeenkomende met het weinige, 't welk wij van anna oston weten, is de voorstelling van deze weduwe als eene eerbare vrouw, die de speelbal is van de Paus, daar hij beiden, anna en karre, bezigt als werktuigen van zijne listige staatkunde, om met de verschillende partijen der Engelsche natie, ja met de Engelsche Koningin elizareth zelve, betrekkingen aan te knoopen en te onderhouden. Indien wij als het doel, waarnaar in dit verhaal gestreesd wordt, aannemen, den lezer, zoo veel dit door een romantisch tafereel geschieden kan, te Rome en in de nabijheid van genoemden Paus te verplaatsen, zoo mogen wij dit doel als bereikt achten. De schildering van het karakter van sixtus en der leden van zijn geslacht is zoodanig, als de geschiedenis hen leert kennen.
Wij zijn te prozaïsch, om met de Schrijfster te wenschen, dat eenmaal de val van Rome ‘een ontzettend verheven, een schrikkelijk grootsch schouwspel moge zijn, waarop de volken met siddering staren, en waarbij de wereld eenen langen lijkzang aanheft; een val, die de aarde schokt als eene hevige stuiptrekking, opdat hare aspunten het weten, dat de Wereldstad gevallen is. -’ Zonderling steekt bij dezen niet zeer barmhartigen wensch af, het eenigzins overdrevene, osschoon dan toch meer de gevoelige vrouw kenmerkende oordeel, hetwelk over de doodstraf geveld wordt, als eene ‘telkens opzettelijk, met voordacht, na rijp overleg met koel beraad bedrevene handeling tegen de uitspraak der Godheid, die gezegd heeft: ‘Mij komt de wrake toe,’ en: ‘Gij zult niet doodslaan.’ - Dat de musschen hare jongen met eikels voeden, was ons onbekend, en is echter bewezen, als het waarheid behelst, hetgeen wij hier aantreffen: ‘Een muschje verliest de zaadkorrel, die zijn jong zou hebben gevoed, en een eikenwoud ontstaat.’
Daar het toch de Schrijfster geen ernst zal zijn, als zij zich

{==310==} {>>pagina-aanduiding<<}
bij medéa (waarlijk geen katje om zonder handschoenen aan te tasten) vergelijkt, en het harer onwaardig acht, om iets aan te leeren of te vermijden, hebben wij ons daardoor niet laten afschrikken om deze aanmerkingen te maken, en bevelen voor het overige deze romantische episode, wegens het aangenaam onderhoud, 't welk dezelve verschaft, aan den vriendelijken bijval van ons lezend publiek; terwijl wij gaarne de tolk zijn van de belofte der Schrijfster, dat zij voor dien bijval even gevoelig als dankbaar zal wezen.




De Angelsaksische Bruid, of de veldslag aan de monden van den Rijn. Geschiedkundig Tafereel uit de zesde Eeuw. Door A.D. van Buren Schele. Te Amsterdam, bij G.W. Tielkemeijer. In gr. 8vo. 280 bl. f 2-90.

Deze Roman is gegrond op een verhaal, voorkomende bij wagenaar, (Vaderl. Hist. I. 313.) ‘dat hermegistel, Koning der Warners, die in de zesde eeuw het tegenwoordige Rijnland bewoonden, en wier naam nog in dien van het dorp Warmond zou bewaard zijn, gehuwd was aan theodechilde, zuster van den Frankischen Koning theodebert; dat eerstgenoemde vorst, zijn einde voelende naderen, zijnen zoon radigis aanbeval, deszelfs stiefmoeder, naar het gebruik dier tijden, te huwen, hetwelk deze ook na den dood zijns vaders in het belang van zijnen Staat deed, niettegenstaande hij reeds verloofd was aan eene der Engelsche vorstinnen. Deze Angelsaksische Prinses, den hoon, haar door dit huwelijk van haren verloofde aangedaan, willende wreken, trok met een leger naar den Rijnmond, alwaar de Warners den slag verloren, en radigis in handen zijner bruid geraakte, welke hij, met verstooting van theodechilde, huwde.’ Deze geschiedenis, zij moge dan waar zijn of niet, hetwelk tot dit doel onverschillig is, was zeker voor eene romantische inkleeding niet ongeschikt; en wat den knoop en gang des verhaals aangaat, is de Schrijver niet ongelukkig geslaagd. Ook de ontwikkeling der karakters verdient lof: de weifelende, eigenlijk weinig beteekenende radigis, slaaf van den indruk des oogenbliks; de hooghartige, maar edeldenkende elwina; de listige givo, voor goud tot alle snoodheid veil; de Alrune hilgarde, een monster van boosheid en helsche wraakzucht; de edele garold, een waar

{==311==} {>>pagina-aanduiding<<}
vriend van zijnen vorst, en bovenal de uitmuntende theodechilde, in wie de Schrijver, en dit is een zeer gelukkig denkbeeld, de kracht heeft geschilderd, die het Christendom schenkt tot het dragen der zwaarste rampen, in tegenstelling met de troostelooze en onmenschelijke Wodans-dienst. Wij zouden, met één woord, den Roman zeer kunnen aanprijzen, indien de uitwerking aan den aanleg beantwoordde. Maar het werkje krielt van ongetrouwheid aan de zeden en gewoonten van dien tijd. Het heet tot den Koning overal: uwe Majesteit; tot de Koningin: Mevrouw, en dergelijke. Zoo onderstelt de Schrijver bij radigis en theodechilde kennis der schrijfkunst, bladz. 206; terwijl karel de groote, twee eeuwen later, deze kunst niet verstond. Zoo heet het op bladz. 135, dat bij de grooten der aarde zeldzaam het hart, doorgaans slechts het staatsbelang wordt geraadpleegd, hetgeen wel waar, maar in dien tijd, in den mond eener vorstin gelegd, hoogst ongepast is. Het gehoor der gezanten van elwina bij radigis is volmaakt in de diplomatische taal van den tegenwoordigen tijd. Het lust ons niet, meerdere staaltjes bij te brengen. Ook is het jammer, dat niet weinige onachtzaamheden den stijl ontsieren. Reeds de aanhef is onnaauwkeurig: ‘Nederland.... doorsneden van den Rijn, waardoor het den hooger landwaarts wonenden volken gemakkelijk werd gemaakt, naar herwaarts af te komen.’ Men schrijft niet naar herwaarts, daar waarts de beweging naar eene plaats reeds uitdrukt. Een man schenkt zijne hand niet aan eene vrouw, maar omgekeerd (bladz. 102). ‘Verloofd aan radigis, vertrad deze eer en billijkheid,’ is een verkeerde
ablativus absolutus. Het moet zijn: ‘Radigis, aan mij verloofd, vertrad nogtans’ enz. Wij zeggen deze dingen niet, om op kleinigheden te vitten, maar omdat een Roman zich ook door zuiverheid van stijl behoort te onderscheiden, vermits bij de algemeene lectuur het voorbeeld dezer soort van geschriften veel goed of kwaad kan doen. Panijsche schrik, bladz. 92, en de Godsdienst, welke ik beleid, bladz. 192, zullen drukfouten zijn.

Michel Lambert en zijne Dorpgenooten, of de kunst, om zijnen tijd en zijn geld goed te besteden. Een Verhaal ter bevordering van huisselijk geluk en maatschappelijke wel-
{==312==} {>>pagina-aanduiding<<}
vaart. Vertaald. Te 's Gravenhage, bij K. Fuhri. 1839. In gr. 8vo. 347 bl. f 3-:

Zeer belangrijk is het onderwerp, dat in dit boek wordt behandeld; en, schoon het meermalen zijdelings of regtstreeks in verschillende geschriften is gezegd, het is en blijft altijd eene behartiging- en herinneringwaardige zaak, dat spaarzaamheid op tijd en geld het ware geheim is, om voor zichzelven vergenoegd, voor zijn huisgezin tot zegen, en voor de maatschappij tot hut te leven. Het is evenwel eene kleine kunst, eenige menschen en familiën ten tooneele te voeren, wier lotgevallen bewijzen, dat de luijaard en verkwister zich en de zijnen ongelukkig maakt, terwijl de vlijtige en spaarzame aardschen zegen geniet en genieten doet. Maar daarbij bepaalt zich ook het leerzame in dit werk niet. Het laat de vragen niet onbeantwoord naar de middelen, om het doel - meerdere welvaart - te bereiken langs den weg van spaarzaamheid en werkzaamheid; men leert hier zien, dat vele kleintjes een groot maken; het zijn ‘woorden en cijfers.’ Daarbij bezit het de verdienste, dat het zich zeer onderhoudend laat lezen. Naar het hoofddoel, zoeke men hier geene verrassende en avontuurlijke uitkomsten; de verschillende karakters en voorvallen houden de aandacht goed levendig. Bovendien prijzen wij het in den Schrijver, dat overal bij hem ten sterkste uitkomt, hoe tijdelijke middelen dàn alleen een hulpmiddel tot geluk kunnen zijn, wanneer men ze langs den weg der striktste eerlijkheid heeft verworven. Ook rekenen wij het eene verdienste, dat ons hier niet hinderde, wat ons elders wel eens tegen deze soort van boeken innam, - overdrevenheid. Het is wel waar, dat het niet iederen kundigen en oppassenden werkman gelukken zal, zich door vlijt en overleg, gelijk lambert, tot een onafhankelijk vermogen te verheffen; men behoeft toch niet ongeloovig het hoofd te schudden, als men het zich voorgerekend vindt. Het is echter waar, en had hier wel mogen gezegd zijn, dat onbekommerde welvaart, zij het dan al geen rijkdom, zonder
ongelukken meestal te verkrijgen is door datgene, wat, naar ons vaderlandsch spreekwoord, huizen als kasteelen bouwt. Enkele dingen meer hadden ligt meer opzettelijke vermelding verdiend. Zoo kon b.v. lambert in zijne jeugd oversparen, omdat hij zijn huwelijk uitstelde (schoon verloofd) tot dat hij zich eenig vermogen vergaderd

{==313==} {>>pagina-aanduiding<<}
had. Hoe geheel anders handelen zoo vele jonge lieden, die er maar op toe trouwen, zoodat de armoede in de deur komt, zoodra de speelman van het dak is! Moeten, helaas! vele dier huwelijken dienen, om misstappen te bedekken of te herstellen - een nieuw bewijs, dat zedelijkheid ook dien zegen aanbrengt, dat zij tijdelijke welvaart bevordert. Voorts; wij weten wel, dat de Schrijver het aldus niet bedoelt, en het alleen in den vorm der inkleeding gelegen is; maar hij stelt het voor, of liever schijnt het voor te stellen, dat lambert gelukkig is omdat hij geld heeft. Insgelijks mogen wij de opmerking niet terughouden, dat wij gaarne zouden gewaarschuwd hebben gezien tegen overdrijving van de poging, om zich door eenig vermogen buiten zorg en kommer te houden; - tegen gierigheid. Een paar uitvallen of schimpschoten op het edele werk der Bijbelgenootschappen, bladz. 8 en elders, hadden wij onvertaald gelaten. De Overzetter trouwens heeft ook tegen de taal hier en daar nog al gezondigd. ‘Hij beloofde een goed mechanicus te zullen worden;’ ‘geduld nemen,’ enz. enz. Hij had de Fransche motto's ook wel mogen vertolken, of nog beter, die door goede Nederduitsche vervangen; en waarom ook niet in de berekeningen de franken tot guldens overgebragt? Een boek in onze taal overbrengen is, eenen buitenlandschen Schrijver voor het Nederlandsche publiek te laten spreken; maar het is niet, overzetten, gelijk men in eene school thema's overzet. Dat het talrijk gild der Vertalers dat meer begrepe!
Vragen wij nu, voor wie is dit boek geschreven? dan is het antwoord: voor den middel- of burgerstand. Maar dan moest het veel kleiner en dien ten gevolge veel goedkooper wezen. Voor die klasse van lezers kon dan ook veel zijn overgeslagen; b.v. het meeste, wat de familie de la pouliniere betreft.
Wij wenschen, dat de wijze raadgevingen, in dit boek medegedeeld, door velen zullen worden opgevolgd; want in onzen tijd en ook in ons land zijn zij waarlijk verre van overbodig. De druk is zeer net.

Morghan, de Zeeschuimer. Naar het Fransch van Jules Lecomte. Te Amsterdam, bij J.C. van Kesteren. 1840. In gr. 8vo. 326 bl. f 3-:


{==314==} {>>pagina-aanduiding<<}

De Zeeromans zijn tegenwoordig aan de orde van den dag, en bezitten zeker, wanneer zij goed geschreven zijn, eene eigenaardige aantrekkelijkheid. Het zeeleven, het karakter van den zeeman, de avonturen, waaraan hij deel kan nemen, openen een ruim veld voor den Schrijver. De onderwerpelijke Roman (om van den Vertaler een fraai woord te leenen) behoort ook tot deze soort, maar bezit er de goede eigenschappen niet van. De Schrijver is zeker geen zeeman; hij kent het zeeleven en de zeelieden niet bij eigene ondervinding. Het is een dagelijksch verhaal, dat weinig belang inboezemt, en waarvan de hoofdpersoon vooral niet het meest interesseert. - In onze gewone Leesgezelschappen, welke de Boekhandel door wezenlijk goede werken moest pogen te veredelen, en die daartoe inderdaad zeer veel konde bijdragen, zal ook dit boek zijne Lezers wel vinden.




Duveke. Treurspel in vijf Bedrijven door A.F. Samsöes. Uit het Deensch vertaald, en met eene historische Inleiding voorzien, door G.J. Meijer. Te Groningen, bij W. van Boekeren. 1840. In kl. 8vo. XVI en 125 bl. f :-80.

De Hoogleeraar meijer geeft ons hier op nieuw eene vertaling uit het Deensch, gelijk hij vóór eenigen tijd eenige Novellen van blicher heeft overgebragt. Rec. zal eerst iets over de waarde van het stuk zeggen, en vervolgens over de vertaling van den Heere meijer.
De Vertaler schijnt met dit stuk hoogelijk te zijn ingenomen; het wordt, naar zijn gevoelen, te regt voor een der meest geliefkoosde tooneelvoortbrengselen in Denemarken gehouden. Rec. had wel gewenscht, dat de Hoogleeraar ons over den Dichter en zijn stuk in zijne Inleiding iets meer had gezegd; wij hadden daarvoor wel eenige redeneringen over duveke kunnen missen. Het laat zich wel begrijpen, dat dit stuk, een vaderlandsch onderwerp behandelende, in Denemarken met genoegen wordt aanschouwd; maar het komt Rec. voor, dat het toch weinig heeft van die verhevene dichtsoort, die met den naam van Treurspel wordt bestempeld. Noch door schikking noch door karakterteekening munt het bijzonder uit. Duveke moet al eene zeer onnoozele bloed zijn geweest, indien zij nu eerst begint te begrijpen, dat zij des Konings bijzit geweest is. Torben oxe heeft al zeer zon-
{==315==} {>>pagina-aanduiding<<}
derlinge begrippen van eer, als hij de voormalige bijzit tot zijne vrouw kan begeeren. Als curiositeit, en omdat de heldin en hare moeder Hollandsche vrouwen waren, zal men met dit voortbrengsel der Deensche Muze wel eens kennis willen maken; maar een meesterstuk is het waarlijk niet.
Wat de taal aangaat, is het stuk moeijelijk uit deze overbrenging te beoordeelen. Is het in het oorspronkelijke in verzen? Rec. gelooft het, maar verstaat geen Deensch en weet het dus niet. Het is hier proza. En welk een proza!! Rec. had gehoopt, dat de aanwijzing van de grove en onverschoonlijke zonden tegen de Hollandsche taal, die in de overbrenging van blicher's Novellen werden gevonden, den Heere meijer, Hoogleeraar in de Hollandsche Taal en Letteren, omzigtiger zou hebben gemaakt, om met zijnen naam zulk prulwerk uit te geven. De vertaling van duveke is een bewijs, dat de man onverbeterlijk is, en dat hij zelfs geen denkbeeld heeft, wat tot eene goede en zuivere taal wordt gevorderd. Is het niet schande, dat een Hoogleeraar in dit vak niet schijnt te weten, dat men in het enkelvoud van de gebiedende wijze de werkwoorden zonder t schrijft, of althans daarop zoo weinig let, dat wij onophoudelijk wilt voor wil, overijlt voor overijl enz. enz. lezen? Behoorde hij niet te weten, dat men zich iets herinnert en niet aan iets? Doch dat zijn nog slechts kleinigheden bij de grove en alle denkbeeld te boven gaande Germanismen, waarmede de Hoogleeraar in de Hollandsche taal dezelve in dit boekje weder heeft verrijkt. Het is der moeite waardig, een klein lijstje daarvan hierbij te voegen: men zal ook dan moeten vragen, niet slechts, hoe komt iemand, die zóó schrijft, Professor, maar hoe is het mogelijk, dat iemand, die eene eenigzins geletterde opvoeding heeft genoten en iets van het Hollandsch weet, zóó kan schrijven. Bl. 5 en elders lezen wij: iemand hoog beminnen; eilieve, wat is dat? Zijn geluk ergens in zetten (bl. 8) is even min goed
Hollandsch, als gij zoudt, in plaats van gij moet. Maar ook dit zijn nog kleinigheden; erger wordt het, als wij (bl. 9) lezen: den Koning ontzeggen, in plaats van afstand doen van den Koning, (bl. 10) in iemand dringen, in plaats van bij iemand aandringen, (bl. 17) toedringelijkheid, (bl. 19) tot iemands van en zweeren, (bl. 20) vat u, in plaats van herstel u, of iets dergelijks, (bl. 22) iemand zoeken te storten, (bl. 23) zorgmoedig, (bl. 24) iemand trouwhartig maken, (bl. 31) zich angstigen, (bl. 42) wegkomen, voor uit den weg geruimd worden, (bl. 52) van een vergift gesproken: het doodt zeker; en dan zoodanig, dat het zeer natuurlijk uitziet, (bl. 82) wat zijn mijne aanspraken jegens de uwe? (bl. 93) zij kosten dood en hel, het woord kosten in de beteekenis van het Hoogduitsche woord, enz. enz. Bij het lezen van dergelijke dingen zou men schier zijn geduld verliezen, en met den krachtigen en het Treurspel overwaardigen vloek van Koning christiaan (bl. 29, 31) uitroepen: ‘Drommels, dat is toch wat al te erg!’






{==316==} {>>pagina-aanduiding<<}

William Shakspeare, of de Roeping; historiëel Tooneelspel in één Bedrijf, door C.J. Roobol, Tooneelspeler aan den Amsterdamschen Stads-Schouwburg. Vrije Navolging. Te Amsterdam, bij J.C. van Kesteren. 1840. In kl. 8vo. 77 bl. f :-60.

Niet in het bezit zijnde van het oospronkelijke, valt het ons moeijelijk, over de verdiensten der vrije navolging te oordeelen. De voorstelling is levendig en natuurlijk, het geheel op de geschiedenis gegrond, en zelfs, zoo veel tooneelvereischte het toelaat, daaraan getrouw gebleven. Zeker zal het stukje bij de vertooning bevallen. Shakspeare zelf, in zijn vurig, hartstogtelijk karakter, in zijnen verhevenen en dichterlijken geest, schijnt ons vrij gelukkig geschilderd. Maar de vinding behoort in dezen aan den Dichter van het oorspronkelijke. De navolging is dikwerf, gelijk de Heer roobol zelf omtrent de berijming erkent, niet alleen daarin, maar in geheel de versificatie, zwak, zoodat men duidelijk bespeuren kan, dat de Vertaler het werk tuigelijke der dichtkunst niet genoegzaam meester is. Echter ontmoet men onderscheidene goed geslaagde plaatsen, b.v. de rede van green, bl. 27 en 28; de alleenspraken van shakspeare, bl. 33-35 en 38 (vaarwel, o ouderlijke woning!) -41. De achteraangevoegde korte levensschets van den Dichter, benevens de noten en ophelderingen, behooren eigenaardig bij het stukje. - Van julius caesar als Dichter heeft Recensent zelden gehoord. Als Veldheer, Redenaar en Historieschrijver is die Romein aan hem en iedereen bekend. Maar hetgeen bl. 6 van ond. van dien man gezegd wordt, is duister in den zamenhang. Om iets te beteekenen, zou de meening moeten zijn, dat men aan caesar niet meer denken zou, indien hij zich door zijne gedichten de onsterfelijkheid niet verworven had, en dat hij daardoor leven zal, als zijne wapenfeiten vergeten en Rome vergaan zal zijn! Dat dit geheel in het wilde geschermd is, behoeft geen betoog. Doch wij zeggen dit niet tot berisping van den Heer roobol, dan voor zoo veel hij het oorspronkelijke
of niet goed mogt hebben nagevolgd, of wel het gebrekkige daarin niet mogt hebben verbeterd: want, gelijk wij de eer der vinding aan den Dichter van het oorspronkelijke toekennen, behoort ook hem de blaam van alle zoodanige feilen, als zijn eigen opstel ontsieren. Alleenlijk, daar de Vertaler bijna noodwendig in vele opzigten beneden zijn model blijft, rust ook op dezen de verpligting tot verbetering van hetgeen duister en onnaauwkeurig is, ten einde hier en daar iets te doen winnen, tot vergoeding van hetgeen elders verloren wordt.





{==317==} {>>pagina-aanduiding<<}

Boekbeschouwing.

Geschiedenis der Israëliten vóór de tijden van Jezus. Door J.J. Hesz. Tweede Druk. VIIIste, IXde en Xde Deel. Te Amsterdam, bij J.F. Schleijer. 1839. In gr. 8vo. Te zamen 986 bl. f 11-25. Bij inteek. f 9-:

Bijbelsch Huisboek. IVde en Vde Stuk. Door A. Radijs, Predikant te Doesborgh. Te Doesborgh, bij Kets en Lambrechts. 1838, 39. In gr. 8vo. Te zamen 531 bl. f 5-:

Bijbelsch Dagschrift voor 1839. Te 's Gravenhage, bij A. Kloots. In gr. 8vo. 568 bl. f 4-80. Jan. 1840. f :-40.

Aan mijne jeugdige Medechristenen, bij hunne openlijke intrede in de Christelijke kerk. Door A. Radijs, Predikant te Doesborgh. Tweede Druk. Te Doesborgh, bij Kets en Lambrechts. 1839. In kl. 8vo. 76 bl. f :-50.

Bovenstaande boekwerken, het laatste een herdruk, de overigen vervolgwerken, kondigen wij slechts met een woord aan. Meer dan dit is ten deele niet noodig en ten deele in een Tijdschrift van gemengden inhoud niet uitvoerbaar; waarom men er ook nu genoegen mede neme.
1. Het 8ste Deel van hesz, Geschiedenis der Israëliten, begint met den opstand van absalom, en het 10de eindigt met de eerste verwoesting van Jeruzalem en de lotgevallen van jeremia; waarna in een afzonderlijk Hoofdstuk nog het plan en de zamenhang der Goddelijke beschikkingen (het hoofddenkbeeld van den Zuricher Kerkleeraar) wordt aangewezen in de Geschiedenis der Koningen van Juda en Israël. Het 9de Deel heeft eene goede Kaart van de beide Rijken na de scheuring, waarop beider veroverde

{==318==} {>>pagina-aanduiding<<}
landen tevens zijn aangewezen. Weinige drukfouten slechts worden in dezen weluitgevoerden druk gevonden. De uitgaaf gaat met loffelijken spoed voort.
2. De Eerw. radijs was oorspronkelijk voornemens, de vier Evangeliën in zijn nuttig en stichtelijk Huisboek te behandelen, en alzoo dit zijn werk met het 4de Stuk te besluiten. Hij is echter van plan veranderd, en zal er nu nog twee Stukken over de Handelingen der Apostelen bijvoegen, het eerste daarvan, loopende tot Hand. X (ingesloten.) Wij wenschen er een goed vertier aan, en hopen, dat deze arbeid het bedoelde nut stichte. Alles is in eenen Christelijken geest, nu meer dan minder belangrijk, gelijk de onderwerpen zulks al eens medebrengen. Nieuws zoeke men er niet in. De Eerw. radijs make zich verder verdienstelijk, maar zorge tegen de gevaren, die het veelschrijven met zich sleept. Multum is beter dan multa, en beide gaan zoo zeldzaam gepaard.
3. Ten aanzien van het Dagschrift, oorspronkelijk opgezet en eerst uitgegeven door den Eerw. t. van spall, berigten wij, voor zoo veel noodig, enkel de volledige uitgave van den jaargang 1839. Dit nuttige werk wordt weder in het loopende jaar voortgezet. Men heeft de inteekenaars in de gelegenheid gesteld, om voor eenen zeer goedkoopen prijs afdrukken ter uitdeeling op minder papier en zonder platen te bekomen, waardoor, wordt er gebruik van gemaakt, het werkje in nog uitgebreideren kring nut kan stichten. Door dit woord van aankondiging werken wij daartoe gaarne mede.
4. De eerste druk van dit werkje, beoordeeld in dit Tijdschrift, 1839, bl. 100, uitverkocht zijnde, is er een zindelijke herdruk van bezorgd, geschikt ten geschenke voor jonge Lidmaten. Op zichzelf is het niet duur, maar tot uitdeeling bij grootere getallen toch nog al kostbaar. Wij wenschen zegen over de nuttige lessen, herinneringen en vermaningen!








{==319==} {>>pagina-aanduiding<<}

Jodocus Heringa, Eliza's zoon, als voorganger der Christelijke Gemeente, geschetst, in eene Leerrede van H. Bouman. Te Utrecht, bij J.G. van Terveen en Zoon. 1840. 36 bl. f :-50.

Leerrede, gehouden den 9 Febr. 1840, na het afsterven van den Hoogl. J. Heringa, Ez. door H.E. Vinke, Hoogleeraar te Utrecht. Bij dezelfden. In gr. 8vo. 26 bl. f :-35.

Herinnering aan J. Heringa, Ez. door eenen zijner Leerlingen. Tweede Druk. Te Utrecht, bij C. Bielevelt. 1840. In gr. 8vo. 40 bl. f :-40.

Ontboezeming bij het afsterven van den Hooggel. Heer J. Heringa, Ez. enz. Tweede Druk. Bij denzelfden. In gr. 8vo. 7 bl. f :-15.

Het was te verwachten, dat de dood van den Utrechtschen rustenden Hoogleeraar heringa, den Nestor en in de dagen der Fransche overheersching kloeken handhaver dier Akademie, in dicht en ondicht zou worden herdacht. De bovenstaande stukjes zijn daarvan uitvloeisels, die wij met een enkel woord willen aankondigen.
De Hoogleeraar bouman gedacht zijnen ontslapen Ambtgenoot in eene Leerrede over den (gelukkig gekozen) tekst Klaagl. V:16a. De kroone onzes hoofds is afgevallen. - Rec., die heringa van zeer nabij kende, vond hier het beeld van zijnen hooggeachten Leermeester naar het leven geteekend. Bepaaldelijk als voorganger der Christelijke Gemeente wordt de ontslapene door Prof. bouman voorgesteld; dat is, in zijne werkzaamheid voor de Utrechtsche Gemeente, en in het voorbeeld, dat hij haar gaf, van Christelijke deugden.
Prof. vinke - de leerling, boezemvriend en opvolger van heringa, en hierin de man zijner keuze, door wiens aanstelling de avond van des Grijsaards leven, gelijk hij

{==320==} {>>pagina-aanduiding<<}
kort daarna aan Rec. betuigde, niet weinig werd veraangenaamd - sprak over Job I:21b. De Heer heeft gegeven enz. Het is een hartelijk woord, dat evenzeer hem vereert, wien het betreft, als hem, die het uitsprak.
Een ongenoemd Leerling van den Verscheidene zegt veel, maar niets te veel, tot 's Mans lof, in betrekking vooral tot zijne leerlingen. Het stukje is met blijkbare overhaasting geschreven. Het schetst den Leermeester echter naauwkeurig, schoon het op geene volledigheid aanspraak maakt; gepastelijk hier en daar enkele zinsneden uit 's Mans uitgegevene Leerredenen aanhalende.
Aan de Ontboezeming ontzeggen wij geene welmeenendheid; maar zietdaar ook alles!
Van de levensgeschiedenis van heringa wordt in geen dezer stukken een enkel woord gezegd. Voor de kanselvoordragt en eerste ontboezeming was dat ook minder doelmatig. Het verwondert ons echter eenigzins, dat Prof. bouman, aan wiens naauwkeurigheid zelfs niet ligtelijk eene kleinigheid ontgaat, geene levensschets aan zijne Leerrede heeft toegevoegd; te meer, daar Z.H. Eerw. toch eenige aanteekeningen geeft. Hij heeft wél gedaan met het kernachtige berigt van zijnen Ambtgenoot roijaards, in de couranten geplaatst, mede te deelen. Dat is fiksch, zonder omhaal of soppigheid, gesteld. Het is te wenschen, dat de verdiensten van den overleden Hoogleeraar opzettelijk zullen worden in het licht gesteld. De openbare meening heeft zich reeds genoeg geuit over den Man, van wien verwacht wordt, wat van hengel omtrent van voorst, wildschut omtrent roijaards heeft gedaan. Het is waar, van heringa hebben wij niet vele theologisch-wetenschappelijke schriften. Tenzij men opstellen in den Kerkelijken Raadvrager en Raadgever, tot de pastoraal betrekking hebbende, mede als zoodanig aanmerke, naauwelijks iets buiten de Prijsverhandelingen bij het Haagsche Genootschap: tot verdediging van de Christelijke Godsdienst; maar het ontbreekt niet aan bouwstof, om den Man als Godgeleerde te doen kennen. Er is onder zijne nalatenschap ongetwijfeld een rijke schat, der mede-
{==321==} {>>pagina-aanduiding<<}
deeling overwaardig. Dat die aan de wetenschap niet onthouden worde! En dat het die velen getuigen, die met ons de lessen van den rijk begaafden Man hebben bijgewoond, hoe veelzijdig zijne kunde was, en hoe groot zijne bekwaamheid, om ons, zonder ooit tot het futile te vervallen, alles regt duidelijk te maken; die lessen over het herder- en leeraarambt, getuigen eener
wijsheid, menschenkennis en schranderheid, die ons wel eens eenen glimlach afdwong; die naauwkeurige collegies over de Theologia dogmatica, vol van exegetische opmerkingen (welligt heringa's sterkste zijde in het wetenschappelijke van het vak zijner studie), en niet het minst zijn leerzaam Donderdagavondeollegie over de populaire Christelijke Godsdienstleer, waar onze hooggeschatte Leermeester den vrager om te vragen wel eens sijn vernustig op zijne plaats te stellen wist, maar waar ook, wie wilde, veel van hem kon leeren, en heringa de verwonderlijke gaaf bezat, om hun, die op zekere punten iets wilden weten, te zeggen, wat voor hen genoeg was om hun stof tot nadenken te geven, doch zonder dat van anderen een ontijdig misbruik zijner woorden te duchten ware. Bittere ondervinding van vroegere dagen had den waardigen Man behoedzaam gemaakt; maar Rec. herinnert zich nog met een levendig genoegen, hoe hij met den kring zijner vertrouwdste vrienden niet zelden de woorden des Leermeesters besprak, en later bleek, dat wij er niet verre van geweest waren, den geest van zijn onderwijs te vatten. En wanneer dan ook wederkeerige bescheidenheid ons bestuurde, dan was het niet moeijelijk te bespeuren, dat de Leermeester behagen schiep in de verstandsontwikkeling van hen, die hij zijne leerlingen en opregt zijne vrienden noemde.
Wij zouden hier nog veel kunnen bijvoegen; over 's Mans fijnen smaak onder anderen, waarvan menig zoo ter loops daarheen gezegd woord getuigen moge, wanneer b.v. op zijne oefeningen in uiterlijke voordragt een gedicht werd gereeiteerd; maar wij zouden te lang worden. Echter kon Rec. niet van zich verkrijgen, niet een paar regels te wijden aan de nagedachtenis van eenen Hoogleeraar, aan wien hij zich grootelijks verpligt rekent.


{==322==} {>>pagina-aanduiding<<}

Verhandeling aangaande het verlies van de eigenlijke kracht des Nieuwen Verbonds of van den Geestdoop der handenoplegging tot wedergeboorte; en aangaande deszelfs terugkomst. Met een Aanhangsel over Joannes III. Door Elpida. Credidi, propter quod locutus sum; ego autem humiliatus sum nimis. Ps. 115/115 vs. 10. Te Amsterdam, bij Joh. Guykens. 1839. In gr. 8vo. 277 bl. f 2-80.

Nadat wij eerst aangevangen hadden dit bock geregeld van het begin af aan te lezen, en vervolgens, toen wij uit hetzelve, om eens eene triviale uitdrukking te gebruiken, niet regt wijs konden worden, den raad des Schrijvers, in de Voorrede gegeven, opvolgden, en, na het tot bl. 34 gebragt te hebben, het volgende provisioneel oversloegen, en het Aanhangsel bl. 272 lazen, maar het werk ons nogtans duister bleef toeschijnen; toen benijdden wij onzen confrater medereeensent, die onlangs de taak vervulde, om eene Handleiding voor Duivenvrienden in dit zelfde Tijdschrift aan te kondigen en te beoordeelen. Indien Elpida over duiven geschreven had, zou het ons gemakkelijk geweest zijn, onze lezers in ons verslag eene vermakelijke lectuur te verschaffen; maar nu weten wij van deze Verhandeling moeijelijk iets te zeggen, zonder dat wij zullen schijnen te profaneren.
De Schrijver handelt over den Geestdoop, waardoor hij verstaat ‘de kracht, waardoor de Christenleer zoo snel is uitgebreid, waardoor een Griek of Romein, die nooit van christus anders dan de aankondiging gehoord had, in weinige dagen of weken, een vurig en zeer geleerd Christen werd, namelijk als hij overigens door opregtheid daartoe geschikt en anders voorbereid was. Kracht, waardoor in ééne keer de Leeraar-zelf, van Wien paulus al zijne kennis gehoord had, in het hart van den gedoopte intrad, zoodat deze slechts in de vrije natuur behoefde te gaan wandelen, zonder boek of Nieuwe Testament (dat

{==323==} {>>pagina-aanduiding<<}
er toen nog niet was) om naar eigen vermogen, op de wijze van paulus, onderwezen en volmaakt te worden; en dat niet alleen in de leer en Christelijke lessen, maar in de geschiedenis zelve van jezus en in alles verder, wat paulus geleerd had.’ De Schrijver toont aan, of beweert, ‘dat de Geest sedert algemeen 16 en bijzonder 13 eeuwen nooit meer in eenig hart gewoond heeft, voor zoo ver bekend is, en dat sedert dien tijd niemand de eigenlijke tweede geboorte tot een geest uit God, die een Geest is, deelachtig is geworden.’ Wij bekennen rondborstig, dat wij niet kunnen beoordeelen, of de Schrijver dit beweerde voldingend bewijst, dewijl wij hem doorgaans niet begrijpen. Ofschoon de man, behalve het Nederduitsch, Fransche, Hoogduitsche, Grieksche bewijzen aanvoert, en zelfs, om alles nog begrijpelijker te maken, de Hebreeuwsche woorden met ons letterschrift levert, in onze domheid kwam ons dit alles voor als eene Babylonische spraakverwarring. Om onze Lezers dit kostelijke werk eenigermate te leeren kennen, kunnen wij dus niets anders doen, dan eenige proeven mededeelen van de curieuze wijze, waarop de zaken in hetzelve worden voorgesteld. Tot een bewijs, dat de eerste Christenen, die den Geestdoop ontvangen hadden, een zigtbaar teeken, bij voorbeeld een glinsterend aangezigt, hadden, lezen wij: ‘Van daar zeker ook, op zoo vele teekeningen en schilderijen, die glans, lichteirkel, enz. welke dingen gewoonlijk een' waren oorsprong hebben.’ De geen, die den geestdoop toedient, wordt gezegd ‘eenen Godszoon of Godsdochter voort te brengen.’ De werking van den H. Geest wordt oorblazen genaamd. Daar de Schrijver beweert, dat door het ophouden van den Geestdoop alle Christenen sedert zoo vele eeuwen beroofd zijn geweest van de gaven van den H. Geest, en dus ook van de wedergeboorte, hoopt en vertrouwt hij,
‘dat onze vaders de wedergeboorte nog na den dood zullen bekomen hebben.’ Van de stichting der Christelijke kerk sprekende, zegt hij, dat ‘de Hemelsche Timmerman door zijnen Zoon eenen geestelijken tempel heeft laten bouwen.’ Zeer veel vernuft legt de Schrijver aan den dag in zijne

{==324==} {>>pagina-aanduiding<<}
geestelijke overbrenging van sommige gedeelten der H. Schrift. Wij kunnen ons er niet van onthouden, onze Lezers op een klein proefje uit de gelijkenis van den verloren zoon te onthalen:
‘Luc. 15 vs. 11: Een zeker mensch had twee zonen; en de jongste van hen zeide tot hem: Vader, geef mij het deel des goeds, dat mij toekomt. En hij deelde hun het goed. En niet vele dagen daarna is de jongste zoon, alles bijeenvergaderd hebbende, weggereisd, in een ver verwijderd land; en heeft aldaar, in weelde levende, zijn goed doorgebragt.	‘Het Joodsche Israël was reeds 15 eeuwen oud, toen de Christenheid door Jezus leerde bidden: Vader, geef mij het deel des Geestes, dat Gij voor mij bestemd hebt. En God deelde hun den Geest uit. Niet vele eeuwen, slechts 3 eeuwen daarna, is deze jongste geestelijke zoon, alle gaven ontvangen hebbende, weggedwaald in eene van God ver verwijderde stemming; en heeft, door aardsgezindheid, allen Geest weêr verloren.
En als hij het alles verteerd had, ontstond daar een groote hongersnood in dat land, en hij begon gebrek te lijden. En hij ging heen en vervoegde zich bij een der burgers van datzelfde gewest, en die zond hem op zijn land, om de zwijnen te hoeden.	En als in de 16de eeuw alles, ook de gewone zedeleer, bedorven was, ontstond er groote honger naar beter in de stemming der menschen. In plaats van Gods geest eerst terug te bidden, vervoegde men zich met de katholieke linkeren de protestantsche regterhand tot den Boozen Overste dezer wereld, die hen naar zijne leerbegrippen verwees, om daarmede de zondige volken te weiden, door menschelijk vernuft en wijsbegeerte, onder haat, twist, scheuring enz.
En hij begeerde zijnen buik te vullen met den draf, dien de zwijnen aten;	Thans begeert de Christenheid zich te voeden met de wijsgeerte, der ongeloovigen voedsel;
maar niemand gaf hem dien.’	maar de artikelen des geloofs beletten dat steeds.’


{==325==} {>>pagina-aanduiding<<}

Wij zullen de gelijkenis maar niet verder aanvoeren. Onze Lezers zullen ons wel op ons woord gelooven, dat er van alles, tot van het gemeste kalf toe, zeer aardig partij is getrokken.
Over drukfeilen en andere fouten tegen taal en stijl zullen wij maar niet uitweiden, overeenkomstig het navolgende verzoek van den Schrijver: ‘De overige fouten gelieve men ongezien over te slaan; de regellooze en willekeurige naauwkeurigheid onzer talen is ook een product van den vleeschelijken mensch, voortkomende uit een bekrompen gezigtspunt. Wanneer zullen wij van al dat slijk verlost worden?’
Terwijl wij in het onzekere zijn, onder welke soort van Schrijvers wij den vervaardiger van dit werk rangschikken zullen, merken wij op, dat de man de tegenstanders of bestrijders van zijn gevoelen ergens invoert, hem uitlagchende en hem eenen sukkel noemende: dien naam laat hij zich welgevallen; hij versmaadt denzelven niet. Deze omstandigheid bepaalt ons oordeel: wij geven hem gaarne den door hem aanvaarden eertitel, en verklaren hem voor ‘eenen sukkel onder de vanen van christus.’ De Lezer houde ons deze uitdrukking ten goede; het zijn 's mans eigene woorden.

Karel Bell's Physiologische en Pathologische Onderzoekingen van het Zenuwstelsel. Door P. Middel, Chirurgijn en Operateur. Naar de Hoogduitsche vertaling van M.H. Romberg, Doctor in de Medicijnen enz. Iste en IIde Aflevering. Te Groningen, bij J.H. Bolt. 1837. In gr. 8vo. XVI en 212 bl. f 2-:

Men ontvangt hier, volgens de meer zich uitbreidende gewoonte, de vertaling van eene vertaling. De Heer middel belijdt, in zijne Voorrede, den lezer zijne onbekendheid met de Engelsche taal, en dat hij, op grond daarvan, de vertaling van Dr. romberg meende te kunnen volgen, in de overtuiging, dat hij, die vertaling getrouwelijk volgende,

{==326==} {>>pagina-aanduiding<<}
de denkbeelden en uitdrukking des beroemden Britschen Schrijvers zelven zoude teruggeven. Wij zijn, om in het oog loopende redenen, niet in dit gevoelen. Hoe getrouw eene vertaling wezen moge, er moet altijd het een en ander worden toegegeven aan het taaleigen, waarin het oorspronkelijke werk wordt overgebragt; en wordt nu van deze vertolking, waarbij onvermijdelijk alreeds het een en ander van het oorspronkelijke verloren ging, wederom eene vertaling gemaakt, dan wijkt deze stellig al verder van het oorspronkelijke af. Wij voor ons zouden dus iemand, die niet in staat is eene vertaling van een oorspronkelijk werk te leveren, raden, liever zulk eene onderneming te laten varen, vooral wanneer aan de vertaling geene dringende behoefte is. De meesten onzer kunstgenooten, die eigenlijk met vrucht van bell's werken gebruik kunnen maken, zijn in staat, of het oorspronkelijke, of de Hoogduitsche vertaling te gebruiken. Edoch de vertaling is begonnen; laat ons zien, hoe de Vertaler zich van zijne taak gekweten heeft, om eene der gewigtigste ontdekkingen in de Natuurkunde, van eenen zoo vermaard geworden Geneeskundige als bell, op eene verstaanbare wijze in onze taal over te brengen, waarbij tevens van den inhoud der Verhandelingen van bell eenigermate kan blijken.
Met eenig leedwezen hoort men echter den Heer middel, in zijne Voorrede, van vruchtelooze bemoeijingen van bichat en reil spreken, (*) om hunne bezwaarlijk bewijs-
{==327==} {>>pagina-aanduiding<<}
bare inzigten ingang te doen vinden. Wanneer het reeds gebleken is, dat hier en daar bell in zijne vooronderstellingen te verre gegaan is, waarom zou men het ook reil en bichat niet vergeven, wanneer
zij in sommige hunner inzigten gedwaald hebben? Indien de Heer middel een der belangrijkste werken (*) van reil gelezen had, of nog gelieft te bestuderen, van den man, dien hufeland noemde ein grosser, geistvoller Mann, (†) hij zoude of zal denkelijk een zachter vonnis vellen. Hetzelfde is op bichat toepasselijk.
Wij ontvangen hier twee Afleveringen. Volgens berigt van den Uitgever (§) zoude met nog twee Afleveringen van ongeveer dezelfde dikte als de onderhavige dit werk compleet zijn. Bij de vierde Aflevering zouden zes platen gevoegd worden. Of de twee laatste Afleveringen sedert uitgekomen zijn, is ons onbekend; althans ze zijn ons tot dusverre niet toegezonden. Bij de twee, die reeds het licht zien, zijn de aanwijzingen der platen gevoegd, welke nog het licht moeten zien.
Op de Voorrede van den Vertaler volgt die van den Schrijver; een zeer lezenswaardig stuk, (hier en daar echter moeijelijk te verstaan door het gebrekkige der vertaling) omdat daaruit de gang van 's mans nasporingen en redeneringen blijkt; daarom hoogst merkwaardig voor de geschiedenis dezer nasporingen, en tevens eene bijdrage tot menschenkennis uit de geleerde wereld. Er is sedert ge-
{==328==} {>>pagina-aanduiding<<}
bleken, dat bell in sommige zijner onderstellingen te verre is gegaan. De aanleg van dit geheele werk getuigt echter van eene oorspronkelijkheid, welke steeds het Genie onderscheidt. Hetgeen vroeger vermoed werd, maar slechts eene opkomende gedachte gebleven is, wordt hier tot eene heldere ontwikkeling gebragt, aan welke zich sedert eene menigte belangrijke nasporingen gehecht hebben. De naam van harvey schittert sinds meer dan twee eeuwen met eenen onverdoofbaren gloed aan den ontleed- en natuurkundigen hemel; ook voor bell is aldaar eene onverwelkbare kroon opgehangen. J. muller heeft gelijk, wanneer hij de ontdekking van eenen gevoeligen en onbewegelijken zenuwtoestel aan de zijde van die van den omloop des bloeds plaatst.
Op deze Voorrede volgt eene Inleiding, in verscheidene afdeelingen gesplitst. Deze Inleiding is fraai te noemen, en verdient vooral gelezen te worden door degenen, die de Geneeskunde als eene kunst en wetenschap beschouwen, welke op zulke losse gronden rust, dat zij op geenerlei zekerheid eenige aanspraak maken. De tijden zijn zeker nog verre af, dat men met wiskundige zekerheid den zetel van vele kwalen en gebreken zal kunnen berekenen; maar in de verte schemert toch het morgenrood, en waar schemering is, daar kan licht volgen; de wolken mogen het doordringen der lichtstralen voor een' tijd beletten, eindelijk breekt toch de zon door.
Met bl. 51. beginnen de eigenlijke Verhandelingen. Het onderwerp derzelven zijn de zenuwen tot de ademhaling, waarvan bell een bijzonder stelsel gemaakt heeft. (Zie de Inleiding. bl. 13.) Daar nu deze verdeeling tot dusverre den toets der ondervinding niet heeft kunnen doorstaan, ja zelfs geheel wordt tegengesproken, zoo zoude een beoordeelaar, even scherp als de Heer bell over bichat geweest is, hem met gelijke munt kunnen betalen; maar bij zulke hoedanigheden als bell bezit, en bij zulke blijvende verdiensten, als hij zich omtrent de Geneeskunde verworven heeft, zoude het onheusch zijn, stelselmatige beschouwingen, die zoo ligt een klein uitvloeisel van het Genie ge-
{==329==} {>>pagina-aanduiding<<}
vangen nemen, als eene geheele overheersching van hetzelve te doen voorkomen. Wanneer men deze Verhandeling leest, wier voorname doel het is, een stelsel van respiratorische of ademzenuwen te betoogen, kan men den Schrijver het Genie niet ontzeggen; maar, terwijl men door zijne wijze van redenering als weggesleept wordt, ontbreekt het al spoedig aan overtuiging, hetwelk later andere nasporingen tot dusverre bevestigd hebben.
In de Tweede Aflevering deelt de Vertaler de tweede Verhandeling mede, over de zenuwen, welke de vereeniging der borstspieren bij ademhalen, spreken en uitdrukking daarstellen, (bl. 101-156.) Zij kan als een vervolg der voorgaande Verhandeling beschouwd worden, als eene uitbreiding van des Schrijvers geliefkoosd thema over de ademhalingszenuwen. Rijk als het reeds vermelde is zij aan gewigtige waarnemingen, bevattende een' schat van belangrijke opmerkingen, die alle den geoefenden ontleedkundige, den wijsgeerigen natuuronderzoeker doen kennen: tot het aannemen der gevolgtrekkingen wordt daarom niemand gedwongen. Nog menigmalen zal het aangehaalde gezegde van lobstein (bl. 121) herhaald kunnen worden: ‘Veniet forsan tempus quo ista, quae nunc latent, dies extrahat et longioris aevi diligentia.’
De derde Verhandeling behandelt de bewegingen van het oog, als opheldering der aan de spieren en zenuwen der oogholten toekomende verrigtingen. Het doel dezer Verhandeling is, oplossing te geven, waarom zes zenuwparen, zamengedrongen in de enge ruimte der orbita, rondom het oog verdeeld zijn. Dit gedeelte strekt zich uit tot bl. 202.
Met bl. 203 begint de vierde Verhandeling, over den zenuwcirkel, die de willekeurige spieren met de hersenen in verbinding brengt. Zoo als de Schrijver het onderwerp hier behandelt, zal het voor velen niet zeer duidelijk wezen. De tegenwoordige wijze van verklaring laat ook veel te wenschen over; zij is echter eenigzins gemakkelijker met de verbeelding te volgen.

{==330==} {>>pagina-aanduiding<<}

Wij onthouden ons over een en ander hier nog iets bij te voegen, tot dat wij de geheele vertaling bijeen zullen zien, wanneer wij omtrent sommige punten, in verband met het oorspronkelijke Engelsche werk, in eenige bijzonderheden zullen treden. Intusschen doet het ons leed, den Vertaler op menigen misslag opmerkzaam te moeten maken, waaronder de duidelijkheid der vertaling zeer geleden heeft. Onder het lezen teekenden wij aan:
Zenuwvloeibaarheid (bl. 111) voor zenuwvloeistof. Voorbijstrijken (IV en 206) voor henengaan. Ongemerkt (16) voor opgemerkt. Kop (V. 30, 52) voor hoofd. Spijt (VI) voor in spijt. Zinnen (VIII) voor zintuigen. Regte oordeel (2) voor juist. Vaar (21) voor voort. Wortelstangen (28) voor strengen. Wat wil (30) zeggen: en zoo wierd mijne beweren geregtvaardigd? Dragers (30) voor geleiders. Langenkerk (33) voor langenbeck. Spiesvormen (204) voor spiesvezels. Voor spurapparaat leze men toestel, enz. enz.
Omtrent de juistheid der verklaring van twee platen valt niets te zeggen, dewijl men de platen zelve hier niet aantreft.

Handboek der Werktuigkunde, benevens een Aanhangsel over den Slinger en de Balans, door D. Lardner en H. Kater. Naar de Hoogduitsche vertaling van H. Koszmann, vergeleken met de Engelsche oorspronkelijke uitgave, vertaald door A.J. de Bruyn. Met 21 Platen. Te Amsterdam, bij S. de Grebber. In gr. 8vo. XXVIIII en 434 bl. f 5-90.

Dr. lardner's Cabinet Cyclopaedia is in ons vaderland niet onbekend; het strekt, even als de Library of useful knowledge, ter verspreiding van algemeene kennis, maar heeft het voordeel boven het laatstgenoemde van meer populair te zijn, vooral het gedeelte Natural Philosophy, bevattende onder anderen Treatise on Astronomy door Sir

{==331==} {>>pagina-aanduiding<<}
j. herschel, Treatise on Mechanics door Dr. lardner en h. kater, Treatise on Heat door Dr. lardner, Treatise on Hydrostatics and Pneumatics door Dr. lardner, munt uit door grondigheid, duidelijkheid en onderhoudenden stijl. Het moet aan de daaraan verknochte moeite, gepaard met het uitzigt op weinig aftrek, en niet aan mindere behoefte toegeschreven worden, dat een of meer van de hier boven genoemde werken niet reeds in onze taal overgebragt zijn. Vooral ondervond men meermalen de behoefte aan eene populaire Mechanica, niet alleen voor de leerlingen, maar nog meer voor de onderwijzers; want daarin vindt men bij het onderwijs de grootste moeijelijkheden, om het begrip der leerlingen door dadelijke toepassingen te gemoet te komen; die toepassingen moeten uit het dagelijksche leven gekozen worden, en, hoe eenvoudig ook op zichzelve, dragen dezelve veel bij tot vruchtbaarmaking van het onderwijs.
De aankondiging van eene vertaling van Dr. lardner's en kater's Treatise on Mechanics kon dus niet anders dan welkom zijn, daar dit werk in de boven genoemde behoefte voorzien kan.
De Werktuigkunde van Dr. lardner en kater onderscheidt zich daardoor van de meeste in onze taal geschrevene boeken over de werktuigkunde, dat men daarin de eigenschappen der ligchamen in het algemeen, en de traagheid, zwaartekracht enz. in het bijzonder, uitgebreid en aangenaam behandeld vindt (zie het 1ste, 2de, 3de en 6de hoofdstuk); terwijl Statica en Dynamica niet afzonderlijk, maar gelijktijdig in verband met elkander behandeld worden, en men door doeltreffende voorbeelden en toepassingen de wiskundige betoogen heeft zoeken te vermijden.
Het werk is in 21 hoofdstukken en het geheel in doorgaande paragrafen verdeeld: het 1ste, 2de en 3de hoofdstuk handelt over de eigenschappen der ligchamen; het 4de over werking en tegenwerking; het 5de over de zamenstelling en ontbinding der krachten; het 6de over de aantrekking; het 7de over den vrijen val der ligchamen; het 8ste over de verschillende bewegingen der ligchamen; het 9de

{==332==} {>>pagina-aanduiding<<}
over de zwaartepunten; het 10de over de bewegingen der ligchamen om eene as; het 11de over den slinger; het 12de tot en met het 16de hoofdstuk over de enkelvoudige werktuigen; het 17de over de regeling en ophooping van krachten; het 18de over werktuigkundige inrigtingen tot verandering der beweging; het 19de over de wrijving en stramheid der touwen; het 20ste over de vastheid der ligchamen, en eindelijk bevat het 21ste hoofdstuk eene uitvoerige verhandeling over de balans en de slingers.
Over het algemeen zal men zonder vele wetenschappelijke voorbereiding de werktuigkunde van lardner en kater kunnen volgen, en zoo men daardoor dan al niet eene grondige kennis der werktuigkunde verkrijgt, zoo mag men zeggen dat voor vele standen der Maatschappij door dit werk eene genoegzame kennis over dit allerbelangrijkst vak verspreid wordt.
De Vertaler zegt in het voorberigt, dat de Werktuigkunde van lardner en kater ook strekken kan tot handleiding der kweekelingen op de Militaire Akademiën. Zonder iets aan de waarde van het werk te ontnemen, moeten wij dit betwijfelen: voor die kweekelingen kan het alleen strekken tot een aangenaam leesboek; want jonge lieden, aan wie de beginselen der Statica van den Majoor Ingenieur j.p. delprat zijn voorgedragen, zullen meer wetenschappelijk behandelde werken tot hunne handleiding nemen; ook kan de Werktuigkunde van lardner en kater niet vergeleken worden met de Gronden der toegepaste Werktuigkunst van den Hoogleeraar verdam, hetwelk over alle zaken, tot de toegepaste werktuigkunde betrekking hebbende, met vrucht kan geraadpleegd worden. De toepassingen en voorbeelden in het werk van lardner en kater zijn populair, en dienen om de hoofdzaken begrijpelijk te maken; de toepassingen, in het werk van verdam voorkomende, strekken daarentegen tot een' leiddraad bij de behandeling of daarstelling der werktuigen. Wanneer de Werktuigkunde van lardner en kater den lust tot nader onderzoek heeft levendig gemaakt, zoo kan men, met

{==333==} {>>pagina-aanduiding<<}
de verkregene kennis toegerust, de toegepaste Werktuigkunst van den Hoogl. verdam met vrucht in handen nemen.
Men mag met grond voor de Teekenakademiën en Industriescholen vele vruchten van het nu in het Nederduitsch overgebragte werk van lardner en kater verwachten, en wij aarzelen niet, dit werk dier inrigtingen aan te bevelen. De verdienstelijke Vertaler heeft, met zijne aan den dag gelegde kunde, aan het Nederlandsche publiek eene vertaling gegeven, die niets van beduidenis te wenschen overlaat. Bij eene naauwkeurige vergelijking met den oorspronkelijken Engelschen tekst zijn ons slechts weinige woorden niet geheel overeenkomstig met het oorspronkelijke voorgekomen, en dewijl deze volstrekt geen' invloed op hoofdzaken hebben, zoo achtten wij het onnoodig, dezelve hier aan te halen.
Bij de vertaling heeft men de Hoogduitsche overzetting van koszmann gevolgd. De redenen, die den Nederduitschen Vertaler daartoe noopten, zijn in het voorberigt duidelijk uiteengezet, en wij stemmen daarmede volkomen in; alleen hadden wij van 's mans kunde gaarne eenige meerdere uitbreiding van sommige belangrijke zaken (zoo als koszmann in zijne Hoogduitsche vertaling over de wrijving gedaan heeft) gewenscht; b.v. in het 15de hoofdstuk, alwaar de touwen of koorden alleen met betrekking tot de katrollen of takels behandeld worden. Het 19de hoofdstuk heeft, wat de wrijving aangaat, door bijvoeging der proeven van coulomb veel gewonnen; maar de behandeling van de stramheid der touwen laat, wat de toepassing aangaat, nog al iets te wenschen overig. Het 21ste hoofdstuk bevat eene uitgebreide verhandeling over de verschillende soorten van balansen; gaarne hadden wij, bij zulk eene uitvoerige behandeling, de balance bascule aangehaald gevonden, te meer daar deze hier te lande zoo algemeen in gebruik is. - Misschien kunnen deze wenken bij eenen gewenschten tweeden druk niet geheel overbodig zijn.
De uitvoering van het werk, zoo wel ten opzigte van druk als platen, verdient allen lof; alleen vonden wij het bij het lezen lastig, dat de anders zoo net uitgeveerde pla-
{==334==} {>>pagina-aanduiding<<}
ten niet buiten het boek uitslaan; hierdoor moet men gedurig met lezen ophouden, om de figuren na te gaan.
Wij vereenigen ons geheel met den wensch des Vertalers, dat dit werk vele jonge lieden moge aanmoedigen, om zich met ijver op de nuttige Werktuigkunde toe te leggen, en zeggen hem dank voor zijne gelukkige bijdrage tot de verspreiding van voor velen zoo noodige kundigheden in ons vaderland.




Verslag der historische nasporingen, op gezag van het Gouvernement, in den jare 1838, in Frankrijk gedaan door Mr. L.Ph.C. van den Bergh. Te Arnhem, bij Is. An. Nijhoff. 1839. In gr. 8vo. 95 bl. f 1-25.

De Heer van den bergh, bereids door zijne diepe taalkundige nasporingen, en door zijne geschriften over de Nederlandsche Volksoverleveringen en Godenleer en over de Nederlandsche Volksromans, onder onze verdienstelijkste Letterkundigen gerangschikt, geeft in de Inleiding van het aangekondigde werkje te kennen, ‘dat hij in den zomer van 1838, op gezag van ons Gouvernement, Frankrijk heeft bezocht; dat hem, gedurende een verblijf van ruim zeven maanden, aldaar voor onze Taal en Letterkunde, maar inzonderheid voor onze Geschiedenis, veel merkwaardigs is voorgekomen, 't welk hij later, zoover het voor het algemeen en de wetenschap belangrijk zijn kan, hoopt aan het licht te brengen, en waarvan hij thans vooreerst een verslag aanbiedt, ten einde het gewigt zijner ontdekkingen aan het oordeel der Letterkundigen te onderwerpen.’ Hij heeft dit verslag gekleed in den vorm van een Reisverhaal, en vergezelt hem alzoo de lezer achtervolgens naar Duinkerken, Cassel, Rijssel, Cambrai, Arras en Parijs, overal zijn verslag omtrent de Archiven en Bibliotheken afwisselende met belangrijke opmerkingen omtrent het land, deszelfs taaleigen, oudheden enz., waardoor het geheel meer levendig en onderhoudend wordt, dan men van eene eigenlijk gezegde Charter-reize zoude verwachten. Hij ver-
{==335==} {>>pagina-aanduiding<<}
geet echter hierbij de hoofdzaak niet, en deelt ons dan ook vooral omtrent zijne nasporingen te Rijssel, waar hij zijnen ruimsten oogst opdeed, zeer opmerkelijke bijzonderheden mede. Het Archief der voormalige Rekenkamer bevat eene verbazende hoeveelheid van Boeken en Charters, welke aldaar sedert 1385, en welligt al sedert vroeger, zijn opgehoopt, onder anderen ongeveer tienduizend Registers en meer dan twaalfduizend Charters. Hij toont aan, hoe veel hier nog verborgen ligt, 't welk tot opheldering van het oudere
tijdperk onzer Geschiedenis strekken kan, en treedt daaromtrent in zeer belangrijke bijzonderheden, waarin wij hier den Schrijver niet volgen kunnen. - Ook te Arras vond hij vele voor de Nederlandsche Geschiedenis merkwaardige Handschriften, en meer nog op de Koninklijke Bibliotheek te Parijs en in die van het Arsenaal aldaar, in welke beide laatste hij ook menig, voor onze oude Letterkunde belangrijk, Hss. aantrof. Van dit alles geeft de Schrijver in de Bijlagen, bl. 59-95, eene breedvoerige Lijst. Veel troffen wij hierop aan, 't welk ons der uitgave overwaardig voorkwam, doch ook wel iets, 't welk gerustelijk zal kunnen achtergehouden worden. Zoo vinden wij op bl. 59 een Charter van Mei 1250, waarbij de Bisschop van Kamerijk en die van Chalons borgen blijven voor de Vlaamsche Gravin margaretha. Dit stuk betreft zeer zeker den Vrede van 19 Mei 1250 tusschen gemelde Gravin en onzen Graaf willem II den Roomsch-Koning, waaromtrent kluit in zijnen Codex Dipl., p. 575-597, zulk eene menigte van Charters (waaronder het Vredesverbond zelf) heeft medegedeeld, dat die ééne Borgtogt niet meer licht over de zaak verspreiden zal. - Zoo komt ons ook het zoogenaamde Charter in het Nederduitsch gesteld ten jare 1200 van gering belang voor, vermits het jaartal 1200 blijkbaar eene schrijffout is, gelijk de Heer van den bergh zelf, allezins te regt, vermoedt, (bl. 38.) Dit Charter toch staat op den Inventaris aldus bekend: 1200: Promesse en flamand et en parchemin sçellée en cire jaune, à moitié rompu, de Jean de Rynesse chev. par lui faite, de bien retenir les écluses a Vridorp et en la havene qu'il avait

{==336==} {>>pagina-aanduiding<<}
vendue à Florent Comte de Hollande. Le jour de paques fleuries 1200. Wanneer men nu nagaat, dat de Heeren van renesse in echte stukken voor het eerst in 1267 vermeld worden, (jan van riedenesse bij alkemade, Brielle en Voorne, II, bl. 7) en dat jan van reynesse op 16 Maart 1285 (of liever 1284) honderd gemeten ambachts in Bridorp aan Graaf floris V overdroeg, (mieris, Ch. I. 448. verg. 492) dan wordt het zeer duidelijk, dat de bedoelde promesse van geene vroegere dagteekening dan van 1284 zijn kan. Wij houden dus ook nog met den Heer van den bergh de Middelburgsche keur van 1254 voor het oudste Hollandsch, dat in originali aanwezig is. Wel bestaat er ouder Hollandsch, doch in afschrift, en dus zonder genoegzaam taalkundig gezag of waarborg voor spelling, om nog niet eens met den Heer van den bergh te zeggen, dat het dan nog twijfelachtig blijft, of die stukken niet eigenlijk in het Latijn gesteld en vervolgens vertaald zijn.
Wij zouden de grenzen van een verslag verre overschrijden, wanneer wij al het belangrijke, 't welk op de Lijsten voorkomt, en ons althans de hoop geeft, dat daardoor vele nog duistere punten zullen opgehelderd worden, wilden aanwijzen; maar wij wenschen, dat de Heer van den bergh ons spoedig moge onthalen op een uitgezocht gedeelte der vruchten zijner zoo ijverige nasporingen.




Grondbeginselen der Staatshuishoudkunde: uit Lessen van Prof. N.W. Senior, te Oxford, opgesteld door den Graaf Arrivabene. Uit het Fransch. Met eene Voorrede en Aanmerkingen van Prof. H.W. Tydeman. Te Leiden, bij S. en J. Luchtmans. 1839. In gr. 8vo. II en 324 bl. f 3-20.

Tot Grondbeginselen der Staathuishoudkunde worden in dit werk gebragt de vijf volgende stellingen:
I. Rijkdom bestaat in voorwerpen, die overgedragen kunnen worden, en waarvan de hoeveelheid bepaald is; en die, regtstreeks of middellijk, genoegen verschaffen en ongerief voorkomen.

{==337==} {>>pagina-aanduiding<<}

II. Een ieder wenscht zijnen rijkdom, met de minstmogelijke opoffering, onbepaald uit te breiden.
III. De bevolking, of het getal van de bewoners der aarde, wordt alleen beperkt door ligchamelijke en zedelijke ellende; of door vrees voor de ongenoegzaamheid der middelen om zich rijkdom te verschaffen, dat is de noodige, dienstige en tot weelde behoorende zaken.
IV. Het vermogen van den arbeid en andere rijkdom verschaffende middelen kan in het onbepaalde vermeerderd worden, door het aanwenden van dien arbeid en die hulpmiddelen tot eene nieuwe productie.
V. Ter zijde gesteld eene groote bedrevenheid, geeft eene vermeerdering van arbeid in den landbouw op een bepaald bestek gronds, over het algemeen, geene vermeerdering van producten, geëvenredigd aan die vermeerdering van arbeid. Met andere woorden: ofschoon elke vermeerdering van arbeid het product vermeerdert, is deze vermeerdering echter niet geëvenredigd aan die van den arbeid.
Te regt wordt dus hier de Staathuishoudkunde binnen hare eigenlijke grenzen beperkt en tot haar eigenaardig doel teruggewezen, zonder haar, hetzij met Staatkunde, hetzij met Regeerkunde, hetzij met Volkenregt, of met eenige andere wetenschap te vermengen of zamen te doen vloeijen. Men zie hierover het Voorberigt van Prof. tydeman, de Voorrede van Graaf arrivarene, met de Aanteekeningen van genoemden Professor, en de Inleiding tot het werk zelve.
Stijl en ontwikkeling der denkbeelden zijn zuiver en helder. Dit handboek schijnt ons dus voor hem, die beginnen wil zich in de Staathuishoudkunde te oefenen, zeer geschikt. Doch, daar Staathuishoudkunde overstaat tegen Landhuishoudkunde, (zie Voorrede, en aldaar de aanteekening of aanvulling van Prof. tydeman, bl. XLIV en XLV) waarom dan ook niet altijd, gelijk veelal in dit boek werkelijk geschiedt, Staarhuishoudkunde, maar op den titel, benevens hier en daar elders, Staatshuishoudkunde geschreven? Het is van weinig gewigt; maar bij eene meer innige zamenstelling, (gelijk bilderdijk zich uitdrukt) als het meer zamensmelting van woorden tot één bepaald denkbeeld, dan loutere aaneenschrijving is, in welk laatste geval elk woord zijne afzonderlijke en ongewijzigde beteekenis behoudt, laat men de s of de n immers weg? B.v. landman integenoverstelling van landsman. En in elk geval zou hier, om in analogie

{==338==} {>>pagina-aanduiding<<}
met Landhuishoudkunde te blijven, ook het eenvoudige Staathuishoudkunde verkieslijk zijn.





Geschiedenis van het Nederlandsche Zeewezen, door Mr. J.C. de Jonge. IVden Deels 1ste Stuk. Tweede Oorlog met Frankrijk. In 's Gravenhage en te Amsterdam, bij de Gebr. van Cleef. 1839. In gr. 8vo. 570 bl. f 5-20.

Iets over het Volksfeest, te Groningen den 28 Aug. 1839 gevierd, ter herinnering van de bevrijding der stad in 1672, benevens eene beschrijving van hetzelve. Te Groningen, bij J. Oomkens. 1839. In gr. 8vo. 16 bl. f :-50.

Op denzelfden uitmuntenden voet en met dezelfde onpartijdigheid, waarmede de Heer Archivarius de jonge zijn werk over het Nederlandsche Zeewezen begonnen is en tot dusverre behandeld had, zet hij het in dit Deel weder voort. Belangrijk zijn de verdediging van willem III, tegen de beschuldiging, alsof hij het zeewezen had doen vervallen of althans er te weinig werk van zou hebben gemaakt, en die van den wel eens miskenden Luitenant Admiraal c. tromp tegen de aantijging, alsof hij zich over den moord der de witten zou hebben verheugd, en in het algemeen van deszelfs karakter. Maar belangrijk vooral is de aanwijzing der ware redenen, waarom onze zeemagt wel verachteren moest, als vooral te zoeken in het gebrek aan wetenschappelijke beoefening der scheepsbouwkunde. De Luitenant Admiraal schrijver en Czaar peter zijn op dat punt gewigtige getuigen. Ja zelfs c. de ruyter, in zijn werk over den bouw der Hollandsche koopvaardijschepen ('s Gravenhage 1759), die verklaart veertig jaren den scheepsbouw te hebben beoefend, bekende, dat hij nooit den scheepsbouw op wiskundige gronden geleerd had, waarom het hem onmogelijk was, om denzelven volgens de regels der meet- en werktuigkunde voor te stellen. ‘Ook meen ik,’ voegde hij er bij, ‘dat zulks van eenen Hollandschen werkbaas met geene reden te vergen zij,’ Zoo bouwde men in den tijd van willém III steeds naar modellen uit den tijd van de wit, en daar bleef het bij. Men sluimerde in op de verdiensten der voorouderen, en terwijl andere volken vooruitgingen, geraakten wij natuurlijk ten achtere. Reeds in 1695 had de

{==339==} {>>pagina-aanduiding<<}
Admiraliteit van de Maze het zoo ver zoeken te brengen dat er een kundig scheepsbouwmeester uit Engeland hierhenen zou worden gelokt, om als Directeur en Inspecteur te worden geplaatst; maar onzer voorouderen te ver gedreven nationaliteit deed de poging mislukken!
Men weet, dat Groningen den 28 Augustus 1672 van het beleg door den Bisschop van Munster en den Keurvorst van Keulen verlost werd. Dit is den 28 Augustus 1839 met bijzonderen luister te Groningen herdacht, en de beschrijving van geheel de feestviering wordt in het boven aangekondigde werkje volledig gegeven. Opmerkenswaardig is hier vooral de beschrijving van verschillende gymnastische oefeningen, waarlijk niet van de gemakkelijkste soort, en opgehelderd door een uitslaand plaatje. Mogten lands- en stedelijke Overheden door de uitgaaf van dit geschrift worden aangemoedigd, om aan het volk van tijd tot tijd dergelijke feesten te verschaffen, in plaats dat lediggang, dronkenschap en ongebondenheid van allerlei aard onze volksfeestdagen, gelijk nu dikwerf geschiedt, verder bezoedelen en verlagen!




Grondbeginselen der Natuurkundige Wetenschappen; in één Boekdeel, met 33 Platen. VIIde Aflevering. Te Breda, bij F.P. Sterk. In gr. 8vo. f :-45.

Supplement op het Algemeen Aardrijkskun dig Woordenboek van J. van Wijk, Roelandszoon, door den Schrijver van hetzelve. Te Amsterdam, bij C.L. Schleijer. 1838-9. In gr. 8vo.

Aardrijkskundig Schoolboek voor de Jeugd; volgens de nieuwste Landverdeeling. Door J. van Wijk, Roelandszoon. Te Zutphen, bij W.J. Thieme. In 12mo. 160 bl. f :-45.

Niet minder belangrijk, dan de vorige waren, is ook deze Aflevering van het beknopte, doch veelomvattende werk: Grondbeginselen der Natuurkundige Wetenschappen. Echter worden in deze Aflevering, wegens den aard der daarin behandelde onderwerpen, geene platen gevonden. Men ontmoet er eerst het vervolg en slot nopens de Planten; daarna over de Dieren in het algemeen en hunne verrigtingen; over de rangschikking der dieren volgens hunne verrigtingen:

{==340==} {>>pagina-aanduiding<<}
over de Plantdieren of negende dierklasse, en eindelijk over de Weekdieren of achtste dierklasse. Te bejammeren blijft het, dat er niet alleen vele drukfouten, in de kunstbenamingen vooral, zijn overgebleven, gelijk bl. 296 Iniperus voor Juniperus, en bl. 302 audrogynia voor androgynia, maar inzonderheid, dat geheel de vertaling zoo stroef is uitgevallen, en zulk een Germaansch karakter in woordenkeus en bouw der volzinnen heeft, dat men soms moeijelijk de meening verstaan kan, en allenthalve den lof van zuiveren en gemakkelijken Nederlandschen stijl ook weder aan deze Aflevering van dit anders der vertolking overwaardige werk ontzeggen moet.
Van de aardrijkskundige schriften van den werkzamen, belezenen en zijne eigene onnaauwkeurigheden zelf gedurig verbeterenden van wijk zullen wij slechts kortelijk melden, dat het Supplement op 's mans Algemeen Aardrijkskundig Woordenboek voortgaat met alle gapingen in het oorspronkelijke werk naauwkeurig aan te vullen, en dat men, bij het onderzoek van het Aardrijkskundig Schoolboek voor de Jeugd, zich verwonderen moet over zoo veel onderrigt, in zoo kort bestek zoo duidelijk voorgedragen. Uitmuntender schoolboekje over de Aardrijkskunde zal er nog wel niet bestaan. Het zij dus den Schoolonderwijzers ernstig aanbevolen; terwijl het geene herinnering behoeft, dat men de aanduiding van het aantal bewoners van gewesten en steden niet als altijd volkomen juist kan aanmerken, te meer, daar ook hierin gedurige afwisseling plaats grijpt, en de Auteur onmogelijk al die getallen overeenkomstig eene op gelijken tijd volbragte volkstelling kon opgeven. Hierin houde men zich dus aan het dus of omtrent. Trouwens, hetgeen heden waar is, moet op een volgend jaar onjuist wezen. In het algemeen is echter de opgaaf toereikend, om de betrekkelijke sterkte der bevolkingen van onderscheidene landen en plaatsen te leeren kennen, al is er reeds verschil ontstaan sedert den druk van dit boekje tot heden.




Twee Verhandelingen, betrekkelijk de Geschiedenis en Oudheden van Nederland, nagelaten door Egbert Roelants. Te Groningen, bij J.B. Wolters. 1839. In gr. 8vo. XXIX en 230 bl. f 2-50.


{==341==} {>>pagina-aanduiding<<}

In eene Voorrede doet de Hoogleeraar hofstede de groot ons den rouw der Hoogeschool van Groningen kennen over het verlies van zulk eenen verdienstelijken kweekeling, als wijlen de jeugdige Schrijver dezer beide Verhandelingen was. De uitgave van dit boekje moet dan ook als eene hulde aan zijne nagedachtenis worden beschouwd. Trouwens in dit eigen werkje volgt daarop eene Lijkrede door Mr. j. de wal, getiteld: Ter gedachtenis van e. roelants, vervangen door eenige woorden bij deszelfs overlijden, door Mr. b.h. lulofs in de Groningsche Courant van Maart 1837 geplaatst, en eindelijk besloten door een hartelijk treurdicht van Prof. de greuve. Gelukkig de jongeling, die bij zijne onderscheidene Professoren in zulk eene hoogachting stond! - Na al dit voorwerk treft men het werk des ontslapenen zelven aan, vooreerst: Proeve van onderzoek naar de voorvaderlijke Godsdienst hier te Lande vóór de invoering van het Christendom, hare overblijfselen en verwantschap met de Mythologie van Grieken, Romeinen, Germaansche en Noordsche volken. Ten tweede: Geschiedenis van de kerkelijke scheuring in het Bisdom Utrecht, (1423-1457) waarbij tevens wordt aangetoond derzelver invloed, zoo op de Kerk- en Priesterregering in België, als op de voorbereiding der Hervorming in ons Vaderland. De eerste Verhandeling behelst wel zeer veel, dat ook uit andere werken tegenwoordig zeer bekend is; maar de Auteur gaat toch zijnen eigenen weg, en durft, op even vrijmoedige als bescheidene wijze, hier en daar geachte Schrijvers tegenspreken; terwijl zijne eigene opvattingen, hetzij men die overal aanneme, hetzij men nu en dan een tegenovergesteld gevoelen verkieze, ten minste steeds zeer veel voor zich hebben, en wel verdienen in aanmerking te worden genomen. Belangrijker schijnt ons echter de tweede
Verhandeling. Hier vooral treft ons de duidelijke en welgestaafde uiteenzetting der gronden, en men gevoelt het, hoe veel die kerkelijke scheuring tot verzwakking der Priestermagt en tot voorbereiding der Kerkhervorming hier te lande heeft medegewerkt. Wij zeggen hier te lande, en verstaan daar ons Vaderland door: want de werking op het tegenwoordig zoogenaamde België schijnt ons slechts zijdelings, en gelijkstaande met die op andere naburige landstreken. Regtstreeks was die scheuring, en tot ondermijning van het Priestergezag, en tot voorbereiding der Hervorming, slechts van krachtdadigen invloed op al wat kerkelijk onder den Bisschop

{==342==} {>>pagina-aanduiding<<}
van Utrecht behoorde. Martinus V, op bl. 180, reg. 5 van ond., zal wel eene drukfout voor felix V zijn. De aanhalingen van onderscheidene Schrijvers hadden wij, in beide Verhandelingen, liever als noten aan den voet der bladzijden gezien, dan telkens tusschen haakjes midden in den tekst, hetgeen de lezing wel eens onaangenaam afbreekt.
Van harte wenschen wij aan dit verdienstelijk werkje, waarop reeds vrij talrijk is ingeteekend, een ruim debiet.

Handboek voor Opvoedings- en Onderwijsleer, door Fr. Heinr. Chr. Schwarz, Dr. in de Godgeleerdheid en Wijsbegeerte, Hoogleeraar te Heidelberg. Te Zutphen, bij W.J. Thieme. In gr. 8vo. 252 bl. f 2-50.

Aan de vertaling van dit werk heeft de Heer j. van wijk rz. zijne moeite besteed, zoo als blijkt uit zijnen brief aan den uitgever thieme, voor hetzelve geplaatst, waarin hij, in plaats van eigene aanprijzing, eene loffelijke beoordeeling uit de Allgemeine Schulzeitung mededeelt. Ofschoon nu Ref., na dit boek gelezen te hebben, in dat oordeel van den Duitschen Recensent veel waars vindt, moet hij echter de vraag opperen: Is het een algemeen bruikbaar Handboek in dit vak? en deze hangt wederom van eene of twee andere af, namelijk: Voor welke Opvoeders en Onderwijzers is het geschreven, en welke opvoedelingen en onderwijzelingen zijn er voornamelijk de voorwerpen van? Naar zijn inzien is het alleen geschikt voor zulke Opvoeders en Onderwijzers, die op eenen vrij hoogen trap van kennis en beschaving staan, of ten minste daartoe aan- en opleiding hebben, die aan zekere geleerd-wijsgeerige voorstellingswijze en zekeren aphoristischen vorm gewoon, of ten minste daarvoor vatbaar zijn; en of nu het groote gros der Schoolonderwijzers in Duitschland, of Nederland, of waar men ook wil, hoe bekwaam en verdienstelijk ook voor het overige, hiervoor vatbaar is, zou Ref. grootelijks betwijfelen. Zoo zijn ook, naar zijn inzien, de opvoedelingen en onderwijzelingen, die hier bedoeld worden, over het geheel genomen, knapen en jongelingen, want van meisjes en jonge dochters wordt maar zelden en als ter loops gewag gemaakt, en dan nog wel, ook over het geheel genomen, de zoodanigen, die tot den meest beschaafden stand behooren, en tot de werkzaamhe-
{==343==} {>>pagina-aanduiding<<}
den van denzelven opgeleid worden. - Om deze redenen nu moet Ref. de eerste vraag, of dit Hanboek een algemeen bruikbaar boek in dit vak is, over het algemeen ontkenkend beantwoorden: hij wil hiermede niet loochenen, dat er verscheidene opvoedende Ouders en onderwijzende Leeraars ook in ons Vaderland zijn, die uit
hetzelve nut kunnen trekken, en dat er verscheidene meer voor allen verstaanbare plaatsen in zijn; maar het geheel komt hem voor niet die algemeene populariteit te hebben, dat het genoeg onder het bereik van de meeste Opvoeders en Schoolonderwijzers valt; en wie hunner op deze hoogte staat, die zal ook de Hoogduitsche taal wel zoo magtig zijn, dat hij het met vrucht in het oorspronkelijke zou kunnen lezen. - Daarenboven komt het geheele Handboek, zoo naar stof als vorm, Ref. voor meer geschikt te zijn voor een Compendium van een' Professor, om daarover een paedagogisch Collegie te houden; een Compendium, dat dan wel als zoodanig hier en daar breedvoerig genoeg is, maar dat toch over het geheel de uitbreidingen, wijzigingen, ophelderingen, aanvullingen enz. des voorlezenden of dicterenden Hoogleeraars veelzins behoeft.
Wil men in 't kort weten, wat er in dit werk vervat is, uit den vooraan geplaatsten inhoud deelt Ref. het volgende beknoptelijk mede: Deel I, Opvoedingsleer, heeft, na eene Inleiding over het doel der opvoeding, en de verschillende te dikwerf eenzijdige stelsels derzelve, Afd. 1, gronddenkbeelden der Opvoedingsleer. Afd. 2, ontwikkeling der jeugd, a. in het algemeen, b. in de afzonderlijke tijdperken, e. ontwikkeling der jeugd staat hier wederom, doch moet volgens den inhoud zijn ‘der deugd,’ d. voorteekenen der inborst. Afd. 3, vorming en opvoeding, a. het algemeene, b. het bijzondere, c. stoornissen en middelen daartegen. - Deel II, (van een' afzonderlijken titel voorzien) Onderwijsleer, bevat, na eene inleiding over het onderwijs en den onderwijzer in het algemeen, Afd. 1, algemeene Methodenleer, a. in de betrekking van het onderwijs op den leerling, b. op het onderwerp, en c. het leven zelf. Afd. 2. toegepaste Methodenleer, a. formeel, b. materiëel onderwijs, c. orde bij hetzelve. - Deel III handelt over de Inrigtingen ter vorming, en wel Afd. 1 over de school, a. het algemeene, b. de bijzondere scholen, c. de inrigting der scholen. Afd. 2 over de opvoedingsgestichten. Afd. 3 over

{==344==} {>>pagina-aanduiding<<}
de vereeniging tot één geheel, a. in het onderwijzen, b. in de betrekking dezer inrigting op Kerk en Staat, en c. in het geheel der opvoeding.
Tot lof van dit werk mag Ref. ook nog zeggen, dat er een godsdienstige, en wel bepaald een Christelijke geest in heerscht, zoo als reeds bl. 18 gezegd wordt, dat ‘in het Christendom de grondigste, de uitgestrektste en de naauwkeurigste opvoeding ligt,’ en de erkentenis en invloed hiervan op meer andere plaatsen onmiskenbaar is. - Voor het overige kan Ref. zich over geene bijzonderheden uitlaten, want wilde hij zelfs alleen uitweiden over zulke dingen, die hem in dit werk bijzonder behagen, of over andere, waarin hij van den Schrijver in gevoelen verschilt, dan zou hij eene ruimte moeten nemen, waarvoor dit algemeene Tijdschrift niet geschikt is, en dat hij dus voor de zoodanige moet overlaten, die voor Opvoeding en Onderwijs uitsluitend bestemd zijn.





Lodewijk Philip, Koning der Franschen, en zijne Familie. Naar het Hoogduitsch van August Bürck, door G. Brandt Maas. (Eene bijdrage tot de Geschiedenis van Frankrijk.) Te Zaltbommel, bij J. Noman en Zoon. 1840. In gr. 8vo. 211 bl. f 2-40.

Er zijn weinigen onder de gekroonde hoofden van Europa, die zoo zeer onze belangstelling opwekken en verdienen, als lodewijk philips, Koning der Franschen. Hij beklom den troon ten gevolge eener revolutie. Hij heerscht over een volk, het onrustigste misschien van alle volken: hij regeert een land, dat door de tegenstrijdigste partijen wordt verdeeld, en het is niet te ontkennen, dat hij in de moeijelijkste omstandigheden met eene wijsheid, kracht en gematigdheid heeft weten te handelen, die hem tot eere strekken, en die den vrede van Europa tot dusverre hebben bewaard (*). Een boek, dat over hem handelt, zal dus velen welkom zijn, en ware het goed geschreven, het zou met regt eene bijdrage tot de geschiedenis van Frankrijk mogen worden genoemd.

{==345==} {>>pagina-aanduiding<<}

Rec. kan intusschen dezen lof aan het boek, dat hij thans moet aankondigen, niet geven. Het is een zeer oppervlakkig geschreven berigt aangaande de levensgeschiedenis van den Franschen Koning, waarin men niets, dan het meest bekende aangaande hem, zal aantreffen. De Vertaler zegt wel, dat het oogmerk van den Schrijver was noch zijn kon, om den Koning der Franschen op zoodanige wijze, als dat in eene goede en volledige levensbeschrijving behoort, voor te stellen, met aanwijzing en beoordeeling ook van beginselen, drijfveren en handelingen. Maar waartoe dan een zoo weinig beduidend boek toch vertaald? De Schrijver dringt nergens tot beginselen en drijfveren door; hij steekt eenvoudig de loftrompet over alles, wat lodewijk philips betreft. Zelfs diens vader, philippe egalité, krijgt zijn deel van dien lof, en de Koning zelf, zoowel als ieder lid van zijn gezin, is een model van alle volmaaktheden. Het spreekt van zelf, dat hij volgens den Schrijver geen het minste aandeel had in alles, wat de revolutie van 1830 voorbereidde, en zeer onwillig de kroon aannam. Daar is van verschillende zijden nog al iets tegen gezegd, en merkwaardig is het, eens na te gaan, hoe de Londensche Quarterly Review in de laatste jaren opgezameld heeft, wat over dit punt al geschreven en gezegd is; en ook dan, wanneer men in het oog houdt, dat dit tijdschrift niet der revolutie is toegedaan, blijft er nog vrij wat bedenkelijks over. - De zonen des Konings deelen niet minder in de uitbundige lofprijzingen, waarmede het geheele geslacht wordt overladen. Met één woord, als wij den Schrijver willen gelooven, dan is er geen volmaakter vorstelijke familie, dan die van den Franschen Koning. Nu, men weet, dat dit liedje van de meeste groote personaadjen gezongen wordt, en de tijd en de ondervinding leeren er, helaas, de weinige waarde maar al te dikwijls van kennen.
Zoo als het boek nu ligt, is het al eene zeer onbeduidende bijdrage tot de geschiedenis van Frankrijk zoowel, als tot de kennis van den Franschen Koning, wiens waarachtige verdiensten Rec. overigens gaarne toestemt. Maar het getuigenis van bürck over lodewijk philips heeft bij hem even weinig crediet, als dat van la rochefoucauld over den zich noemenden lodewijk XIX (Pélérinage à Gortz). In het voorbijgaan, die titel is weder een staaltje van de onverbeterlijkheid der bourbons, die, even als zij vroeger de Republiek en het Keizerschap eenvoudig als niet bestaan hebbende be-
{==346==} {>>pagina-aanduiding<<}
schouwden en lodewijk XVIII op lodewijk XVI deden volgen, zoo ook nu het door alle Mogendheden erkende en gevestigde gebied van lodewijk philips door de aanneming van zulk eenen titel loochenen.
De vertaling is redelijk. De Vertaler echter schijnt niet te ver te zijn in het lezen der Duitsche letters. Meer dan tienmaal leest men Balmy in plaats van Valmy, en Reuilly in plaats van Neuilly. - Ook in de opgaven der jaartallen hebben wij hier en daar onnaauwkeurigheden aangetroffen.




Lotgevallen en Ontmoetingen van Kapitein Bonneville, op zijne avontuurlijke togten aan gene zijde van het klipgebergte van Noord-Amerika; beschreven door Washington Irving. II Deelen. Naar het Engelsch. Te Haarlem, bij de Wed. A. Loosjes, Pz. In gr. 8vo. 487 bl. f 5-:

De beroemde Amerikaan, die zich op den titel van dit werk als Schrijver doet kennen, bekwam de papieren van Kapitein bonneville zelven, om die voor eene openbare uitgave te rangschikken en algemeen bekend te maken. Deze handschriften betroffen eene reis, door laatstgemelden ondernomen tot uitbreiding van den Noord-Amerikaanschen pelterijhandel. In een afzonderlijk werk, onder den titel: Astoria uitgegeven en insgelijks in onze taal overgezet, heeft washington irving een lezenswaardig verslag gegeven van de groote onderneming van den Duitscher j.j. astor, die (1810-1813) eenen opzettelijken togt ondernam, ten einde aan den uitloop der rivier Columbia eenen versterkten handelspost te stichten en er eene stapelplaats van den belangrijken handel in pelterijen tot stand te brengen. Deze plaats, Astoria genaamd, viel in 1814 in handen der Engelschen, ten gevolge waarvan deze onderneming te niet liep. De aandacht van velen bleef echter op den gewigtigen handelstak gevestigd. Ook de Heer bonneville, Kapitein in dienst der Vereenigde Staten, vroeg en bekwam verlof, om te voldoen aan de begeerte, reeds voorlang op verschillende posten in het Westen opgevat en door kennismaking met Indiaansche handelaars en bevervangers aangevuurd, om eenen onderzoekingstogt tot het aanknoopen van handelsbetrekkingen met dezelven aan te knoo-
{==347==} {>>pagina-aanduiding<<}
pen. Hij zag zich te New-York ondersteund met het daartoe benoodigde kapitaal, waardoor hij zich vond in staat gesteld tot aanschaffing van togtgenooten en benoodigdheden. Zoo toegerust, ving hij den 1 Mei 1832 zijne expeditie aan; doorreisde woestijnen en gebergten, maar zonder daarbij de beoogde voordeelen op te doen. Hij was ook, zegt de Schrijver, een te opregt en openhartig krijgsman, om een loerende jager of spaarzame
koopman te worden. Rijk aan avonturen, maar even arm in vermogen, keerde de Kapitein na eene afwezigheid van meer dan drie jaren terug. Het is deze reis, welke in dit werk beschreven wordt. Zij levert, in den uiterst levendigen stijl van washington irving beschreven, niet alleen een aangenaam onderhoud, maar is te gelijk een zeer nuttig boek. Men wordt bekend met landstreken en volksstammen, van welke men zoo goed als nooit iets gehoord heeft, en die trouwens nog bijna geheel onbereisd en onbekend zijn. Het ontbreekt niet aan avontuurlijke ontmoetingen, gevaarvolle omstandigheden, en wat verder de verbeelding van den lezer spant en zijnen leeslust gaande houdt. Alles is vol afwisseling: bevriende en vijandelijke Indianen; bevervangers, hier gemeene zaak met de expeditie makende, daar met handelsnijd hen ontwijkende of belagende; overvloed en gebrek; genot en ontbering; jagerstogten en schermutselingen. Vreemde namen vindt men hier van Indiaansche volksstammen: Kraai-Indianen, Zwartvoeten, Platkoppen, Boorneuzen, en wat niet al! De Kapitein had, bij tijd en gelegenheid, ook lust en opmerkzaamheid, om derzelver zeden en gewoonten gade te slaan; waaromtrent vele belangrijke berigten worden medegedeeld. Het werk is zeer goed vertaald en gedrukt, en levert alzoo eene even aangename als nuttige lectuur. Aanmerkingen van belang hebben wij niet.




Gedenkschriften van den Majoor W.P. d'Auzon de Boisminart. Tijdvak van 1812. De Veldtogt in Rusland. Tweede Uitgave. 's Gravenhage en Amsterdam, bij de Gebr. van Cleef. 1840. In gr. 8vo. 264 bl. f 2-80.

Bij de eerste uitgave van dit werk, onder den titel van: Herinneringen uit den Veldtogt van Rusland in den jare 1812, werd daarvan eene aanprijzende aankondiging in dit Tijdschrift gedaan, (Jaargang van 1824, Boekbeschouwing

{==348==} {>>pagina-aanduiding<<}
bl. 489.) De tegenwoordige uitgave is niet maar een letterlijke nadruk van de eerste. Integendeel heeft de Schrijver, aan den eenen kant, den vorigen druk zeer verkort, maar aan den anderen kant ook veel daar aan toegevoegd, waaromtrent hij later meer is ingelicht, zoo door eigen nadenken, als door gesprekken met deelgenooten en het raadplegen van verschillende Schrijvers.
Met deze tweede uitgave van den Russischen Veldtogt heeft de Schrijver zich tevens voorgesteld, eene proeve te nemen, of hij aanmoediging zal vinden om, ‘bij leven en welzijn,’ Gedenkschriften te geven van zijne geheele militaire loopbaan. Daar nu de Heer d'auzon bij de vorige, eerste uitgave reeds welverdienden lof heeft mogen inoogsten, wegens de zuiverheid der taal, de duidelijkheid van den stijl, de levendigheid der voorstelling, de afwisseling des onderhouds, de juistheid der orde en de belangrijkheid van den inhoud, en daar, door een ruim debiet, dit werk al spoedig in den handel niet meer verkrijgbaar was, hopen wij, en twijfelen er niet aan, dat eene gunstige ontvangst van deze nieuwe uitgave den Schrijver genoegzame aanmoediging zal doen vinden, om de gedane belofte te vervullen, en door zijne Gedenkschriften ons lezend publiek eene aangename en nuttige dienst te bewijzen.

Uit het Gedenkboek van eenen Dorpspredikant. Levenservaringen. Aanteekeningen. Te Winschoten, bij H.v. Huisingh. 1840. In gr. 8vo. 302 bl. f 3-:

De lezing van de Tales of a Physician, by w.h. harrison, (ons onbekend) deed bij den Schrijver dezes boeks de gedachte ontstaan, of niet de Godsdienstleeraar, zoo wel als de Arts, gelijke schetsen, schoon dan uit een ander oogpunt, zou kunnen ontwerpen ten nutte en genoegen van het Publiek. Een Gedenkboek, bijgehouden gedurende dertigjarige ambtsbediening, werd daartoe opgeslagen. Eenige levenservaringen uit dezelve worden hier medegedeeld, deels ter onderrigting voor toekomstige of jonge Predikanten, wie het werk der bediening nog vreemd is, deels als eene niet geheel onbelangrijke lectuur, ‘zonder bepaald doel.’
Zeven stukken bevat de bundel. Het eerste, de aanvaarding van het Predikambt, behelst eerst eene soort van auto-
{==349==} {>>pagina-aanduiding<<}
biographie des Schrijvers, die om goede redenen zegt zich onbekend te houden, van zijne opleiding aan de Hoogeschool, de rigting zijner studiën, zijne opneming onder de Kandidaten tot de Heilige Dienst (aldus sedert 1816 genoemd; vóór 30 jaren heetten zij Proponenten), zijne beroeping, bevestiging en verkeerdheden in het begin, uit overmatigen ijver en hervormingszucht; zeer waardig, om door aanstaande of pas in dienst getredene Godsdienstleeraars gelezen te worden. Rec. herinnert zich uit zijnen eersten diensttijd ook meer dan éénen flater, ter goeder trouw en uit de beste beginselen begaan, die hij naderhand vele moeite had te herstellen. De Krankzinnige behelst des Schrijvers ontmoeting van en handelwijze met eenen voormaligen Akademievriend, die eenigen tijd bij hem inwoonde, zich door hem liet leiden, en hersteld zijne woning verliet. De Jood was een vreemdeling, die op des Schrijvers standplaats eenigen tijd zijn verblijf hield, er ziek werd en stierf. De Leeraar bezocht dien man, had met hem godsdienstige gesprekken, en was op weg, om hem van de waarheid en goddelijkheid der Godsdienst van jezus christus te overtuigen, toen de vreemde overleed. De Wanhopige is een lezenswaardig tafereel van de angsten, welke den kranke en stervende worden aangedaan door de onbijbelsche en onchristelijke voorstellingen en zoogenaamde boetredenen van zich noemende vromen. Het is gansch niet overdreven; ook aan Rec. is de ervaring niet vreemd, dat de Christelijke toespraak van den verlichten Evangeliedienaar niet zelden ongeloofelijke moeite heeft, om uit te roéijen, wat het gedienstig bezoek dier
onwetende en ongeroepene bezoekers van kranken somtijds reeds lang heeft bedorven, wanneer men onze besturing en vertroosting inroept. De Dweepster is het naar het leven geteekende beeld eener vrouw, die uit onkunde en vooroordeel, onvatbaar voor goeden raad en beter onderrigt, eene volslagene dweepster werd; met een aanhangsel, waarin vreeselijke tooneelen worden verhaald, als gevolgen eener ten toppunt van razernij opgevoerde godsdienstige dweepzucht; bijzonderheden, bij welke de haren te berge rijzen, en die bij ons geen geloof zouden vinden, indien de waarheid niet met opgaaf van tijd en plaats (te Wildenspuch, in het Zwitsersche kanton Zurich, in 1823) verzekerd werd. De Verleider bevat de geschiedenis van een onbesproken meisje, dat door den zoon van eenen vermogenden landbouwer werd ongelukkig gemaakt, terwijl de ver-
{==350==} {>>pagina-aanduiding<<}
leider later op de onteerde de schandelijkste vermoedens deed vallen, zijne schuld ontkende, en, als een verharde, later eene andere huwde, doch in een ongelukkig huwelijk eene regtvaardige straf vond. Het laatste: de mensch in strijd met zichzelven, bevat de geschiedenis van en des Schrijvers gesprekken met iemand, op wien deze spreuk in onderscheidene opzigten van toepassing was, en die, bij geluk van zelfmoord teruggehouden, door rede en Godsdienst werd teruggebragt van uitspattingen en twijfelarij.
Het is niet te ontkennen, dat deze fragmenten vele bewijzen opleveren van een geoefend verstand, van wijze ondervinding in het zoogenoemde herderlijke werk van den Leeraar, van diepe menschenkennis, en van prijselijken ijver in de Evangeliebediening. Aanstaande of pas aanvangende medebroeders kunnen hier dus zeer nuttige wenken opzamelen; schoon er nog altijd eene wijze behoedzaamheid noodig is, om, in bijzondere gevallen, of naar algemeene grondregelen, of volgens medegedeelde voorbeelden van anderen te handelen. In de pastoraal gelden vooral deze twee spreuken; si duo faciunt idem, non est idem, en: variis modis benefit. Rec. zou het, gave het hier pas, ook al met voorbeelden kunnen bevestigen, dat te naauwkeurige opvolging van gegevene aanwijzingen niet weinig het goede oogmerk hebben tegengewerkt. Met dat al kan, als gezegd, de nog ongeoefende in het herderlijke werk hier zeer nuttige wenken vinden, wanneer hij ze met oordeel der onderscheiding behartigt.
De aanteekeningen zijn van zeer uiteenloopenden inhoud. De meeste zijn van anthropologischen aard. Die op het tweede stuk behelzen o.a. eene uitvoerige ontleding van de graden en vormen der krankzinnigheid met eene geleerde litteratuur van dit onderwerp. Elders is het de beschouwende wijsbegeerte, die er den inhoud van uitmaakt; terwijl geen klein gedeelte aan pastorale opmerkingen, als over huis- en krankbezoeken, voorbeden, enz. is toegewijd. Men vindt hier veel, dat men er niet zou gezocht hebben. De Schrijver toont zich een man, wien de ondervinding wijs heeft gemaakt tot velerlei voorkomende gevallen, die over gewigtige onderwerpen niet zonder vrucht heeft nagedacht, veel heeft gelezen en onderzocht, en kundigheden en ervaring aanlegt tot bevordering van het oogmerk zijner bediening. Hij hadde zich gerustmogen noemen, en ofschoon zijn boek tot lectuur ‘zonder bepaald doel’ minder geschikt zij, dan om er uit te leeren,

{==351==} {>>pagina-aanduiding<<}
zoo mag het ook wel gelezen worden door hen, die, in ijver van blinde onwetendheid, daar kraaijen, dat tegenwoordig aan dit gedeelte der Evangeliebediening geheel niet gedacht wordt. De waardige Schrijver toont, den middelweg goed te kennen.




Gedichten, bijzonder voor de Declamatie. Verzameld uit hedendaagsche Dichters, en ten deele vervaardigd door J. Immerzeel, Jr. Met Platen en Facsimilés. Te Amsterdam, bij J. Immerzeel, Jr. In kl. 8vo. XII en 206 bl. f 2-25.

Onder de nuttige oefeningen, die aan jonge lieden mogen worden aanbevolen, behoort ongetwijfeld ook het reciteren. Het brengt verschillende voordeelen mede. Het gaat gepaard met eene heilzame oefening en ontwikkeling van het geheugen; het is een middel ter vorming van den smaak; het is eene aanbeveling in den gezelligen kring, en kan ook daar medewerken, om den goeden smaak te bevorderen. Rec. herinnert zich ook uit zijne jongelingsjaren, hoe zeer het reciteren in de kringen, waarin hij verkeerde, tot de geliefkoosde uitspanningen behoorde. Met genoegen denkt hij nog dikwijls terug aan de aangename gezelschappen, uit jonge lieden van beiderlei geslacht bestaande, waar de uren ongemerkt, onder afwisseling van reciteren, muzijk, vrolijken dans of geïmproviseerde dramatische voorstelling van spreekwoorden, voorbijsnelden. Hij heeft in lateren tijd en onder een jonger geslacht wel eens meenen te bespeuren, dat dergelijk eene wijze van tijdkorting zeldzamer is geworden, en dat ook in gezelschappen van jonge lieden, de kaartebladen de meeste andere gezellige vermaken hebben verdrongen. Dat is te bejammeren. Verre is het er van daan, dat Rec. het kaartspel, wanneer het enkel als uitspanning en niet uit winstbejag gebezigd wordt, als iets ongeoorloofds of onbetamelijks zou beschouwen. In groote, gemengde gezelschappen kan het zelfs zijne betrekkelijke nuttigheid hebben en stijfheid en gedwongenheid verbannen. Maar er is toch iets onnatuurlijks in, dat jonge lieden op geen vrolijker en gezelliger manier den tijd zouden weten te slijten, dan door een spel, dat hen van het grootste gedeelte der verzamelde personen afsluit, en zeker het middel niet is, om die algemeene,

{==352==} {>>pagina-aanduiding<<}
gulle en onbezorgde vrolijkheid te doen geboren worden, die iedere bijeenkomst van beschaafde, bij elkander voegende jongelui behoorde te bezielen,
Wenschelijk is het dus, dat men ook in dit opzigt, gelijk wel in meer andere, tot het oude terugkeere, en elke poging, om daartoe mede te werken, verdient goedkeuring. Het denkbeeld van den Heer immerzeel, om eenen bundel gedichten uit te geven, bijzonder voor de declamatie, is daarom ook gelukkig, en kan, wanneer het goed ten uitvoer wordt gebragt, inderdaad dienstbaar zijn om dat doel te bevorderen. Velen toch, die niet ongenegen zouden zijn, om hun geheugen met stukken uit onze Dichters te verrijken, worden afgeschrikt door de moeijelijkheid, om eene goede keuze te doen, en zullen veel eerder besluiten, om iets van buiten te leeren, wanneer die keuze als voor hen is gedaan. Het boekje, dat Rec. thans aankondigt, en waarvan behalve dezen druk nog eene andere minder kostbare bestaat, is eene proeve, om in de bestaande behoefte te dezen opzigte te voorzien. Het is ons hier dus niet te doen, om de onderscheidene dichterlijke waarde der hier geleverde stukken te onderzoeken, maar enkel te zeggen, in hoe verre zij, naar het oordeel van Rec., tot het doel, de declamatie, geschikt zijn.
Rec. kan niet ontkennen, dat hij zich in dit opzigt nog als eens teleurgesteld vond. Vele van de hier geleverde stukken, hoe verdienstelijk zij ook zijn mogen, komen hem voor, juist voor declamatie minder geschiktheid te bezitten. Er zijn verscheidene lieve stukjes onder, die zich met genoegen laten lezen, maar die men niet bij voorkeur tot reciteren zou uitkiezen. Inzonderheid is dit het geval met des verzamelaars eigene stukken, waaronder er wel gevonden worden, die zeer gepast zijn, maar toch ook vele, die te breedsprakig, te uitvoerig, te redenerend zijn, om zich bijzonder voor de declamatie te leenen. Over het algemeen is de keuze te beperkt geweest, en bepaalt zich bijna geheel tot stukken, die vroeger in den Muzen-Almanak eene plaats hebben gevonden en thans daaruit herdrukt zijn. Het heeft nu wat veel van eene boekverkoopers speculatie. Rec. kan zich ook niet begrijpen, dat de Heer immerzeel, bij zijne betrekking tot verschillende Dichters en Uitgevers, zoo hij dat beproefd had, geene toestemming had kunnen verwerven, om ook van elders over te nemen. Had hij dit gedaan, hij zou een zeer ver-
{==353==} {>>pagina-aanduiding<<}
dienstelijk werk hebben verrigt, dat hem nu slechts gedeeltelijk is gelukt.
Met dat al prijst Rec. dit boekje gaarne aan, omdat het, indien het ook al niet volkomen aan het doel beantwoordt, toch eene niet onaangename bloemlezing van dichtstukjes bevat, en als zoodanig een gepast geschenk aan jongelieden is.
De plaatjes zijn uit vroegere Muzen-Almanakken bekend. Sommige, gelijk vooral het Scheveningsche strand, zijn regt lief.

Vruchten mijner lier; gedrukt voor rekening van den Auteur. Te Amsterdam, bij Ipenbuur en van Seldam. 1839. In gr. 8vo. 134 bl. f 1-80.

Vruchten van eene lier; wie kan daaraan een denkbeeld hechten? Nu, wij willen den titel daarlaten, en vragen, wat het boek geeft. Het is, lezen wij in het korte Voorberigt, op aandrang van vrienden in het licht gegeven. Als kunststukken worden ze niet aangeboden, en waarlijk dat zijn zij ook niet. Zij zijn goed gemeend, en dan is alles gezegd, wat bij mogelijkheid goeds van dezen bundel is te zeggen. Wil men een paar staaltjes, men oordeele:

'k Weet, schoon ik uren achtereen 
Met alle kracht blijf denken, 
Den naam: bestendig, hier beneên 
Aan niets, het zij dan groot of kleen, 
Geheel en al te schenken. 

of:

‘Ga,’ sprak Maria, ‘ga, maar keer, 
Mijn vriend, na veertien dagen.’ 
‘Ja,’ sprak hij, ‘op mijn woord van eer, 
Dan zie ik u op 't kerkhof weer, 
En wil uw hand dan vragen.’ 

Waar men dit bundeltje opslaat, vindt men evenveel poëzij. Hoe is het mogelijk, dat men dergelijke rijmelarij kan laten drukken, of dat er vrienden zijn, wier oordeel eenige waarde heeft, die daarop kunnen aandringen?





{==354==} {>>pagina-aanduiding<<}

Attila, Koning der Hunnen. Historisch-Romantisch Tafereel uit de eerste helft der vijfde Eeuw. Uit het Engelsch van G.P.R. James, Esq. door Steenbergen van Goor. II Deelen. Te Deventer, bij M. Ballot. 1839. In gr. 8vo. 727 bl. f 7-20.

James is een der vruchtbaarste Romanschrijvers, die tegenwoordig in Engeland leven, en bij twee- en drietallen komen van tijd tot tijd zijne werken te gelijk in het licht. Hij is een man van groot talent, zoowel als van groote kennis, en van beide is ook zijn Attila eene proeve. James heeft het oppervlakkig minder aanlokkelijk onderwerp op eene wijze behandeld, die de belangstelling opwekt en gaande houdt. De historische personen zijn goed geteekend, en de Koning der Hunnen vooral boeit de aandacht. Jammer, dat zijn karakter eenen treurigen afloop bijna onvermijdelijk maakt! Van het verhaal van zijnen dood heeft james zich zeer goed bediend, en het met zijnen Roman geheel zamengeweven.
Wat Rec. op james zou aanmerken, is vooreerst eene te groote uitvoerigheid, die misschien met zijnen landaard overeenkomt, en ten andere zekere gemanierdheid in den stijl. Men leze slechts de eerste volzinnen van het boek: ‘Zoetvloeijende, zachtsmeltende toonen doortrilden de lucht, en liefelijkheid spreidde zich over de aarde uit. Als ware het streelende, wentelden de bergstroomen zich over den gladden keizel van hun rotsachtig bed naar zee henen,’ enz.
De vertaling is, gelijk wij die van iemand als steenbergen van goor kunnen verwachten. Maar, is het zijner penne ontsnapt, of is het een woord, met opzet gesmeed, als wij (II. 40) lezen van eene nieuwe ingeesting?
De namen van Schrijver en Vertaler zullen het boek wel eene gunstige ontvangst voorbereiden, die wij het van harte toewenschen.

Rozemond Gray, een Verhaal; en Brieven over verschillende onderwerpen. Naar het Engelsch van Charles Lamb. Te Dordrecht, bij van Houtrijve en Bredius. 1839. In kl. 8vo. 127 bl. f :-80.


{==355==} {>>pagina-aanduiding<<}

Charles lamb is ook bij ons genoegzaam bekend, om aan dit boekje het welverdiende gunstige onthaal te verzekeren. Er heerscht in de meeste stukken van dezen Schrijver eene eenvoudigheid en beminnelijkheid, die niet alleen zijne werken gaarne doen lezen, maar ook den Schrijver zelv' doen liefhebben. Er is in lamb eene gevoeligheid, die aanlokt, en zijn verhaal van Rozemond Gray is van die eenvoudige, aandoenlijke schrijfwijze eene schoone proeve. Het is de wijze van verhalen, die ongekunsteldheid, die naïveteit, die in de ziel van lamb zelv' lagen, waardoor dit stuk elken gevoeligen lezer moet treffen, en Rec. behoorde niet gaarne tot dezulken, die daarop met minachting kunnen nederzien.
De overbrenging van dergelijke stukken is voorzeker geene gemakkelijke taak, en schoon de Vertaler zich over het algemeen vrij wel heeft gekweten, zoo is er toch nog al eens eene stijfheid overgebleven, die hier vooral hinderlijk is. Enkele staaltjes zijn b.v. bl. 16: toen zij het ongeluk leerde kennen, in plaats van bemerkte; de arme ziel zou alleen bedroefd zijn, in plaats van: zou er maar bedroefd over worden. Bl. 18 tressen voor lokken; bl. 30 gespaard worden voor iets, in plaats van: dat hem bespaard werd; bl. 31 dacht voor vond; bl. 33 ligthoofdigheid voor onopmerkzaamheid; bl. 38 oude vrouwen willen soms zoo zijn, in plaats van: zijn dat somtijds, enz. Misschien acht de Vertaler dit vitterij; dat is het niet; maar bij dergelijke stukjes komt zooveel op een enkel woord aan, en moet er geen schijn overblijven, dat zij uit eene andere taal zijn overgebragt. De aangehaalde plaatsen zijn meest anglicismen: bl. 16 stond waarschijnlijk did learn en later only, bl. 31 thought, bl. 38 will be. Daarvoor moet men zich zorgvuldig wachten.
Wij wenschen het lieve boekje een ruim debiet toe, en twijfelen daaraan ook niet.

Venetiaansche Verhalen. Naar het Hoogduitsch van Fr. Gaudy. Te Deventer, bij M. Ballot. 1839. In gr. 8vo. 268 bl. f 2-75.

Eene verzameling van kleine Novellen, die wel niet door bijzondere belangrijkheid uitmunten, maar zich toch over het algemeen met genoegen laten lezen. Het denkbeeld,

{==356==} {>>pagina-aanduiding<<}
om ze te leggen in den mond van eenen Venetiaanschen volksverhaler, is niet ongelukkig. De verhaaltrant is over het geheel los en gemakkelijk, en een verloren oogenblikje zal met het doorloopen dezer stukjes niet onaangenaam worden aangevuld.
De Vertaler levert hiermede eene eerste proeve. Zij is tamelijk wel geslaagd; maar onder de gebreken van zijnen stijl behoort het verre verwijderen van het lidwoord en zelfstandige naamwoord, hetgeen in de lezing iets stroefs en stootends geeft. Van tijd tot tijd ziet men aan de correctie, dat de Corrector geen Italiaansch verstaat. Overigens is het boek goed uitgevoerd.

Verhalen uit het Leven van Misdadigers. Naar het Hoogduitsch. Te Amsterdam, bij S.J. Prins. 1839. In kl. 8vo. 132 bl. f :-60.

Een dezer verhaaltjes toont, hoe ligtzinnigheid en slecht gezelschap tot misdaad voeren; anderen, dat op onregtvaardig verkregen goed geen zegen rust; anderen toonen Gods magt in het verijdelen van booze aanslagen, of de Voorzienigheid, die ook de geheimste misdaden aan het licht brengt; weder anderen zijn proeven van de onwederstaanbare kracht des gewetens, of van de waarheid, dat God het kwaad niet zelden in dit leven straft; terwijl eindelijk anderen aantoonen, dat het aan Gods zegen niet ontbreekt den misdadiger, die bij Hem vergeving zoekt, en terugkeert op het pad der deugd. Sommigen dezer voorvallen waren ons bekend; anderen niet, zoo als dat meestal gaat. Indien ze waar zijn, waaraan wij, bij opgaaf van tijd en plaats, niet mogen twijfelen, dan zijn ze belangrijk. Inkleeding heeft er weinig of niets bij plaats. Daar zijn er echter onder, die, in den smaak van christemeijer's eerste bundels bearbeid, de belangstelling hoog zouden spannen. Aan het slot van elk der 34 geschiedenissen staat een toepasselijke Bijbeltekst. Het is een geschikt boekje voor Nuts-leesbibliotheken en dergelijke. Leeringen wekken, voorbeelden trekken. Moge het kleine, goedkoope boekje nut stichten! Letterdruk en correctie hebben aanspraak op bijzonderen lof.





{==357==} {>>pagina-aanduiding<<}

Boekbeschouwing.

Uitgezochte Leerredenen over verschillende, sommige niet gewone, onderwerpen, en niet onbelangrijk voor onzen tijd, nagelaten door David Muslin, in leven Predikant aan de Munsterkerk te Bern. Uit het Hoogduitsch, door A. Booiman, Predikant te Scheveningen. Iste Tiental. Te Amsterdam, bij A.B. Saakes. In gr. 8vo. X en 160 bl. f 1-60.

Bij den voorraad van in- en uitlandschen kanselarbeid, dien wij reeds bezitten, en waaronder veel voortreffelijks is, zou Rec. de uitgave van deze Leerredenen juist niet noodig geacht hebben, daar hij niet zien kan, dat zij, hoe veel belangrijks er ook in de onderwerpen en hoeveel goeds er voor 't overige in zij, iets bijzonder treffends en uitstekends hebben; en ofschoon de stijl wel iets populairs heeft, helt hij toch hier en daar te zeer naar het drooge of platte en veronachtzaamde, zonder hiermede de grata negligentia styli te bereiken. Doch de vroeger vertaalde Leerredenen van muslin schijnen onder ons nog al bijval gevonden te hebben, en de bezitters daarvan zullen er dus deze wel nevens willen plaatsen. - Nemen wij er een klein overzigt van!
I. Leven en lotgevallen in handen van onzen God, eene opbeurende en vertroostende waarheid. Ps. XXXI:15b, 16a. Zekerlijk een altijd en overal gewigtig onderwerp, maar hier vooral naar de toenmalige politieke omstandigheden in Zwitserland ernstig en hartelijk behandeld.
II. Het leven van den Christen een gedurige strijd tot aan het graf. 2 Tim. IV:7. Ook een op zichzelf belangrijk thema, maar dat Rec. voorkomt, in den tekst, waarvan, in plaats van inleiding, weinig of niets gezegd wordt, in het geheel niet te liggen.

{==358==} {>>pagina-aanduiding<<}

III. Veel, in zich zelven (zelf) onschuldig, betaami den Christen niet. Rom. XIV:13-16. Een moeijelijk punt in de Zedekunde! De gevallen, die nu kunnen voorkomen, staan volstrekt niet gelijk met het vrij wat belangrijkere, dat paulus in den tekst voor den eersten tijd des Christendoms behandelt. Over die, welke muslin aanvoert, zal men hem, ja, over 't geheel spoedig bijvallen; maar hoe vele andere zijn er, die veel moeijelijker zijn! en wie zal zich daarin over het al of niet ergerlijke onbepaald tot regter opwerpen? - Het is aan vele zwarigheden onderhevig, zulke onderwerpen op den kansel te behandelen, omdat men ligtelijk of in algemeenheden blijft hangen, die niet bevredigen, of anders tot zulk particulariseren zou moeten komen, als daar niet voegt.
IV. De ontheiliging en de Gode-behagelijke viering der Feestdagen. Jes. I:14. Min gelukkig gekozen tekst, want het tweede gedeelte van het thema is er niet in vervat; maar anders eene nuttige rede, die ook onder ons nog wel van toepassing is. - Wanneer muslin bl. 50 zegt: ‘Onze Godsdienstige feestdagen hadden en hebben gewis hunnen oorsprong van God; Hij heeft ze ingesteld en verordend,’ dan zegt hij gewis historisch te veel, en dus niets, of eigenlijk voor den nalatigen, die dit opmerkt, meer tot nadeel, dan tot voordeel. - Zoo ook, wanneer booiman, in zijne noot, bl. 49, het ophouden van de oude Boet- en Bededagen bejammert, schijnt hij meer op het welgemeende, dan op het voor ons Christenen gepaste van dat oude Judaïseren gezien te hebben. - Beter kan Rec. zich vereenigen met des laatsten teregtwijzende aanmerking, bl. 55, waar hij de waardigheid van taal en stijl, bij de openbare Godsdienstoefening, tegen eene kleinachtende uitdrukking van muslin te regt in bescherming neemt.
V. De Godsdienst, een middel ter wedervereeniging met God. Joan. XIV:6. De tekst wordt geheel uit het oog verloren, en het thema afgeleid uit de etymologie van het Latijnsche woord Religio, overgenomen in het Hoogduitsche Religion, volgens muslin beteekenende ‘weder-
{==359==} {>>pagina-aanduiding<<}
verbinding, wedervereeniging van hetgene oorspronkelijk te zamen behoort, maar daarna gescheiden was,’ (dus afkomende van religare, en wel als in het gebruik deze beteekenis hebbende??!!) Reeds voor de Duitschers zegt dit niet veel, hoewel zij dat woord in deftigen stijl gebruiken; maar hoe veel te minder voor ons Nederlanders! en hoe ligt vervalt men dan tot overdrijving en valsch vernuft, waaraan het ook hier niet ontbreekt!
VI. De zekere hoop der onsterfelijkheid, aan jezus christus, die uit den dood opgestaan is, te danken. 2 Tim. I:10b. Eene wel niet zoo uitstekend schoone Leerrede, als men bij het hoogst aangelegene onderwerp wenschen zou, maar nogtans over 't geheel redelijk wel bewerkt.
VII. De pligten van Christelijke Leeraren en van hunne Gemeenten. Jer. III:15. Een tekst, ziende gewis op de Overheden, die God in zijne bijzondere regering over Israel aanstelde, maar hier willekeurig op de Christenleeraars en jezus geäecommodeerd. De vraag: ‘Hoe geeft Hij zulke herders?’ bl. 100, zeer ongelukkig beantwoord, door te wijzen op het voorbeeld der Apostelen, die vrij voorbarig eenen ambtgenoot bij het lot kozen, hand. I:15-26; en het menschelijke bij zoogenaamd Goddelijke beroepen te zeer uit het oog verloren. Over het geheel droog, en op het einde geheel locaal en temporeel. Een stuk dus, dat men zonder schade had kunnen missen.
VIII. De pligten en de doorgaande gebreken der Dientboden. Col. III:22-24. Eene in hare soort nuttige Leerrede, en vrij algemeen belangwekkend behandeld, ofschoon juist anders de zoodanige, die alleen eenen bijzonderen stand in de Gemeente betreffen, ieder niet aan te raden zijn. - De zeer goede opmerking, die booiman, bl. 112, maakt, dat het woord van paulus eigenlijk gerigt is tot slaven en lijfeigenen, en dus onze dienstboden zich hierdoor nog meer verpligt moeten gevoelen, zou men wenschen door muslin meer in acht genomen, en de zonderlinge uitdrukking: ‘Aan het hoofd staat dat

{==360==} {>>pagina-aanduiding<<}
hatelijke woord gehoorzaam,’ met eene andere verwisseld te zien.
IX en X. Zoogenaamde en wezenlijke dweeperij. Hand. XXVI:24, 25. - Dweeperij en valsche Godsdienstijver, derzelver bronnen, gevolgen en behoedmiddelen. Luc. IX:51-56. Deze beide Leerredenen, ofschoon geen modellen van kanselwelsprekendheid, maar veeleer drooge Verhandelingen, waarbij de tekst slechts tot aanleidingsmiddel strekt, verdienen nogtans, om haren inhoud, ook onder ons gelezen te worden. - Het locale en temporele aan het slot der laatste, over den gelukkig ingezamelden oogst, is volkomen een hors d'oeuvre, dat tegen alle eenheid inloopt. - Andere aanmerkingen wil Rec. nu daarlaten. Alleen merkt hij nog op, dat de spreekwijze, bl. 127, het kind met het bad uitstorten, (das Kind mit dem Bade ausschütteln) bij ons niet gebruikelijk, en ook in het Hoogduitsch voor den kansel te triviaal is.
Ziedaar Recensents oordeel over deze Leerredenen zoo veel mogelijk gestaafd! De slotsom is: Waren zij niet vertaald, wij zouden ze niet verlangen: nu zij er zijn doe, wie lust heeft om ze te koopen en te lezen, er zijn nut mede, waartoe hij nog wel stof zal vinden!




Gregoor VII, of de strijd tusschen' Kerk en Staat in de XIde Eeuw, door J.H. Sonstral. II Deelen. Te Amsterdam, bij G.J.A. Beijerinck. 1838. In gr. 8vo. 464 bl. f 5-25.

Toen wij dit werk eerst in handen namen, wekte hetzelve eenigermate een onaangenaam gevoel in ons op. Wij vreesden namelijk weder een zoogenaamd romantisch tafereel te zullen aantreffen, eene van die misvormingen der ware geschiedenis, die bij een groot gedeelte van ons lezend publiek hoe langer hoe meer de grondige beoefening der geschiedkunde verdringen. Zoo veel te aangenamer was onze verrassing, daar wij bij de lezing zelve in dit werk eene, wel is waar smaakvolle, maar tevens naauw-
{==361==} {>>pagina-aanduiding<<}
keurige behandeling vonden van het tijdvak van gregorius VII, welke verdient, dat wij onze Lezers eenigermate bekend maken met hetgeen hun hier aangeboden wordt.
Nadat de Lezer in de Inleiding op het tooneel des onderwerps geplaatst is, behelst het Iste Hoofdstuk de Hervorming van den Roomschen Stoel en deszelfs geschiedenis tot aan het Pausschap van nikolaas II. In dit Hoofdstuk vindt men ook de afkomst verhaald van den hoofdpersoon des verhaals: Hildebrand (gelijk hij vóór zijne verheffing tot de pauselijke waardigheid genaamd was), het begin van zijnen invloed te Rome onder leo IX. Dezen invloed behield hij min of meer onder de volgende Paussen, vooral onder nikolaas II en alexander II, gelijk dit in het IIde Hoofdstuk behandeld wordt, tot dat hildebrand zelf op den pauselijken stoel verheven wordt en den naam van gregorius VII aanneemt. Het IIIde Hoofdstuk bevat het begin van het Pausschap van gregoor, gedurende hetwelk de Paus en de Duitsche Keizer hendrik IV, die reeds door de heerschzucht van alexander getergd was, in eene gedwongene houding van schijnbaren vrede tegenover elkander staan. Echter brak later, gelijk in het IVde Hoofdstuk beschreven wordt, de twist openlijk uit, dewijl gregorius zich verzette tegen het gezag, hetwelk de Vorsten allerwegen over de Geestelijken hadden uitgeoefend, en zich mengde in de twisten tusschen den Keizer en diens onderdanen. Zelfs had de Paus ten laatste de stoutmoedigheid, om den Keizer in den ban te doen en van den troon vervallen te verklaren. De Vorst, door den afval van het grootste gedeelte zijner onderdanen in ongelegenheid geraakt, wordt genoodzaakt, zich als een boeteling naar Italië te begeven, en zich aan de in de geschiedenis zoo beruchte vernedering voor den Paus te Canossa te onderwerpen. De trotschheid echter, waarmede gregorius den Vorst bejegent, en dat hij,
ofschoon hij hem van den ban ontsloeg, de vijandschap der Duitschers tegen den Keizer aanvuurt, doet den moed en de verbittering tegen den Paus herleven bij den vernederden hendrik. In het Vde Hoofdstuk vinden wij den hernieuwden strijd tot aan den dood van ru-
{==362==} {>>pagina-aanduiding<<}
dolf van Zwaben, die door pauselijken invloed in plaats van hendrik op den Duitschen troon was geplaatst, maar in eenen veldslag sneuvelde. Het laatste of VIde Hoofdstuk heeft tot opschrift: Gregoor's vernedering en grootheid, en verhaalt de verheffing van guibert van Ravenna tot Tegenpaus. Door dezen laat hendrik zich te Rome, welke stad hij ingenomen heeft, als Keizer kroonen; terwijl gregoor, door robert den Noorman, Hertog van Apulië en Calabrië, uit het kasteel van St. Angelo ontzet, korten tijd daarna te Salerno in ballingschap sterft. Nogtans zijn Tegenpaus werd nooit algemeen erkend; de onmiddellijke opvolgers van gregorius voleindigden den door hem aangevangen strijd, en de Keizer, door alle zijne vrienden verlaten, en verraden door zijnen zoon, stierf te Luik in armoede.
Het is voor den beoordeelaar niet mogelijk, in het tijdsbestek, binnen hetwelk de aankondiging van een werk als het onderhavige verlangd wordt, hetzelve in alle bijzonderheden te vergelijken met andere werken, die afzonderlijk of zijdelings hetzelfde onderwerp behandelen, om te beslissen, waar het gevoelen van den Schrijver boven dat van anderen de voorkeur verdient, en waar zijn arbeid als oorspronkelijk kan aangemerkt worden; ofschoon, wat dit laatste betreft, de Schrijver, zonder zijn werk met aanhalingen te overladen, wanneer hij de woorden van andere Schrijvers geeft, den Lezer daarvan verwittigt. Voor zoo veel Rec. toegang had tot dezelfde of andere bronnen, en daardoor eenigermate tot oordeelen bevoegd is, meent hij hier de geschiedenis van gregoor en zijne tijdgenooten, in zoo ver zij tot hem in betrekking staan, met eene volledigheid en waarheid voorgesteld te vinden, welke men elders, in een werk, hetwelk niet bij uitsluiting voor den Geleerde, maar voor den beschaafden Lezer in het algemeen bestemd is, te vergeefs zal zoeken. Daar gregoor in lateren tijd tot nog toe geen' Biograaph gevonden had, die onpartijdig over hem schreef, beschouwde de Schrijver het te regt als een werk, waardig dat hij zijne krachten aan hetzelve besteedde, om dezen man te leveren, zoo als

{==363==} {>>pagina-aanduiding<<}
hij zich heeft voorgedaan. Wat nu het oordeel betreft, hetwelk de Schrijver over zijnen held uitspreekt, gaarne erkennen wij, dat het onmogelijk is, hetzelve zóó in te rigten, dat allen daarmede instemmen. Wij voor ons houden het door den Schrijver uitgesproken oordeel voor nog te gunstig, dewijl het ons voorkomt, en zelfs door de lezing van dit werk de overtuiging in ons versterkt wordt, dat ook de schijnbaar goede daden en bedoelingen van gregoor, en zelfs zijn toeleg om de Kerk van gebreken te zuiveren, ondergeschikt waren aan zijne boven alles gaande begeerte om te heerschen. Wij beweren niet, dat de Schrijver gregoor verdedigt; maar wanneer hij nu eens zegt, dat zijn held zich ter goeder trouw voor een van God geroepen hervormer uitgeeft, die zichzelven voor vervloekt zou houden, indien hij het zwaard van bloed afhield, en op eene andere plaats de vraag, of gregoor het wezenlijke ware en goede gezien heeft, ontkennend beantwoordt, en er bijvoegt: ‘Kon hij het zien? Heeft hij zoo veel gezien, als zijn tijd hem vergunde en van hem verwacht kon worden? Het is moeijelijk te stellen, dat juist zijn tijd hem de ooren en oogen geheel en al zal moeten gesloten hebben voor de uitspraken des Bijbels; en dit boek was immers in zijne handen,’ - dan blijft de Schrijver zich niet gelijk. Maar wij erkennen het moeijelijke van dit gedeelte van zijnen arbeid, en bevelen dien veeleer als eene nuttige bijdrage aan, niet alleen voor den beminnaar der Kerkelijke, maar ook der Algemeene Wereldgeschiedenis. Zonder dat aan de geschiedenis eene romantische kleur wordt gegeven, is het verhaal in eenen bevalligen en duidelijken stijl en onderhoudend geschreven. Wij wenschen den Schrijver aanmoediging en opgewektheid toe, om het zoo gelukkig ingeslagen spoor te vervolgen.





Godsdienstige Traktaatjes voor jonge lieden van beider kunne, uit den beschaafden stand, door eene vereeniging van Predikanten uit de onderscheidene oorden onzes Vaderlands. Te 's Gravenhage, bij K. Fuhri.

{==364==} {>>pagina-aanduiding<<}
6 Julij - 28 December. 1839. No. 1-26. In kl. 8vo. Bij inteek. f 1-30. Buiten deze f 1-77.

Dagelijksch brood, of een tekst uit den Bijbel, bevattende eenen pligt en eene belofte voor elken dag van het jaar, met een morgen- en een avondgebed voor elken dag der week. Jaarboekje voor Christenen, met eenen Almanak voor 1840. Naar het Engelsch. Bij denzelfden. In 12mo. 86 bl. f :-40.

Toespraak aan eenige jeugdige vrouwelijke lidmaten; bij het afleggen harer belijdenis en hare eerste toenadering tot het Avondmaal. Door Mevr. de Wed. A.B. van Meerten. Te Schoonhoven, bij S.E. van Nooten. 1840. In gr. 8vo. 58 bl. f :-60.

Deze godsdienstige geschriften prijzen zich door nuttigen inhoud en Christelijken geest evenzeer aan, als door zindelijke uitvoering en fraai papier. Wij zullen van dezelve kortelijk verslag geven.
No. 1. Op den omslag van ons No. VI des vorigen jaars is met een woord, op verzoek des uitgevers, melding gemaakt van de voorgenomene uitgave dezer Godsdienstige Traktaatjes, met belofte van er b.v. na het in 't licht verschijnen van eenen halven jaargang iets van te zeggen. Dit kan evenwel kort zijn, want dergelijke periodieke stukjes vallen minder onder onze gewone beoordeeling. In zooverre bovendien goede waar zichzelve prijst, heeft ook deze onderneming onze aanprijzing minder noodig. En daar wij vernemen, dat het debiet den wensch van den drukker niet heeft teleurgesteld, zoo zullen deze stukjes algemeen genoeg zijn bekend geworden, om zulks door onze aankondiging niet te behoeven. Maar wij willen door een enkel woord van vermelding gaarne, zooveel in ons is, medewerken tot het doel, aanprijzing van godsdienstige gezindheden onder de beschaafde jeugd. Terwijl wij met afkeuring den last van kundigheden beschouwen, waarmede men tegenwoordig de hersenen der kinderen in den beschaafden

{==365==} {>>pagina-aanduiding<<}
stand opvult, niet zelden met opoffering der ontwikkeling des ligchaams; terwijl wij wel eens zuchten, wanneer men b.v. onze aankomende fatsoenlijke meisjes letterlijk overschroeft met het leeren, en uit allerlei, op het zachtste gezegd noodelooze, kundigheden onze toekomstige huisvrouwen en huismoeders vormt, verblijden wij er ons regt over, wanneer men de gelegenheid, of laat ons liever zeggen de aanleiding, vermeerdert tot nadenken over die hoogere goederen des geestes, welke meerder waardig zijn, dan de fijnste handwerken, bederfsters der oogen, of dan de zedelooze intrigues van Grieksche en Romeinsche Goden en Godinnen. Het is dan ook daarom, dat wij deze stukjes gaarne en ruimschoots aanprijzen. Rec., die afkeerig is van alle overdrijving, ook in het gemoedelijke des Christendoms, bemerkte met genoegen, dat men zich hier vrij houdt van dat al te teedere, waardoor het loffelijke oogmerk somtijds niet weinig wordt tegengewerkt. Men wil ook het genot van de vermaken der jeugd, in plaats van hetzelve, predikende voor dooven, te willen tegengaan, integendeel dienstbaar maken aan vorming en verbetering. Het eene is beter dan het andere; het eene meer van algemeene, het andere meer van bijzondere strekking. De laatsten, in den smaak van ‘14 September,’ zeer te vermenigvuldigen; zouden wij afraden. Schrijvers en drukker mogen blijvende aanmoediging vinden en veel nut stichten! De laatste heeft niet alleen van de nette uitvoering, maar ook van den matig gestelden prijs alle eer. Men bevlijtige zich nog meer op goede correctie!
No. 2 onderscheidt zich van den Bijbelschen Almanak, door welks uitgave het Nederlandsch Godsdienstig Traktaatgenootschap voortgaat nuttig te zijn, daardoor, dat de teksten niet alleen worden aangehaald, maar ook uitgedrukt. Wij vonden er eene soort van eentoonigheid in, of, om het beter uit te drukken; wij hadden meerdere afwisseling gewenscht. Het boekje behoeft niet als een Almanak voor dit jaar beschouwd te worden, daar het telken jare even bruikbaar is. Daartoe zal het ook zijn, dat van de bewegelijke feestdagen zoo goed als geen gebruik is gemaakt. De

{==366==} {>>pagina-aanduiding<<}
gebeden overtreffen die in No. 99 en 100 der kleine schriften van het pas genoemde Genootschap meer in uitvoerigheid dan in waarde, ja zijn, dunkt ons, over het geheel veel te lang. Of ons dit stichtelijk boekje ook al uit Engeland moest toekomen; nu, dit zij zoo. Een zeer doelmatig register der onderwerpen besluit het stukje, hetgeen daarom een doelmatig bijvoegsel is, omdat men nu naar behoefte of zielsstemming eenen tekst kan opzoeken. Men vindt dien echter ook alligt bij het lezen van den Bijbel, waarvan dergelijke handboekjes niet behooren af te trekken.
No. 3 is door Mevr. van meerten in het licht gezonden bij gelegenheid der belijdenis van Prinses sophia, en aan Hoogstdezelve opgedragen en toegewijd. Niemand zal van de godsdienstige, bekwame en menschkundige Schrijfster iets anders dan goeds verwachten. Wij hebben het stukje dan ook met genoegen gelezen, en prijzen zeer aan, het aan beschaafde meisjes (voor deze is het meest geschikt) bij de op den titel genoemde gelegenheid ter lezing of ten geschenke te geven. Dat de waardige Schrijfster in haren ijver hare lessen (ook met opgave van plan enz.) volmaakt in den vorm van twee Leerredenen, over Psalm CXIX:14 en 1 Kon. XIX:7b, gegoten heeft, droeg onze goedkeuring minder weg. Dat predikende vinden wij in den Leeraar natuurlijk en gepast; in de raadgevende Vriendin bevalt het minder. Doch dit betreft meer den vorm.




Raadgevingen voor minkundigen, tot conservatie van het gezigt, en over het gebruik en misbruik van brillen, oogglazen, enz. Door J. Heynen, te 's Gravenhage; Hofleverancier van Z.M. den Koning der Nederlanden. Met Platen. Te Utrecht, bij N. van der Monde. 1839. In gr. 8vo. 74 bl. f 1-50.

De Schrijver heeft zich ten doel gesteld, den minkundigen, zoo veel hij dit vermag, te onderrigten nopens de wijze, hoe hij zijn gezigt kan bewaren, en hem te waarschuwen voor een verkeerd gebruik van glazen enz. Hij verzekert

{==367==} {>>pagina-aanduiding<<}
op meer dan ééne plaats, zoo wel in het voorberigt, als bij het slot van het boeksken, dat dit, en geenszins eigenbelang, zijn hoofddoel is. ‘Dat men (dus eindigt hij) ‘mijne bedoelingen dan niet miskenne; voorwaar mijne raadgevingen spruiten niet voort uit eigenbelang of baatzucht, maar alleen uit de zucht om nuttig te zijn aan mijnen evenmensch, aan wien ik ten allen tijden te dienste sta.’ Inderdaad, wanneer men den inhoud van dit werkje met deze verzekering van den Schrijver vergelijkt, schijnen zijne bedoelingen wezenlijk deze, en geene andere strekking te hebben. Dat evenwel bij het boeksken eene Catalogus of prijscourant gevoegd is van voorwerpen, of door den Heer heynen vervaardigd, of bij hem verkrijgbaar gesteld, kan hem niet ten kwade geduid worden. Deze Catalogus heeft integendeel de voordeelige strekking, het publiek met zijne verzameling bekend te maken en de prijzen te leeren kennen, tot welke vele voorwerpen verkrijgbaar zijn. Daardoor wordt perk en paal gesteld aan de overdrevene eischen van rondreizende kunstenaars; terwijl ook sommige gevestigde leveraars van dergelijke voorwerpen tot eene meer billijke behandeling gedrongen zullen worden, hetwelk bij velen tot dusverre niet het geval was, getuige de hooge prijzen die hier en daar onder anderen voor brillen bedongen worden, zonder dat men nog behoorlijke waarborgen voor de deugdelijkheid heeft.
De Heer heynen voegt nog bij het reeds aangehaalde: ‘Deskundigen, die dit boekje in handen nemen, zullen er niets nieuws in vinden; doch waarheid en duidelijkheid heb ik getracht er in te bewaren.’ Wat het eerste betreft, is de inhoud zoodanig, dat men nergens de zucht ziet doorstralen, om zijne waar aan den man te brengen. De Heer heynen spreekt inzonderheid over de brillen zoo belangeloos, of hij er niet het minste voordeel bij heeft, dat zij al- of niet gebruikt worden. En hetgeen inzonderheid voor hem pleit, is het telkens aanraden van, en heenwijzen naar geneeskundige hulp. Op meer dan ééne plaats spreekt hij van ziekelijke aandoeningen der oogen, niet als

{==368==} {>>pagina-aanduiding<<}
enkel plaatselijke ziekten van dit orgaan, maar als met andere ongesteldheden van het ligchaam in verband staande en daaruit voortvloeijende. Zulke redeneringen getuigen van een gezond verstand en helder oordeel. Vertoont de Heer heynen zich overal zoo als hij zich in dit boekje voordoet, dan is hij een bescheiden kunstenaar te noemen, en verdient de aanmoediging van hen, die hem kunnen begunstigen of bevoordeelen. - Wat de duidelijkheid aangaat, deze is in vele hoofdstukken zeer wel in acht genomen.
Omtrent den geheelen inhoud van het boekje zegt de Schrijver zelf in de Voorrede: ‘Ik hoop, dat men mij wel ten goede zal willen houden, indien ik mij in den loop van dit werkje minder sierlijk of niet duidelijk genoeg mogt hebben uitgedrukt; men stelle zich voor, dat ik geen schrijver ben; verre zij het ook van mij, dat ik mij zoude vermeten als een geleerde te willen optreden; alleen had ik met het opstellen van dit stukje het doel, om, zoo veel in mijn vermogen is, nut te stichten.’ Alzoo wordt eene mogelijke kritiek over den stijl en enkele uitdrukkingen door den Schrijver ontwapend. Wij moeten echter aanmerken, dat hij minder gelukkig is in de orde, bij de behandeling van de onderwerpen, door hem noodig geoordeeld, in acht genomen. Zoo hadden onder één hoofd moeten gebragt worden de hoofdstukken over de bijziendheid of kortzigtigheid; over de dagblindheid, of het nachtgezigt; over het oog, als aan vele gebreken onderhevig; over het zien van muggen, vliegjes enz.; desgelijks de nu verspreide of liever door elkander staande voorschriften, tot de gezondheidsleer van het oog betrekking hebbende.
Van den inhoud van dit boekje is geen uittreksel of overzigt mogelijk noch ook noodig. Het mag gelezen worden door degenen, die eenig ongemak of gebrek aan de oogen gevoelen. In elk geval geeft het dan zeer doelmatige wenken en voorschriften, die wel verdienen behartigd te worden, en waarbij steeds de raad gevoegd is, zich tot deskundigen te wenden, waarvan de Heer heynen getuigt, dat zij onder ons niet ontbreken, weshalve de behoefte niet

{==369==} {>>pagina-aanduiding<<}
zoo groot is, om buitenslands te gaan; welk trekken naar vreemden meer eene soort van Mode is, dan het gevolg van wezenlijk bestaande behoefte. Even zoo is het gelegen met het reizen naar onbevoegden, die beter deden, zich, als de schoenmaker, bij de leest te houden, dan zich te bemoeijen met zaken, waartoe zij geene opleiding ontvangen hebben, waarschijnlijk met verzuim van hunne eigenlijke roeping. Doch het gaat vele kunstenaars als het den Profeten gegaan is; - en een geestelijke oogarts is zulk een vreemd verschijnsel, dat de menigte er als onwillekeurig heengetrokken wordt. Hij, wien dit bevreemden mogt, heeft zeker de geestige Fabel van gellert nooit gelezen.
Wat nu de bruikbaarheid van dit boekje betreft, zij zoude veel gewonnen hebben, en de pogingen van den Schrijver zouden doeltreffender geworden zijn, had hij de platen niet zoozeer vermenigvuldigd, of deze liever afzonderlijk verkrijgbaar gesteld, indien zij tot opheldering van den Catalogus moesten dienen. De prijs van het boekje wordt nu onnoodig hooger, en daardoor zullen deze raadgevingen niet in zoo veler handen komen als zij wel verdienen. Onder minkundigen op den titel zullen hier ook wel verstaan en gevonden worden die tot de mingegoeden behooren. Wat hebben ook minkundigen aan afbeeldingen, die daardoor de voorwerpen niet duidelijker vertegenwoordigen? De eerste plaat is de eenigste, die tot eenige opheldering omtrent de brillen en andere glazen kan dienen; de overigen behooren meer bij den Catalogus dan bij raadgevingen. Sommige dezer afbeeldingen, als het microscoop van raspail en andere, kunnen ook zelfs bij de vermelding volgens den Catalogus als overtollig beschouwd worden.






Pleitrede over de vraag, of een verdediger bevoegd is tot het aanteekenen van hooger beroep van een correctioneel vonnis, voor en namens den veroordeelde? Uitgesproken in de teregtzitting van den Hoogen Raad der Nederlanden, van 18 Dec. 1839, door Mr. A. de

{==370==} {>>pagina-aanduiding<<}
Pinto. 's Gravenhage, bij J. Belinfante. 1840. In gr. 8vo. 23 bl. f :-40.

Specimen Historico-Juridicum, de bonorum communionis inter conjuges origine, praesertim in patria nostra. Auctore A.S. van Nierop. Amstelodami, typis A. Zweesaardt. 1839. In 8o. maj. 52 p.

Register op het Wetboek van burgerlijke Regtsvordering. Door twee Regtsgeleerden vervaardigd. 's Gravenhage, bij J. Belinfante. 1839. In gr. 8vo. 162 bl. f 2-40.

Schoon de Hooge Raad, bij de bekrompenst mogelijke opvatting, de letter der wet, maar geenszins hare blijkbare bedoeling, in zijn voordeel had bij de cassatie van het Arrest van het Provinciaal Geregtshof van Holland van 25 October 1839; zoo bevreemdt ons echter die onherroepelijke uitspraak ten sterkste, als men nagaat, dat dezelfde Hooge Raad, gelijk de Heer Mr. de pinto te regt in de Voorrede voor zijne Pleitrede aanmerkt, niettegenstaande de stelligste wetsbepalingen het tegendeel leeren, echter bij herhaling geoordeeld had, dat er gevallen bestaan, waarin private personen met de bemoeijenissen van regterlijke ambtenaren kunnen belast worden. Waar dus, opdat er geene stremming in den loop der Justitie ontsta, de Regering onbevoegden qualificeert tot tijdelijke waarneming van deze of gene geregtelijke betrekking, daar wordt zulk een onwettige maatregel, tegen het gevoelen van den Advocaat-Generaal lightenvelt, gehandhaafd; doch waar een reeds erkend verdediger, een Advocaat van den correctioneel veroordeelden, op mondelingen last, hooger beroep voor hem aanteekent, al wordt dat komen in hooger beroep door den veroordeelden zelven, bij zijne verschijning in appel, bekrachtigd, daar verklaart de Hooge Raad het appel als niet behoorlijk, niet door den veroordeelden zelven opgeworpen, en met de vernietiging van het arrest van den Hove, waarbij het appel erkend werd, verliest de veroordeelde alle middel van verzet tegen het oorspronke-
{==371==} {>>pagina-aanduiding<<}
lijk geslagen vonnis. Het is ons een raadsel. De korte Pleitrede van den Heer Mr. de pinto schijnt ons zeer doelmatig, schoon zij haar oogmerk geenszins bereikt heeft.
Het tweede hier aangekondigde regtsgeleerde werkje is de Dissertatie van den Heer a.s. van nierop, over den oorsprong der gemeenschap van goederen tusschen echtgenooten, vooral in ons vaderland. De dood zijns vaders was de reden, dat de Schrijver vroeger gedoctoreerd heeft, dan hij voornemens was. Hij heeft dan ook zijn oorspronkelijk plan, om eene Latijnsche verhandeling over die gemeenschap van goederen, inzonderheid naar de Nederlandsche wetgeving, op te stellen, laten varen, en levert nu alleen het onderzoek naar den oorsprong der gemeenschap van goederen tusschen echtgenooten; welk onderzoek, nu geheel het Specimen uitmakende, anders slechts tot inleiding eener uitvoerige verhandeling zou hebben gestrekt (bl. VIII en IX). Maar welligt zal de Schrijver dat oorspronkelijk plan nog eenmaal, doch dan in de Nederlandsche taal, ten uitvoer brengen (bl. X). In dit Specimen toetst de Schrijver de gevoelens van verschillende regtsgeleerden op zijn onderwerp. Vervolgens spoort hij na, wat daaromtrent valt vast te stellen, waarvoor hij tot algemeenen grondslag legt: de gelijkheid of het evenwigt der wederzijdsche regten; hetwelk hij zoekt aan te toonen uit hetgeen bij de Oostersche volken, de Grieken, Romeinen, Galliërs en Germanen, eindelijk ook bij onze voorouders, hieromtrent bepaald was; en wel zóó, dat, naar mate men minder gelijkheid van regten tusschen de echtgenooten ergens erkende, naar die mate er ook minder spoor was van gemeenschap van goederen, of hetgeen daaraan eenigermate beantwoordde. Ten laatste, in zijn derde Hoofdstuk, doorloopt de Schrijver de wetgeving en het gewoonteregt in ons vaderland, Friesland uitgezonderd; in Friesland, in Frankrijk, in Duitschland en in Engeland; tot
wederlegging van hetgeen daarin tegen zijn stelsel schijnt te strijden, en tot uiteenzetting van hetgeen zijn gevoelen schijnt te bevestigen. Voor zulk een duister onderwerp is er veel klaarheid bijgebragt. De verdeeling had mogelijk gelukkiger

{==372==} {>>pagina-aanduiding<<}
kunnen zijn. Zou, b.v., niet eerst alleen de wetgeving bij onderscheidene volken kunnen zijn doorgeloopen, en daarna, in het derde Hoofdstuk, de stelling des Schrijvers, die hij bij het tweede Hoofdstuk ten grondslag legt, als slotsom van het onderzoek kunnen zijn medegedeeld?
Nu blijft ons nog over verslag te doen van het door twee (ongenoemde) Regtsgeleerden vervaardigde Register op het Wetboek van Burgerlijke Regtsvordering. Op onderscheidene plaatsen heeft Rec. dit Register opengeslagen, en daarna in het Wetboek gezocht naar de Artikelen, waar hij naar verwezen was. Eveneens heeft hij deze en gene rubriek, gelijk die hem inviel, nageslagen, en nergens heeft hij zich teleurgesteld gezien. Bij de rubriek: Executoriaal beslag op schepen en Proces-verbaal van beslag van een schip, merkte Rec. op, dat de Opstellers van dit Register het onderwerp in questie beschouwen als genoegzaam geregeld bij Titel IV van het IIde Boek van het Wetb. van Burg. Regtsv. Zoo was ook gevonnisd door de Regtbank te Middelburg 27 Februarij 1839; doch dat vonnis is vernietigd bij arrest van het Provinciaal Geregtshof aldaar, 9 April 1839, en aangenomen, dat, behalve den aangehaalden titel, men ook moet in acht nemen het voorgeschrevene bij Titel II van hetzelfde Boek, nopens geregtelijke ten uitvoerlegging op roerende goederen in het algemeen. Van dat Arrest is geene cassatie beproefd, zoodat het stelsel van den Hoogen Raad nog onbekend is. Ook dit behoort weder onder de duistere punten in onze wetgeving. Maar zouden de bekwame Schrijvers van dit Register niet wèl gedaan hebben, met aan het slot van hun Art. Executoriaal beslag op schepen, kortelijk te zeggen: Er zijn Regtsgeleerden van gevoelen, dat bovendien nog moet in acht genomen worden het bepaalde bij Titel II van het IIde Boek, betrekkelijk beslag op roerende goederen, waarnaar, voor zoo veel noodig is, verwezen wordt? Welligt had men het hiervoren aangehaalde vonnis en arrest, als beide de ontwikkeling der tegenover elkander staande stelsels behelzende, kunnen citéren, met verwijzing naar het Weekblad van het Regt, jaargang 1839, No. 41, waar
alles omstandig te lezen staat.


{==373==} {>>pagina-aanduiding<<}

Reis door Nederland en België, met toepassing op het lager onderwijs, de instellingen van liefdadigheid en de gevangenissen in die beide landen. Door Ramon de la Sagra, Afgevaardigde bij de Cortez van Spanje, enz. In II Deelen. Iste Deel. Nederland. Te Groningen, bij J. Oomkens. 1839. In gr. 8vo. 344 bl. f 3-:

Wij zijn zoo zeer gewoon aan de akeligheid van het bloedige Drama, hetwelk het Spaansche Schiereiland verwoest, dat het een buitengemeen verschijnsel voor ons is, eenen Spanjaard als Schrijver te zien optreden, die, wars van allen staatkundigen haat en burgerlijke verdeeldheid, eeniglijk het geluk en de welvaart van zijn vaderland met warmte tracht te bevorderen. De hardnekkige gehechtheid aan het oude, het blinde bijgeloof, en de afkeer van al het vreemde, heerschen zoo zeer bij het grootste gedeelte der Spaansche natie, dat het onze verwondering wekt, onder die natie eenen man te vinden, wien het nasporen der middelen, in andere landen ter verbetering van het lot des volks en tot deszelfs opvoeding en verlichting aangewend, de beste wijze scheen, om nuttige kundigheden op te zamelen, ten einde die op Spanje toe te passen.
Na eene afwezigheid van vijftien jaren, keerde de Schrijver in het jaar 1837 in Spanje terug, om onder de afgevaardigden bij de Cortes zitting te nemen. Smartelijk was de indruk, welken de zware rampen, die Spanje treffen, op zijn gevoelig hart maakten. ‘De burgeroorlog,’ zegt hij, ‘die het Schiereiland teistert, dreigt dit land een noodlottig erfdeel achter te laten: ik bedoel de ellendige, verbasterde, diep gezonkene volksklassen, die wonde van dagen van regeringloosheid en verwarring, dat treurig gevolg der omverwerping van alle burgerlijke en godsdienstige instellingen, vooral in eenen tijd, dat alle openbare opvoeding geheel verwaarloosd wordt. Wanneer alle driften en hartstogten ten laatste eens bedaard zijn, wat zal er dan in Spanje overblijven? Een verlaten grond, eene ongelukkige bedelende bevolking zonder brood of haardstede, armen zonder werk, weduwen en weezen zonder bestaan, kinderen door hunne ouders verlaten! Te gelijken tijde zullen onze groote wegen van boosdoeners wemelen, onze steden met slagtoffers van

{==374==} {>>pagina-aanduiding<<}
weelde [wij denken, dat hier in het oorspronkelijke wellust staan zal] en verleiding, onze gevangenissen met misdadigers worden opgevuld.’ - ‘De rampen van den burgerkrijg hadden onderscheidene dorpen verwoest, die ik op mijne reis doortrok; vóór mijn vertrek uit Madrid was een groot gedeelte der bevolking van la Mancha, door den honger gedreven, in de hoofdstad eene toevlugt komen zoeken; met hunne kinderen op den arm, zwierven deze arme vlugtelingen door de straten rond en riepen eene hulp in, welke de instellingen van weldadigheid hun niet verschaffen konden.’ - ‘De geheele verlatenheid van het volk, dat men tot eene levenslange aaneenschakeling van tegenspoed en ellende zou gedoemd wanen; het vooruitzigt op nog zwaarder rampen in de toekomst, wanneer de voortgangen van het kwaad aan de zedeloosheid en ongodsdienstigheid der schamele volksklassen voedsel geven: dit alles bragt op mij eenen diepen en geheel anderen indruk te weeg, dan ik er van verwacht had. In plaats toch dat mij afkeer en walging beving, gevoelde ik mij en gevoel ik mij nog van eene gewaarwording van diep mededoogen doordrongen, die mij, inniger dan ooit, aan de belangen van mijn vaderland verbindt; - en het vaderland is voor mij eene moeder, die men in zijne kindschheid bemint, als jongeling aanbidt, vooral als men haar onder den last des lijdens gebukt ziet gaan. - Getuige van zoo vele jammeren, hoorde ik, als 't ware, hare zuchten en weeklagten, en legde alstoen den eed af, ten haren dienste al mijne krachten en bekwaamheden aan te wenden, en mij onder de mannen te scharen, die aan haar geluk hun leven toewijden.’ - ‘Door de voortreffelijkheid van onderscheidene buitenlandsche inrigtingen getroffen, had ik den wensch, om dezelve in mijn land te zien overgebragt, vroeger niet anders dan uit algemeene belangstelling in mijn geboorteland in mij voelen opkomen; doch van dit
oogenblik af aan begon ik derzelver invoering als eene der dringendste behoeften voor ons land te beschouwen, en moest zulks, daar ik de wonden gepeild had, waaraan het wegkwijnde.’ - ‘Men treft bij de overige volken van Europa instellingen van weldadigheid en nog van anderen aard aan, die in het heerlijke Spanje nimmer bekend zijn geweest. Het verlangen, om dezelve ten eenigen tijde in mijn land het burgerregt te verschaffen, maakte zich van mijne gansche ziel meester. Ik besloot haar zelf in oogenschouw te gaan nemen, alle inrig-
{==375==} {>>pagina-aanduiding<<}
tingen tot algemeene welvaart of van liefdadigheid te bezoeken, ken, en alle mogelijke inlichtingen en bewijsstukken dienaangaande op te zamelen.’
Met dit doel kwam de Schrijver in den zomer van het jaar 1838 in Nederland, en werd door goedgunstige aanwijzingen en aanbevelingsbrieven van den Generaal van den bosch en den Minister de kock in staat gesteld, om alwat in betrekking stond tot het oogmerk van zijne reis te bezien en te onderzoeken.
Dat een werk van dezen aard de opmerkzaamheid en belangstelling van ons lezend publiek wel waardig is, daaraan valt niet te twijfelen, en dit blijkt nog meer bij de inzage van den inhoud, van welken wij hier de opgave laten volgen: Hoofdst. I. Inleiding. Doel dezer Reis. Toestand van Spanje. Kort overzigt der in Nederland en Belgie bezochte inrigtingen. II. Staat van het lager Onderwijs in Nederland. Algemeen geschiedkundig overzigt. Bewaar- of Kleinkinderscholen. Bewaarschool te Zwolle, Groningen, Rotterdam. Vergelijking der Hollandsche Bewaarscholen met die van Frankrijk. Lagere Scholen. Armenscholen te Zwolle. Kweekschool voor Onderwijzers te Groningen. Stads- en Armenscholen te Groningen. Bijzondere school van den Heer rijkens. Armenscholen te Leeuwarden. Onderrigt in het teekenen zonder meester op deze scholen. Zedelijk en godsdienstig onderrigt op de scholen zonder tusschenkomst van de Geestelijkheid. III. Instellingen van liefdadigheid. Algemeen overzigt. Indeeling der verschillende liefdadige instellingen. 1. Instellingen tot het verleenen van onderstand. Administratien voor huiszittende Armen. Uitdeeling van brandstoffen en levensmiddelen gedurende den winter. Ondersteuning van behoestige Kraamvrouwen. Godshuizen. Weeshuizen, te 's Gravenhage, te Zwolle, te Leeuwarden. Belangrijke bijzonderheid betrekkelijk dit laatste gesticht. Weeshuis der Waalsche Gemeente te Amsterdam. Opmerkingen betrekkelijk de Weeshuizen in Nederland. Gast- of Ziekenhuizen. Fondsen tot aanmoediging en ondersteuning van de Gewapende Dienst. 2. Instellingen, strekkende om het
getal der Armen te verminderen. Scholen voor arme kinderen en volwassenen. Maatschappij tot Nut van 't Algemeen. Werkscholen. Gestichten voor Doofstommen en Blinden. Instituut voor Doofstommen te Groningen, voor Blinden te Amsterdam. Werkplaatsen van liefdadigheid. Ar-
{==376==} {>>pagina-aanduiding<<}
meninrigting te Zwolle. Werkhuis te Amsterdam. Vrouwenvereeniging te Groningen. Koloniën van Weldadigheid. Bevolking. Voeding. Stelsel van bebouwing. Voortbrengselen van den grond. Opbrengsten van den veestapel. Opbrengsten van het fabrijkwezen. Toestand der Koloniën: onderwijs; welvaart. Genootschap tot zedelijke verbetering der Gevangenen. 3. Instellingen, strekkende tot voorkoming van armoede. Banken van leening. Zieken- en Begravenisbussen. Weduwen- en Weezenfondsen. Spaarbanken. IV. Gevangenissen in Nederland. Algemeene bepalingen der wet. Wijzigingen, laatstelijk ingevoerd. Afdeelingen. Bezoeken in de Gevangenissen. Strafgevangenis te Leeuwarden. Correctionele gevangenis te Hoorn. Militaire strafgevangenis te Leiden. Gevangenis te Woerden. Gevangenis voor vrouwen te Gouda. Gebreken van dit huis. Gevangenis voor jeugdige mannelijke veroordeelden te Rotterdam. Gevangenis voor jeugdige vrouwelijke veroordeelden te Amsterdam. Huizen van bewaring in Nederland. - Aanhangsel I. Statistiek overzigt van de Strafgevangenissen in Nederland. II. Statistiek overzigt van het lager Onderwijs in Europa en in Amerika.
Hier is inderdaad door den Spanjaard meer bezocht en onderzocht, dan menigen Nederlander bekend is! Allerwegen legt de Schrijver eene verlichte en verdraagzame denkwijze aan den dag, waarvan onder anderen het volgende, voorkomende in de beschrijving der Koloniën van Weldadigheid, tot een blijk verstrekken kan: ‘Een levendig en diep gevoel had mij tempelwaarts gedreven, en gedrongen den Hoogen God, het beginsel en den oorsprong aller zegeningen, de hulde van mijnen dank en mijne bewondering eerbiedig toe te brengen. De Gereformeerde kerk is een wijd, regelmatig achtkant gebouw, en met eene breede galerij in het rond voorzien. - In weinige oogenblikken was de geheele ruimte met kolonisten en weezen opgevuld, welker vereeniging een schouwspel opleverde, dat zich onmogelijk beschrijven laat. - Na de inleiding van den leeraar werd door de vrouwelijke weezen een gezang aangeheven, begeleid door eene muzijk, welke door Kolonisten zelven werd uitgevoerd. De leerrede werd met de meeste aandacht aangehoord, schoon ik de woorden al niet verstaan konde, kon ik toch over den indruk oordeelen, dien dezelve te weeg bragten. Meermalen zag ik tranen de oogen der hoorders bevochtigen, en konde

{==377==} {>>pagina-aanduiding<<}
op veler gelaat de uitdrukking van ongeveinsde ontroering lezen. Met aandoening sloeg ik dit schoon tooneel van Godsdienstviering gade,’ enz. Over het zedelijk en godsdienstig onderrigt op de scholen, zonder tusschenkomst van de Geestelijkheid, zegt de Auteur: ‘Overigens zijn de grondregelen van het Evangelie de grondregelen der school, even als zij ook de zedelijke wetten der maatschappij zijn. Het kind moet reeds in zijne prille jeugd op de scholen de eerste indrukken van liefde, broedermin en verdraagzaamheid ontvangen; en er heerscht geene, er kan geene verdraagzaamheid heerschen in de leer van die geestelijken, welke met het veroordeelen en uitsluiten van alle andere gezindheden, dan de hunne, een' aanvang maken. Het voorbeeld der natiën, die de Geestelijkheid in de scholen toelaten, en haar een ruimer of beperkter gezag, een' meer of minder vermogenden invloed toestaan op de zedelijke, maatschappelijke en Christelijke rigting, den kweekelingen gegeven op den zoo teederen leeftijd, dat zij eigenlijk nog tot geene stellige geloofsbelijdenis behooren kunnen: dit voorbeeld, zeg ik, heeft noodlottige gevolgen na zich gesleept, en bereidt op dit oogenblik nog andere, misschien nog beklagenswaardiger onheilen voor, gelijk ik zulks bij de beschouwing van het lager onderwijs in België denk aan te toonen.’
Bij het thans zoo veel geruchtmakend geroep om eene zoogenaamde vrijheid van onderwijs, waarmede niets anders beoogd wordt, dan aan Pfaffen unter Katholiken und Protestanten, gelijk de voorstanders der onverdraagzaamheid in een geacht Duitsch geschrift zeer gepast genoemd worden, het oppertoezigt over de scholen en het onderwijs in de handen te spelen, kunnen wij er ons niet van onthouden, de gulden woorden van den achtingwaardigen Aartspriester van Friesland, de haas, door den Schrijver aangevoerd, hier insgelijks te plaatsen: ‘Ten einde eensgezindheid, vriendschap en liefde tusschen de verschillende gezindheden te zien heerschen, is het, naar mijn oordeel, noodzakelijk, dat de onderwijzers zich van het behandelen der leerstellingen der verschillende Kerkgenootschappen geheel onthouden. Als uitzondering laat ik hier alleen het geval gelden, dat een onderwijzer van erkende braasheid en bekwaamheid slechts leerlingen van ééne en dezelfde geloofsbelijdenis op zijne school mogt hebben. Zonder dit, leeren de kinderen al te vroeg, dat zij van Godsdienst verschillen; de een rekent

{==378==} {>>pagina-aanduiding<<}
dit den ander ten verwijte toe, en vele meesters zijn te traag of stellen er te weinig belang in, om zulks tegen te gaan. In den beginne is dit, wel is waar, slechts een kinderspel; maar de kinderen groeijen intusschen op, de vervreemding neemt allengskens meer toe, de wrok wortelt dieper en dieper in de harten, en al hunne Godsdienst ontaardt zoo dikwijls in eenen valschen ijver, dien de waarlijk godsdienstige geest en de Christelijke liefde beide moeten afkeuren en verfoeijen.’ - Eere zij den braven Kerkvoogd, die zoo spreekt! Eere den Roomschkatholijken Spanjaard, die zich vereenigt met de in deze woorden uitgedrukte gevoelens, en daardoor menigen voedsterling van het, in vergelijking met andere landen, nog zoo gezegende Nederland tot beschaming verstrekt!
Ofschoon de Schrijver over het algemeen hoogen lof geeft aan de instellingen van weldadigheid in ons door hem bezocht vaderland, nogtans is hij in zijn oordeel geen onbepaald lofredenaar, en bewimpelt het door hem opgemerkte verkeerde niet. Getuige zij het door hem uitgesprokene ongunstige vonnis over het brood in de Koloniën van Weldadigheid. Hij zegt van hetzelve: ‘Dit brood, dat er onsmakelijk uitziet en een' onaangenamen reuk heeft, is zwaar te verteren, en door het zuur worden van het meel ook ligt aan bederf onderhevig.’ Het is bekend, dat dit brood bestaat uit twee deelen geraspte aardappelen en één deel grosgemalen rogge. Recensent, die anders een warm voorstander is van de pogingen der Maatschappij van Weldadigheid, heeft zelf dit brood gezien en geproefd, en moet tot zijn leedwezen met dit ongunstig oordeel instemmen.
Onze Lezers zullen, na al het medegedeelde, zich reeds verzekerd houden, dat wij met dit werk zeer ingenomen zijn; en inderdaad bevelen wij deszelfs lezing en de behartiging van de hier gegevene wenken aan allen, die belang stellen in de verstandsverlichting van hunne landgenooten, in de verzachting van het lot der ongelukkigen, en in het tegengaan van armoede en misdaden. Tevens vertrouwen wij, dat het iederen regtgeaarden Nederlander aangenaam zal zijn, door zulk eenen verlichten en edelen menschenvriend, als zich de Heer de la sagra hier doet kennen, in tegenstelling van zoo veel onverdiende miskenning door anderen, onze weldadige instellingen met regtmatigen lof te hooren vermelden, en dat allen zich vereenigen met onzen hartelijken wensch,

{==379==} {>>pagina-aanduiding<<}
dat den edelen Schrijver zijne pogingen mogen gelukken tot afwending der rampen van zijn ongelukkig vaderland.

Nederlandsch Bouwkunstig Magazijn, of Tijdschrift tot verbetering, nut en voordeel in de Bouw-, Timmer-, Beeldhouwkunst en Meubelering, benevens onderscheidene kunsten en ambachten, daarmede in betrekking staande. Isten Deels 12de Stuk en IIden Deels 1ste en 2de Stuk. Te Amsterdam, bij M. Schooneveld en Zoon. 1839. In gr. 8vo. XXII, 681-728, en 128 bl. Per jaargang van 12 Nommers. f 15-:

Het eerste stuk van het Nederlandsch bouwkunstig Magazijn verscheen in October 1834 en het 12de stuk in het laatst van 1839. Er waren dus vijf jaren noodig, om den eersten jaargang van dit tijdschrift te voltooijen. De redactie gevoelt dan ook zelve wel, dat dit niet in den haak is, en verdedigt zich zoo goed mogelijk in het voorberigt, achter het 12de stuk van het eerste deel geplaatst, en wijselijk heeft dezelve de woorden: om maandelijks te worden vervolgd, (welke woorden steeds op de omslagen van de twaalf eerste stukken gedrukt waren) bij het verschijnen van de twee eerste stukken van het tweede deel doen vervangen door de woorden: om stuksgewijze te worden vervolgd. Men is derhalve aan geen tijd meer verbonden, en naar gelange van den voorraad zullen de stukken elkander spoediger of langzamer opvolgen. Wij kunnen ons met dit plan wel vereenigen, veel beter dan met de verontschuldiging der redactie, om de vertraging aan de wel jeugdige maar ijverige kunstenaars, welke de gravures vervaardigd hebben, te wijten. Naar ons inzien is de vereeniging van jeugd, ijver en kunst juist geschikt om de zaken te bespoedigen.
Bij het ontvangen van het laatste stuk des eersten jaargangs hadden wij lust, het geheel (want wie kan den inhoud van een boek onthouden, waarvan men het eerste gedeelte vóór vijf jaren gelezen heeft?) nog eens te doorloopen; doch de herinnering, dat elk der stukken, ofschoon wij met het daarover gezegde niet geheel kunnen instemmen, afzonderlijk beoordeeld is, deed ons afzien, om onze denkwijze over het geheel breedvoerig mede te deelen.
Wij merken daarom slechts aan, dat dit eerste deel 95 min

{==380==} {>>pagina-aanduiding<<}
of meer uitgebreide verhandelingen of beschrijvingen bevat. Hieronder zijn er 6 uit het Hoogduitsch, 13 uit het Fransch en 66 uit het Engelsch vertaald, en er zijn dus slechts 10 stukken, die in het Nederlandsch gedacht en geschreven zijn. Het komt ons voor, dat de waarde van een Magazijn van Bouwkunde, dat den naam van Nederlandsch draagt, voornamelijk gegrond moet zijn op hetgeen Nederland heeft voortgebragt, en hadden wij meerdere stukken gevonden, zoo als die van de Heeren reijers, tetar van elven, vink tollenaar en zeelanders, dan zouden wij der redactie onzen openlijken dank toebrengen; maar 85 vreemde vertalingen, die daarbij niet allen juist gekozen en nog minder allen goed vertaald zijn, tegen 10 oorspronkelijk Nederlandsche stukken, dit kwam ons, bij het doorloopen van het eerste deel, voor een Nederlandsch Magazijn voor de Bouwkunde, wat schraal voor.
Het voorberigt, achter het laatste stuk van het eerste deel geplaatst, mogt ons echter voor het tweede deel iets meer doen verwachten. De redactie zegt daarin, dat vele bezwaren uit den weg geruimd zijn; dat er een aanzienlijke voorraad van bijdragen voorhanden is, enz. enz.
Wij ontvingen dus met belangstelling de twee eerste stukken van het tweede deel, en wat vonden wij in dezelve? 1. Eene vertaling uit het Hoogduitsch, behelzende een onderrigt voor jonge bouwkunstenaars bij het reizen door Italië. 2. Eene verhandeling over waterzuivering, uit het Fransch vertaald. 3. Eene verklaring van het Stoomwerktuig; en eindelijk vier kleine artikels, waarvan de drie laatste slechts als bladvulling mogen aangemerkt worden.
Over de waarde van de twee eerste stukken, om in een Nederlandsch bouwkunstig Magazijn opgenomen te worden, zullen wij ons niet uitlaten; doch de slordigheid der vertaling, vooral van het artikel over de waterzuivering, loopt te veel in het oog, om daarover te zwijgen. Wij mogen daaruit besluiten, dat de vertaler of de vertalers geene de minste kennis der zaak hebben, zoo zelfs, dat men onder het vertalen niet eens opgemerkt heeft, dat fig. 16, 17, 18 en 19, die tusschen den tekst in gedrukt zijn, niet behooren tot de verhandeling over de waterzuivering, maar tot eene verhandeling over den boog van brunel! Wij vragen, of zulke lompheden aan de redactie van een Nederlandsch bouwkunstig Magazijn te vergeven zijn?
Het derde hierboven opgenoemde artikel is eene Nederland-
{==381==} {>>pagina-aanduiding<<}
sche verhandeling over het Stoomwerktuig. Al dadelijk kwamen ons de figuren bekend voor, en bij de lezing ondervonden wij, helaas! dat deze geheele verhandeling een nadruk was van een werkje getiteld: Verklaring van het Stoomwerktuig, in hetzelfde jaar bij m. schooneveld en zoon te Amsterdam uitgegeven. Is dit geen misbruik maken van het vertrouwen, door de Inteekenaars in de redactie gesteld? In hetzelfde jaar tweemaal hetzelfde boekje onder verschillende vormen uit te geven, en dan nog een boekje van alle verdiensten ontbloot; daarmede 71 bladzijden van de 128, die de twee eerste stukken van het tweede deel bevatten, te vullen, dat is te erg! Wij voorspellen de redactie van het Nederlandsch bouwkunstig Magazijn, indien dezelve zoo voortgaat te handelen, een spoedig verlies van alle hare Inteekenaren en daaruit voortvloeijend ophouden van bestaan.
Waarom juist het Engelsche Architectural Magazine van loudon gevolgd? Waarom ook niet geput uit de bronnen van förster, welk werk te Weenen wordt uitgegeven? Waarom zich niet in verband gesteld met Nederlandsche bouwkundigen? Er zijn in Amsterdam kundige mannen genoeg, die, zich weder met anderen in correspondentie stellende, kunnen zorgen, dat in een Nederlandsch bouwkunstig Magazijn eene grootere hoeveelheid Nederlandsche verhandelingen en projecten worden opgenomen, en die althans zullen waken, dat men, bij gebreke daarvan, onder de buitenlandsche stukken eene goede keus doe. Het aantal van kundige bouwkunstenaars, bij de Ingenieurs voor den Waterstaat en der Genie, en onder de Architecten, is in ons Vaderland groot genoeg, om op bijdragen, medewerking en deelneming te kunnen hopen; maar vóór alle dingen moet de vorm veranderd worden: want welk Nederlandsch bouwkunstenaar ziet zijne projecten gaarne in houtsneden voorstellen op eene schaal, die naauwelijks voor eene staalgravure dragelijk is?
De zucht, om mede te werken tot de nuttige strekking, welke een goed ingerigt Nederlandsch bouwkunstig Magazijn hebben kan, deed ons het bovenstaande ter nederschrijven. Wij vleijen ons, dat de hier gegevene wenken, door de redactie niet als scherp, maar als tot het vervolgen van hare taak nuttig zullen aangenomen worden, en zullen ons verheugen en de redactie openlijk dank zeggen, indien wij uit de volgende stukken ontwaren mogen, dat er meer bouwkunstenaars en minder vertalers door haar tot medewerking uitgenoodigd zijn.







{==382==} {>>pagina-aanduiding<<}

Dichtwerken van Mr. H. van Alphen; volledig verzameld en met een Levensberigt van den Dichter verrijkt door Mr. J.I.D. Nepveu. III Deelen. Te Utrecht, bij J.G. van Terveen en Zoon. 1838 en 1839. In Post 8vo. CXLVI en 1085 bl. Bij inteek. f 4-85 en buiten inteek. f 5-70.

Aanhangsel tot de volledige uitgave der Dichtwerken van H. van Alphen als Dichter en Kinderdichter; door J. Clarisse. Te Rotterdam, bij van der Meer en Verbruggen. 1839. In Post 8vo. VI en 129 bl. f :-75.

Hoezeer de Mode ook op de vormen der Poezij haren invloed moge uitoefenen, en een meer gezuiverde smaak in het Godsdienstige sommige vroeger geliefkoosde termen in onbruik heeft gebragt, de dichtvruchten van Mannen, die kunde en gevoel aan edele beginselen paarden, verliezen hare waarde nimmer. En dáár vooral, waar Godsdienst en echt Christelijke Wijsbegeerte de harten der Dichters ontvonkten, hunnen geest verlichtten en hunne lier besnaarden, vonden hunne toonen in Nederlandsche harten steeds wederklank, ook bij volgende geslachten.
Ook de Dichtwerken van den vromen en edelen h. van alphen strekken hiervoor ten bewijze. Toen het plan van den Heer Mr. nepveu, om zich met de redactie eener volledige uitgave dier Dichtwerken te belasten, publiek bekend was geworden, vonden de Uitgevers al spoedig ruim negenhonderd Landgenooten bereid, om deze onderneming door hunne inteekening te bevorderen; welk getal nog grootelijks toegenomen zou zijn, ware die inteekening niet op den bepaalden tijd gesloten geworden.
De Heer nepveu heeft getoond, voor de door hem opgevatte, waarlijk niet gemakkelijke taak, ten volle berekend te zijn. Niet slechts heeft hij met vlijt opgespoord en met oordeel gerangschikt, wat van van alphen afzonderlijk uitgegeven of hier en ginds verspreid was, maar hij heeft ook de waarde dezer uitgave grootelijks verhoogd, zoowel door de beredeneerde opgaven, waarom hij, in meer dan één opzigt, dus en niet anders gehandeld heeft, als inzonderheid door het uitvoerig en wèl gesteld Levensberigt van den geliefden Dichter, tot welks volmaking hem geene nasporingen en navragen te veel zijn geweest. Het is hier de plaats niet

{==383==} {>>pagina-aanduiding<<}
tot een kritisch onderzoek, of de Verzamelaar al dan niet beter zou gedaan hebben door sommige stukjes achterwege te laten, gelijk eenigen gemeend hebben; nu hem zulks niet heeft goedgedacht, zal niemand het zich beklagen, alles, en wel onverminkt, alleen met verandering in de spelling, (naar die van den Hoogleeraar siegenbeek, als de meest algemeen gevolgde) tot eenen zoo matig berekenden prijs te bezitten. Daar overigens dit werk reeds in zoo vele handen is, en het niet vroeg ontvangen der beide laatste Deelen ons buiten staat stelde tot vroegere aankondiging, zullen wij kunnen volstaan met het uiten van den wensch, dat het aangekocht worde door diegenen, welke het nog niet bezitten. Van zoodanige Verzamelingen moet men, om er regt genot van te hebben, eigenaar zijn; het is er niet mede als met een' Roman, van welken men doorgaans verzadigd is, na dien in weinige dagen te hebben doorgelezen. En welk maar eenigzins gegoed Nederlander zou tegen eene zoo geringe uitgave opzien, daar hij gedurig meer, ook soms aan boeken, uitgeeft voor hetgene geest en hart zoo weinig voldoening schenkt?
Een keurig Portret, naar eene oorspronkelijke schilderij gevolgd, en door den smaakvollen j.b. tetar van elver op staal gegraveerd, versiert, tegenover een fac simile van van alphen, in het IIIde Deel, dit werk.
De Uitgevers van het tweede der in het hoofd dezer aankondiging genoemde boeken hebben wèl gedaan door te voldoen aan het verlangen van velen, dat zij de Voorlezingen van den beroemden Hoogleeraar clarisse, over van alphen als Dichter en Kinderdichter, eerst in de Fakkel van 1831 en 1832 opgenomen, daarna, in 1836, afzonderlijk in gr. 8vo. door hen uitgegeven, in hetzelfde formaat als de volledige uitgave, door Mr. nepveu bezorgd, het licht zouden doen zien; deze Voorlezingen maken daarop een waardig Aanhangsel uit, en zullen gewis door alle bezitters van het genoemde grootere werk aangekocht zijn of worden. Clarisse toonde ook hier, gelijk zoo dikwijls, hoe hij den verbazenden schat zijner kennis ook voor het grootere publiek dienstbaar weet te maken. Dan, Ref. mag in geene wijdloopige beoordeeling treden, daar hij slechts eene nieuwe uitgave, in kleiner formaat, van een reeds in dit Tijdschrift gunstig beoordeeld werkje, aankondigt. (*)

{==384==} {>>pagina-aanduiding<<}

Tusschen de Uitgevers der volledige uitgave en die der Voorlezingen blijkt eenig geschil ontstaan te zijn, bij de onderhandeling, om twee vroeger onuitgegevene Kinderversjes van van alphen uit de laatste in de eerste te mogen opnemen. Wij zien uit de Voorrede van het Aanhangsel, dat de Heer nepveu, die eerst voor zijne Uitgevers nog al sterk partij had getrokken, erkend heeft, dat hij zulks minder onbepaald gedaan zou hebben, ware hij naauwkeurig met alle bijzonderheden der onderhandeling bekend geweest. Twee firma's, welke beide haren stand tot eere strekken, die beide tot verspreiding der liefdevolle gevoelens van eenen van alphen loffelijk helpen medewerken, kunnen dan ook om eene betrekkelijke kleinigheid niet lang kibbelen. Mogt de bestendig goede geest onzer Natie eens een' herdruk van beide boeken noodig maken, dan zal alles, wat tot dit spiegelgevecht betrekking heeft, gevoegelijk uitgeligt kunnen worden.




Nieuwe en verspreide Gedichten van Jacob van Dam (,) Landman en Veearts (,) te Aarlanderveen. Te Groningen, bij J. Oomkens. 1840. In kl. 8vo. 228 bl. f 1-50.

‘Inderdaad met meerderen schroom dan vóór negentien jaren (van dam gaf in 1821 een' bundel Gedichten, te Haarlem, bij de Wed. a. loosjes, pz., uit) bied ik mijnen landgenooten deze nieuwe verzameling mijner Gedichten aan.’ Zoo schrijft de achtingwaardige Landman in het Voorberigt van zijne Nieuwe en verspreide Gedichten. Wanneer wij nagaan de verandering, die er sedert dat afgeloopen tijdvak in den trant der Poëzij ontstaan is, en den meer romantischen toon, dien men heeft aangeslagen, dan kunnen wij zeer goed begrijpen, waarom van dam zijn Voorberigt aldus aanvangt; en het is dan ook waar, dat ‘de smaak voor subjectieve poëzij, in de laatste jaren, eer verminderd dan toegenomen is.’ In den tegenwoordigen trant vallen zijne verzen voorzeker niet; maar niets vinden wij er dan ook in van dat gezwollene, duistere, schelklinkende, duizelingwekkende, wat men in zoo menig voortbrengsel onzer dagen, voor poëzij wil doen doorgaan, doch dat voorzeker, aan echten en zuiveren kunstsmaak getoetst, te ligt zal bevonden worden. Niet dat wij in vele stukken van sommigen onzer tegenwoordige Dichters den aanleg en het waarachtig dichterlijke talent zouden willen voorbijzien; in-
{==385==} {>>pagina-aanduiding<<}
tegendeel, in den laatsten tijd hebben wij juweelen van poëzij zien schitteren; en dezelfde onderwerpen, vroeger door onze Dichters behandeld, nu door de lateren bezongen, getuigen in toon en wijze niet alleen van den geheel nieuwen greep op de snaren hunner lier, maar tevens van het genie, de verbeeldingskracht en treffende vinding van velen. Het geheele veld der Dichtkunst heeft eene andere kleur gekregen. Of men echter de oorspronkelijkheid van eenen feith, loots, helmers, om van andere nog levende Veteranen niet te gewagen, wel bezit, willen wij niet beslissen; en of de toon en trant, vooral van
Engelschen afgehoord en afgezien, niet wat te veel die van het Nederlandsche speeltuig worden, hierover mogen de vereerders van een' byron, moore en anderen (het schoone in hunne werken erkennende en bewonderende) zelven uitspraak doen. Van dam, zoo wij hem tot deze of gene school moeten brengen, behoort geheel en al tot die van onzen beroemden, echt Christelijken feith: al zijne stukken ademen dien geest; en soort, en wijze van behandeling zijn doorgaans op de leest der stukken van den Zanger van het Graf en den Ouderdom geschoeid. De gedichten, die wij hier aantreffen, zijn van eenen ernstig godsdienstigen, geest- en hartverheffenden, smaak en gevoel streelenden aard; en de meer uitgebreide Leerdichten, Onsterfelijkheid en wederzien, Blik op den Mensch, Deugd, bron van zielrust en geluk, dragen blijken van de edele en Christelijke denkwijze des Dichters. Het is in sommige alsof wij feith hooren, en bij het lezen van het eerstgenoemde konden wij ons niet onthouden, aan den braven nierstrasz, die ook de vriend van van dam is geweest, te denken: wij zagen den te vroeg gestorvenen in zijnen aristus, bl. 6, als naar het leven geteekend, en zouden ons zeer bedriegen, zoo niet van dam, die hem door zijne betrekking in zijne woonplaats van nabij zal gekend hebben, bij het nederschrijven dezer regels, het oog op hem heeft gehad. Wat de waarde van dat stuk betreft: het heeft eenen goeden gang, zondigt weinig tegen de regelen der kunst, bevat vele edele denkbeelden, maar levert toch overigens niets, wat niet door feith, b. klijn, nierstrasz en anderen over dat of dergelijke onderwerpen gezegd is. Hier en daar treffen wij eenige min gekuischte uitdrukkingen aan, b.v.:

Bl. 2. reg. 3. v.o. Dit vast geloof vertroost mij 't best en 't meest van allen.

{==386==} {>>pagina-aanduiding<<}

Bl. 4. reg. 4. Is digter (de tred) bij het huis der zamenkomst gezet.

Huis der zamenkomst, hier voor den Hemel, beviel ons niet. Om echter te toonen, dat wij dit vers met genoegen lazen, willen wij het navolgende, dat dan ook geheel feith's trant is, ten proeve geven:

Zou 't spel zijn des bedrogs, een schijn, die niet bestaat, 
Een vlugtig schaduwbeeld, dat opkomt en vergaat? 
God! zou 't een dwaling zijn, verbijst'ring der gedachten, 
Een ijd'le hersenschim, het heil, dat wij verwachten? 
Een leugenvond de hoop, die in mijn binnenst' gloeit, 
En ijdelheid 't gevoel, dat nooit wordt uitgeroeid? 
Zou 't wezen niet bestaan, dat 'k in mijn ziel voel dringen? 
Verbeelding, wijk dan, wijkt ook gij, herinneringen! 
Misleidt mij langer niet, laat van uw' mart'ling af! 
Dan is de band verscheurd, en 't eind van alles 't graf. 
Dan zinkt de grondslag weg, waarop de hoop zich vestte; 
De leer van 't kruis verdwijnt, met alles, wat haar restte. 

In het dichtstuk de Lente herkennen wij, bij de dichterlijke waarde die het vers bezit, geheel den buitenman, die met al wat veld en akker vruchtbaars en schoons oplevert bekend is, en die menig' stedeling eene nutte aanwijzing tevens geeft, wat hij, bij het naderen en beschouwen der Lente, al op te merken, te genieten en te bewonderen hebbe. Wat berg en dal, vloed en beek, bosch en lucht, hof en boomgaard alsdan tot genot voor oog en oor en gevoel aanbieden, wordt in détails regt naïf en hier en daar zeer poëtisch gemaald. Wij vinden hier den fijnen Natuurbeschouwer, den dichterlijken Oeconomicus ruralis. In het beschrijven is van dam gansch niet ongelukkig. Al wat de Lente geeft, wordt door den Dichter geschilderd, en alles, wat vin en veêren heeft, moet het zijne toebrengen, om vrolijkheid en vreugde in het ronde op te wekken of te verspreiden. De zwaluw, de wachtel, het veldhoen, door de grutto gesecondeerd, (welk Fransch woord hier niet moest gevonden worden) allen moeten het hunne toebrengen tot verhooging van het lentegenoegen. Vele dier beschrijvingen voeren ons op het land, en doen ons, als 't ware, het schoone van den bekoorlijken lentedag genieten. Wij mogen niet te uitvoerig worden, en verwijzen dus onze

{==387==} {>>pagina-aanduiding<<}
Lezers naar het gedicht zelf, dat wij, zoo wel wat de versificatie als de wijze van behandeling betreft, voor een van de beste uit den bundel houden. De gans, die zich in postuur stelt, bevalt ons niet. Het overspringen der regels, en de rust niet altijd in het midden van het vers te laten vallen, doet het eëntoonige der alexandrijnen verminderen, en geeft niet zelden aan de verzen gespierdheid en kracht, of veel zaken in éénen regel, zoo als bl. 20:

De wachtel slaat, de (het) veldhoen kirt, de kievit kweelt. (*) 

maar in regels als deze bl. 24.

Het eendje met haar kui ken kwaakt met heesche keel is alle caesuur verloren. 

Morgenstond, Avondstond, Nacht, zijn zeer gevoelige en vloeijende dichtstukjes.
De opwekking van den jongeling te Naïn beviel ons minder. De onnavolgbare eenvoudigheid, die het ware schoon der Bijbelsche verhalen uitmaakt, gaat altijd bij omschrijving en uitbreiding verloren. De aanloop tot het onderwerp is ook te gerekt. Men denke aan feith's Jongeling te Nain, die ons dadelijk op het tooneel plaatst, en bij wien de kortheid aan de eenvoudigheid en schoonheid niet weinig bevorderlijk is.
Het Geweten bevat goede denkbeelden, doch levert niets nieuws of treffends op.
De Doodstraf. Wij vereeren de gevoelens des Dichters; het verschillend oordeel over de kapitale strafoefening is ook weder dezer dagen gebleken. Al wat aangewend kan worden, om den misdadiger tot het goede terug te brengen, zijn lot in en buiten den kerker te verbeteren, en voor zijne zedelijke vorming en opleiding te waken, is allezins loffelijk, en wij juichen iedere poging van het Genootschap tot zedelijke verbetering der gevangenen toe; maar de vraag, of de Regters, die, volgens de wet, in gemoede, naar pligt en overtuiging, vonnis spreken, en den beschuldigden van de doodstraf niet bevrijden, wel een rein en kalm geweten hebben, is voorzeker toe te schrijven aan de poëtische verve, waarin de Dichter, bij het behandelen van dat onderwerp, geraakt is.

{==388==} {>>pagina-aanduiding<<}

Wij willen verder de onderwerpen niet opgeven. Aan God is geheel Feithiaansch. Waar dit, ook hier, al te zeer in het oog valt, geldt hetzelfde, wat in de beoordeeling der vroegere Gedichten van van dam gezegd is: ‘te veel navolging, te blijkbare poging, om in zulk een' trant te dichten, als waarin een geliefd Volkszanger zoo treffelijk is voorgegaan.’ (*) Joost van den vondel. Zoo eene Zangster hem vergoden moet, zal zij toch, om die hulde den Feuix onzer Poeten waardig te doen zijn, eenen anderen toon dienen aan te slaan, dan hier gehoord wordt. In eene uitstorting van het gevoel, van het overstelpt gevoel, bij het beschouwen der schoonheden in vondel's rei van Klarissen, moeten regels als deze niet voorkomen:

Verrukt door zoo veel schoone trekken, 
Gevoelde ik mijne zanglust wekken; 
Wie leest dit heerlijk vers, en huldigt vondel niet? 

De slotsom onzer beoordeeling is deze, dat de Gedichten van van dam veel goeds, gevoeligs, stichtelijks en Christelijks bevatten; dat er doorgaans die dichterlijke toon in heerscht, die de poëzij van de reeds genoemde Dichters kenmerkt, en dat hier en daar die dichterlijke verheffing, dat vuur uitkomt, hetwelk, tot het hoogere opvoerende, het hart verwarmt door den gloed van Godsdienst, deugd en onsterfelijkheid.
Wij willen dan ook verder op geene stroeve regels, door de hortende tt en td, aanmerking maken. Bl. 211:

Kies geen ander schild noch wapen. 

is taalkundig sout; hier zijn twee negativen: waarom niet: Kies geen ander schild of wapen.
Op bl. 22. reg. 1:

Wat zie ik 't hoog gebergt, dat bliksemt ginds van wapen'? 

Duister en hard; terwijl door de afkapping van wapen' voor wapenen het meervoud niet duidelijk wordt. Van dam schijnt ook nog het schrijven van ed'len, vad'ren, stam'len, boven vaadren, eedlen, staamlen, enz. te verkiezen: het laatste is toch door de meesten onzer Dichters aangenomen.

{==389==} {>>pagina-aanduiding<<}

De waardige man zal, zoo wij vertrouwen, van onze waarheidsliefde zich overtuigd houden, daar wij hem eenige klippen aanwezen, welke hij in het vervolg te mijden heeft. Hij stichte met zijne zangen nut zoo wel als vermaak, de vereeniging van beide welke vereischten bij onze jongere Dichters wel eens uit het oog verloren wordt, en deele alzoo in de achting, die hij, als mensch en kundig Veearts, zoo zeer waardig is! - Wij eindigen ons verslag met onszelven en hem zijne woorden toe te roepen:

't Blijve onze roeping steeds, de wijsheid aan te kweeken, 
Den band der broedermin te vlechten voor elkaâr; 
Wat goed en nuttig is, te denken en te spreken, 
En heil'gen offergeur te ontsteken op 't altaar! 





De Boekanier. Door H.A. Meijer. Te Amsterdam, bij J.D. Sijbrandi. 1840. In gr. 8vo. VIII en 150 bl. f 2-60.

Met dit dichtstuk treedt de Heer meijer voor het eerst als Dichter op, en doet dit op eene wijze, die hem terstond eene hooge plaats onder onze Dichters aanwijst. Het publiek is den Weleerw. Heere j. boeke dank verschuldigd, dat hij dit uitstekende vers bij afwezigheid des makers in het licht heeft gezonden. Uit eenen brief, door Z. Eerw. aan zijnen vriend k. sijbrandi geschreven, en die hier de plaats van voorberigt vervangt, verneemt de lezer, dat hij hier het werk aantreft van een onzer Zeeöfficieren, die de dagen zijner nonactiviteit aan de zamenstelling van dit dichtstuk heeft besteed, en het bij zijn vertrek naar Oost-Indië heeft achtergelaten, met den wensch, dat het zou worden uitgegeven, indien het de uitgave waardig werd geacht. Waarlijk, er zullen weinigen onder onze moedige zeebonken zijn, die de uren, hun van hun dienstwerk overblijvende, aldus kunnen besteden! Wij willen van dit dichtstuk eenig beoordeelend verslag geven.
Wat den trant van hetzelve betreft, sluit het zich aan de romantische school aan. De Dichter is ongetwijfeld grootelijks gevormd door de studie der nieuwere Engelsche Dichters, zonder dat hij daarvan een slaafsch navolger is geworden. De Boekanier (misschien had de uitgever wèl gedaan, in eene noot, of als bijlage, eenig berigt te geven aangaande

{==390==} {>>pagina-aanduiding<<}
den oorsprong en de beduidenis dezer benaming en de geschiedenis dezer vrijbuiters) de Boekanier is een geheel verdicht persoon; maar gelukkig is het denkbeeld van den Dichter, om hem in een historisch tijdvak te plaatsen. Hij heeft daardoor het onbestemde, hetwelk dergelijke verdichte personen niet zelden eigen is, weggenomen, en aan het geheel eene zekere waarheid weten te geven. Het stuk verplaatst ons in de latere tijden van den tachtigjarigen oorlog. De Boekanier is een Nederlander, uit een aanzienlijk geslacht gesproten, en de zaak der vrijheid toegedaan. De vader van zijne geliefde is Spaansch-gezind, en wil zijne dochter dwingen, van arnold afstand te doen en eenen Spanjaard te huwen. Arnold en zijne verloofde vlugten, en zoeken veiligheid op Nederlandschen bodem. Maar bij eenen inval der Spanjaarden onder Graaf van den berg wordt arnold, die met zijne gade wil vlugten, gewond en gevangen, en vindt bij zijne vrijlating zijn kasteel verwoest, terwijl zijne echtgenoote in de handen moet gevallen zijn van den aanvoerder der vijandelijke bende, lorenzo, haren bestemden bruidegom. Nu ontvlamt de wraakzucht in het hart van arnold, en hij stelt het zich als doel des levens, om den roover te vervolgen en den dood zijner vrouw te wreken. Als hij hoort, dat lorenzo naar Amerika is vertrokken, voegt hij zich bij de Boekaniers, hopende, als hun aanvoerder, zijnen vijand eenmaal te zullen bereiken. Zijn doel gelukt hem. Hij ontdekt de verblijfplaats van lorenzo, overwint en wondt hem, hoort uit zijnen mond het verhaal van adelheide's dood, en keert nu, na het volvoeren van zijne wraak, naar het vaderland terug. Daar gekomen,
verneemt hij plotseling de verschrikkelijke tijding, dat adelheide het doodsgevaar was ontsnapt, jaren lang op zijne terugkomst had gehoopt, en eindelijk onder het verdriet was bezweken; eene tijding, die hijzelf niet lang overleeft.
Men ziet uit deze zeer korte en oppervlakkige schets des verhaals, dat de Dichter een vast doel heeft voor oogen gehad; en dat is eene tweede bijzonderheid, waardoor de Boekanier zich gunstig onderscheidt. Het is niet alleen een verhaal, welks bijzonderheden belang inboezemen; het zijn niet alleen poëtische schoonheden, die de aandacht boeijen; maar beide hebben een bepaald doel; zij moeten dienen ter bereiking van één algemeen oogmerk. Er ligt eene groote, belangrijke waarheid ten grond, die hier in een treffend

{==391==} {>>pagina-aanduiding<<}
voorbeeld wordt voorgesteld. De regels, die reeds bij den aanvang door den priester, aan wien arnold zijne geschiedenis verhaalt, hem worden toegevoegd, en die aan het einde des dichtstuks als de slotsom van alles worden weder gevonden, drukken de strekking van het geheel uit:

Waag 't nimmer met uw zwakke vingeren, 
Kortzigtig kind van brozen stam! 
Het wapen van Gods wraak te slingeren, 
Wat schijnbaar leed u overkwam; 
Opdat het in uw hand niet dwale, (*) 
En op uw eigen schedel dale! 

Zoo heeft het stuk eene zedelijke bedoeling, en juist door die eenheid van doel maakt het des te dieperen indruk.
Wat nu de dispositie van het verhaal betreft, ook deze is gelukkig. De Dichter verplaatst ons oogenblikkelijk in het midden der gebeurtenis. Wij vinden den Boekanier in eene grot gezeten nevens eenen priester, wien hij het leven heeft gered, en die hem vertrouwen heeft weten in te boezemen. Reeds bij zijne eerste verschijning wekt de beschrijving van den man onze belangstelling.

Daar lag, met d'elboog op een steenklomp, 't hoofd gebogen 
In de open handpalm, en de doelloos starende oogen 
Naar d'ingang heengerigt, in doffe lustloosheid, 
Op 't bonte tijgervel, tot rustbed uitgespreid, 
Een statig man. De last van lijden en gevaren 
Had slaap en kruin ontbloot van de eertijds bruine haren, 
En hem - schoon veel te vroeg - met grijsheids sneeuw bestrooid, 
 
En 't hooge voorhoofd en de bruine wang geplooid. 
Maar de onverdoofbre vlam der donker blaauwende oogen, 
De helderbruine tint der forsche wenkbraauwbogen, 
De donkre knevelbaard, die omkrulde op zijn lip 
Gelijk de strandbaar op de hoekige oeverklip, 
Zijn diepe leeuwenstem, 't scheen alles te bewijzen, 
Dat zorg - geen jarenlast - zijn schedel deed vergrijzen. 
 
Geen toon klonk uit zijn mond, sints menig jaar en dag, 
Dan 't koud bevelwoord van herroeploos krijgsgezag. 

{==392==} {>>pagina-aanduiding<<}

In oog en houding was die waardigheid te lezen, 
Die stille majesteit, die minder zielen vreezen, 
Aan geesten eigen van dien adel, dien natuur 
Tot heerschen heeft bestemd in 't duister wordingsuur. 

Zijn hart is vol, en voor 't eerst opent hij het voor iemand. Hij deelt den priester de geschiedenis van zijn leven mede. De Dichter heeft ook in dit verhaal afwisseling gebragt. Gedeeltelijk voert hij den Boekanier zelf sprekende in, gedeeltelijk deelt hij den inhoud zijner openbaringen mede. Dat is goed gezien; de geschiedenis van zijne liefde, van zijne vlugt met zijne verloofde uit het vaderlijke huis kon minder gepast in den mond van den Boekanier gelegd worden, wiens gemoedsstemming ongeschikt is, om bij dergelijke zachte en liefelijke tooneelen te blijven stilstaan. Rec. zal het niet ontkennen, dat vooral in het gesprek tusschen arnold en adelheide welligt eene te groote uitvoerigheid, of liever een te groote rijkdom, wordt gevonden; maar met dat al, aan die uitvoerigheid hebben wij ook heerlijke plaatsen te danken, die den rijken dichtgeest overal verraden. Wil men een paar voorbeelden, men oordeele! Arnold wil zijne geliefde doen gevoelen, dat zij zich over de onbillijke vervloeking van haren vader niet behoeft te bezwaren:

En de onberaden vloek ...... 
Is als de giftdamp van verpeste slijkmoerassen, 
Die doodlijk hangen blijft op de onbewogen plassen, 
Waaruit hij oorsprong nam. De Godheid hoort hem niet; 
De wind verwaait dien vloek door 't eindloos luchtverschiet; 
Hij weegt niet in de schaal van 's hemels raadsbesluiten, 
En even schoon zal op uw graf de bloem ontspruiten, 
Bij 't keeren van de lente. 

Nog fraaijer is de volgende vergelijking:

Zal 't stokoud paard, dat nu de stramme leên 
Met moeite voortsleept langs de velden, waar voorheen 
Zijn forsche hoefslag klonk, het jonge krijgsros dwingen, 
Om niet meer fier en vrij door 't vrolijk veld te springen, 
Maar, kruipende aan zijn zij, met tragen lijkvaartstred 
Te grazen langs den boord van 't zonnig waterbed? 
Neen, moedig klinkt zijn stem! De grond dreunt van zijn hoeven! 

{==393==} {>>pagina-aanduiding<<}

Zijn vuuroog blinkt van lust, den wedloop te beproeven? 
Hij welft den fieren hals en schudt de zware maan! 
Zijn staart zweeft op den wind, als duistere oorlogsvaan! 
Daar rekt hij langs den grond de ranke hindenleden; 
Zijn zelfgekozen weg voelt naauw zijn vlugge schreden, 
En 't vreugdgehinnik trilt en schatert door de lucht, 
Die minder vrij is, dan zijn toomlooze aadlaarsvlugt! 

Dat is poëzij! En het is slechts één voorbeeld uit de vele, die wij in deze bladeren vinden. De volgende zang, waarin de Boekanier zelf het verhaal voortzet, is niet minder schoon en rijk. De beschrijvingen van zijne vlugt met adelheide voor de Spaansche benden, van zijne gevangenneming, gevangenschap en ziekte, zijn meesterlijk. De wijze, waarop zijn toestand wordt geschilderd, toen hij in het kerkerhol hoorde, dat lorenzo aan het hoofd had gestaan der krijgsknechten, die zich van hem en zijne vrouw hadden meester gemaakt, is allertreffendst, en, ware de plaats niet te lang, Rec. zou grooten lust gevoelen, om ook die regels af te schrijven. Doch wilde hij alles ook slechts aanwijzen, wat hier bijzondere melding verdient, zijne aankondiging zou eene te groote uivoerigheid krijgen.
Om van de verscheidenheid te doen blijken, welke het talent des Dichters bezit, verwijst hij de lezers van dit Tijdschrift op het gedeelte des vierden zangs, dat in het Mengelwerk van een der vorige nommers door den Eerw. boeke is medegedeeld, de keurige beschrijving van het roofschip en deszelfs vaart, benevens het lied der matrozen. Men erkent daar geheel den zeeman; gelijk over het algemeen de schildering van natuur- en zeetooneelen het bewijs oplevert, hoezeer de Dichter uit eigene kennis en ondervinding spreekt. Karakteristiek zijn ook de gesprekken, door arnold en zijne medestanders gehouden, waarin het plan van den aanval op Maracaïbo wordt beraamd. De vijfde zang verhaalt ons den dood van lorenzo, en zijne voorafgegane biecht aan arnold, als priester vermomd. Huiveringwekkend is het verhaal van aleid's vooronderstelden dood, als zij zich uit het raam stort:

Daar wankelde, ontzaglijk en bleek, als een geest, 
Hoog boven den afgrond haar donkere leest; 
Breed achter haar, vlammen in gloeijende pracht, 

{==394==} {>>pagina-aanduiding<<}

En onder haar, gapend de diepte der gracht. 
Op zag zij ten hemel, en neer in het wed, 
En elk van die blikken een zwijgend gebed! 
Toen hief zij, mij dreigend, de hand naar omhoog, 
En stortte zich neer en verdween voor mijn oog! enz. 

en niet minder schoon en waar de schildering van den toestand des ongelukkigen Boekaniers, die met den dood van zijnen vijand het doel van zijn leven heeft verloren:

Hij had geen huis, geen haard, 
Geen erf, geen maagschap, niets op aard; 
Zijn schip alleen en woeste kluis! 
En beiden walgden hem! 
Hem gaf zijns vijands dood, wiens bloed 
Gestroomd had van zijn hand, 
Een grooter leegte voor 't gemoed, 
Dan 't derven van een dierbaar pand 
Vaak zachter zielen doet. 

De laatste zang voert hem naar het vaderland terug, waar de hartbrekende ontknooping hem wacht; en ook hier is en beschrijving en verhaal even gelukkig uitgevallen, en een waardig slot van het geheel.
Rec. heeft zijn verslag met eenige aanhalingen vermengd, om den lezer proeven van den dichttrant des Heeren meijer te doen kennen. Zij zijn voorbeelden, die tot staving kunnen dienen van datgene, wat tot lof van dit stuk door hem is en wordt gezegd. Zij doen zien, dat het werktuigelijke der kunst den Dichter zeer gemakkelijk valt. Dichterlijk gevoel, verbeelding, rijkdom van denkbeelden, kracht en waarheid van voorstelling, zuiverheid van taal en groot meesterschap over dezelve, eene poëtische dictie, zoo als men ze niet dikwijls vindt, oorspronkelijkheid en schoonheid van beeldspraak, - zietdaar kenmerken, die geen onbevooroordeelde lezer den Dichter zal ontzeggen.
Rec. heeft ééne algemeene aanmerking, en zij wordt door den uitgever, getuige den brief, dien hij als voorrede heeft gegeven, reeds bij voorraad toegestemd. Het stuk is te vol, te rijk; het getuigt, dat de schatkameren van den geest nog weinig geopend zijn geweest, en dat uit den overvloed rijke-
{==395==} {>>pagina-aanduiding<<}
lijk is medegedeeld. Het is een gebrek, maar een gebrek, dat men ligtelijk vergeeft.
Kleinere aanmerkingen zou Rec. hierbij kunnen voegen. In den mond van een meisje behagen hem minder uitdrukkingen gelijk deze:

Toen voelde ik, leeuwenwelp, in 't onverbasterd bloed, 
Mijn leeuwenafkomst en onbuigbren leeuwenmoed. 

Goed te keuren acht hij het ook niet, dat men hier dikwijls in het rijm ei en ij onverschillig vindt gebruikt. Het komt te dikwijls voor, dan dat men niet zou moeten vooronderstellen, dat de Dichter het uit principe doet. Hij kan zich ook onder anderen op het voorbeeld van boxman beroepen; maar verkieslijk is het toch niet.
Doch dit zijn kleinigheden. Het geheel is voortreffelijk. De Heer meijer heeft zich door dezen eersteling eenen hoogen rang onder onze Dichters verzekerd. Hij heeft het getoond, hoe de invloed onzer Engelsche naburen gunstig kan werken. Hij heeft zich gewacht voor al dat gezochte en onnatuurlijke, wat andere navolgers hebben overgenomen. Zijn dichtstuk is de afdruk van zijnen eigen' geest. Wij wenschen hem van harte geluk met deze eerste proeve. Zij moet bijval vinden bij allen, die smaak voor poëzij bezitten; en, zoo Rec. zijne eigene ondervinding mag raadplegen, vindt zij dat reeds dadelijk bij velen. Mogt deze aanprijzende beoordeeling medewerken, om het dichtstuk onder veler oogen te doen komen, die tot dusverre nog onbekend met hetzelve mogten zijn!

De Waldenzen in Bohemen. Historische Roman. Door Charlotte von Glumer, geb. Spohr. Uit het Hoogduitsch vertaald. Te Amsterdam, bij J.C. van Kesteren. 1839. In gr. 8vo. 346 bl. f 3-:

Het is bekend, dat de Waldenzen die aanhang van Christenen zijn, die in de laatste helft der 12de Eeuw in Frankrijk ontstaan, en naar hunnen voorganger, den Lyonnezer koopman, pierre de vaux, of petrus waldus, genoemd, maar door de vervolging, die de heerschende Kerk hun aandeed, van daar grootendeels verdreven, en naar andere streken van Europa gevlugt zijn, onder anderen naar de Valleijen van

{==396==} {>>pagina-aanduiding<<}
Piemont, waar reeds vroeger de zoodanigen schijnen bestaan te hebben, die, even als zij, sommige in de Christelijke Kerk ingeslopene verkeerdheden en bijgeloovigheden verwierpen, en zich zoo na mogelijk aan de leer van jezus en de Apostelen zochten te houden; welker gezamenlijke afstammelingen nog heden ten dage aldaar gevestigd zijn. - Het zal dus wel niet letterlijk te nemen zijn, wat de Vertaler van het bovenstaande werk in het Voorberigt zegt, dat ‘de oorsprong der Waldenzen tot de allereerste tijden van het Christendom opklimt;’ dat ‘de aanhangers en volgelingen, die de Apostelen allerwegen maakten, in de Geschiedenis voor Apostelbroeders en opvolgers der Apostelen bekend zijn;’ en dat ‘men dezen Apostelbroederen later den naam van Waldenzen gegeven heeft naar eenen hunner Leeraren petrus waldus.’ Immers de naam van Apostelbroeders is niet vóór de 12de of 13de Eeuw bekend, en was misschien die van een' zijtak der Waldenzen, of althans hun aanverwant in gevoelens, en er is geen blijk, dat petrus waldus aan het hoofd van dezelve gestaan heeft.
Uit den titel nu van bovenstaand werk zou men verwachten, dat men daar de geschiedenis, hoewel naar de mode van den tijd in een romantisch kleed gestoken, vinden zou van dat gedeelte der Waldenzen, dat naar Boheme gevlugt is, en aldaar in de gebeurtenissen van onrustige tijden heeft moeten deelen. Doch, het boek lezende, ziet men, dat de titel te onbepaald is, en dat het slechts de lotgevallen behelst van ééne zulke Waldenzer familie, borzeck genoemd, die, omstreeks de helft der 15de Eeuw, als aldaar gevestigd voorgesteld wordt; welke geschiedenis echter met vele episoden doormengd, en hierdoor wel eens wat overladen is. De heldin des verhaals schijnt eindelijk te zijn (hoewel zij er eigenlijk geen groote rol in speelt) de dochter dezes huizes, elisabeth, (op het titelvignet vertoond) die, na verschillende inwikkelingen der gebeurtenissen, gelukkig gehuwd raakt met zekeren ulrich von brandeis, die eerst, daar hij, door valsche berigten bedrogen, haar dood waande, met eene op hem verliefde Gravin cornelia smirziski getrouwd was geweest, doch welke naderhand, ten gevolge der slechte praktijken van zijnen halfbroeder en heimelijken medeminnaar benno, door middel van vergift omgekomen was.
Het ontbreekt dus dezer verdichte geschiedenis niet aan romantische stof, ja zij is er overvol van: zij is echter in goe-
{==397==} {>>pagina-aanduiding<<}
den stijl geschreven, laat zich niet zonder belangstelling lezen, en mag onder hare talrijke broeders en zusters, en neven en nichten, eene niet ongeëerde plaats hebben. Met dit al is Ref. over het geheel hoe langer hoe minder vriend van die tweeslachtige schepsels der verbeelding, die thans aan de orde van den dag zijn, en die vele Schrijvers en Schrijfsters schijnen te meenen zeer gemakkelijk te kunnen voortbrengen, doch waarin zij zich wel eens aan de ware Geschiedenis, of aan den geest der voormaligen Eeuwen, of aan het costuum en het coloriet dier oude tijden zoo vergrijpen, dat er voor hen, die met den loop der ware gebeurtenissen geheel of gedeeltelijk onbekend zijn, de waarheid moeijelijk uit te leeren of te herkennen is. Om deze redenen kan Ref. met zijnen lof aan zulke soort van geschriften niet zeer mild zijn; maar hij wil nogtans aan elisabeth borzeck, het papieren kind van eene Hoogduitsche Dame, dat de Vertaler in een goed Nederlandsch gewaad gekleed heeft, gaarne eene goede getuigenis op hare reis door de romanlezende wereld medegeven.





Keur van Mengelingen ter bevordering van wijsheid, deugd en Godsdienst, door W. Goede. Te Gorinchem, bij A. van der Mast. 1839. In gr. 8vo. 175 bl. f 1-60.

Handwijzer op den kruisweg des levens, enz. Door A. Biben, Predikant te Edam. Vrij bewerkt naar het Hoogduitsch van Dr. H.B. Wagnitz. IIde Stuk. Te Leeuwarden, bij G.T.N. Suringar. 1839. In gr. 8vo. 201 bl. f 1-80.

No. 1 is eene verzameling van aneedoten, kleine verhalen, aanhalingen uit beroemde Schrijvers en dergelijke, betrekking hebbende op verscheidene Christelijk-maatschappelijke deugden en verkeerdheden, naar welke het werkje in 22 Hoofdstukken is afgedeeld. Eenige voorvallen waren ons nieuw; verre de meesten echter oude bekenden. Het bevat dus wel weinig nieuws, maar toch niets schadelijks, veeleer nog nuttige wenken. Men kan het in een anders verloren oogenblik ter hand nemen, en met goed gevolg aan de jeugd geven en aan die klassen van lezers, voor welke de Leesbibliotheken der Maatschappij: tot Nut van 't Algemeen zijn

{==398==} {>>pagina-aanduiding<<}
bestemd, ter bevordering van wier doel de nu overleden Schrijver naar vermogen heeft medegewerkt. Ook in deze Leesbibliotheken zelve is het werkje wèl geplaatst naast de Zedekunde in Voorbeelden en Verhalen, door die Maatschappij uitgegeven, en waarmede het onderhavige vele overeenkomst heeft. Het titelvignet is beneden alle kritiek.
No. 2. Van het eerste stuk der vertaling of omwerking van dat gedeelte van wagnitz Moral in Beyspiele, hetwelk meer bepaaldelijk tot de jeugd betrekking heeft, hebben wij vroeger het noodige gezegd, ook om den aanleg en de strekking van het werk te doen kennen. De met zeer vele goedkeuring door ons geëindigde lezing van het tweede heeft ons geene reden gegeven tot verandering van ons oordeel; waarom wij het evenzeer aanbevelen.

De groote Lijder en andere Gedichten van G.G. van Meurs. Te Utrecht, bij J.G. Andriessen. 1839. In 8vo. 80 bl. f :-75.

De Heer van meurs gaf vóór eenigen tijd, ten gevolge van eene onberadene Gelofte, aan zijne overledene eerste vrouw gedaan, een bundeltje prulverzen uit. Hij wijdt thans een dito dito aan zijne tweede vrouw.

Met wie 'k, spijt huwlijksheil, met vreugd en smart doorweven, 
Steeds pal mogt blijven staan. 

Het is, zegt hij zelf,

de tweede stap, o leven van mijn leven! 
Op 's dichters muzenspoor; 
Maar 'k weet, 't is stameltaal, door mij daar neergeschreven, 
Bij 't heerlijk zangrenkoor, 
Dat van den hoogen kruin der Helicon haar galmen 
Doet klinken over d'aard; 
Maar, o, mogt mijn getjilp als offer voor u walmen, 
Voor u, die m'alles waart. 

Iemand, die zoo walmend tjilpt, moest zich niet wagen aan onderwerpen als de lijdende Verlosser. Uit die armzalige rijmelarij willen wij dan ook geene proeven mededeelen; het onderwerp is te heilig. Liever nog een paar staaltjes uit de aandoenlijke romance Karel en Rosiene; b.v. eenige regels, waarin de vader zijne woede uitstort over de keuze zijner dochter:

En gij, mijne dochter, mijn vreugd en mijn lust! 
Is zoo uw geweten in slaap reeds gesust, 
Dat gij mij zulk onheil wilt brouwen? 

{==399==} {>>pagina-aanduiding<<}

Sluit ze achter de tralies daar ginder in 't slot. 
Met haar, die de liefde des vaders bespot, 
Wil ik mij niet langer bemoeijen. 

De gelieven vlugten naar Amerika, komen aan wal, en zetten zich zamen op een muildier neder,

En staren verrukt reeds in toekomst en lot, 
Op d'aanstaande huwelijksstander. 

Maar hun leed is nog niet ten einde; een woudbrand en een storm overvalt hen: ter naauwernood redden zij zich met een' boom over het water.

Nu zijn zij aan zaliger kusten. 
Doch neen, de drift weleer door liefde opgewekt, 
Wordt door de natuur al ras smartvol ontdekt, 
En ontmantelt d'oneerlijke lusten. 
Daar lag nu Rosiene ontluisterd ter neer, 
Bezwijmd door de pijnen en smarten, enz. 

Wie meer dergelijke fraaijigheden wil lezen, koope het boekje!

Wie geeft wat hij heeft, is waard dat hij leeft. Blijspel, in één Bedrijf. Te Amsterdam, bij J.M.E. Meijer. 1839. In kl. 8vo. 50 bl. f :-40.

De Neven en Nichten in het vermeende sterfhuis. Blijspel, in één Bedrijf. Te Amsterdam, bij J.M.E. Meijer. 1839. In kl. 8vo. 52 bl. f :-40.

Kleine potjes hebben óók ooren. Blijspel, in één Bedrijf. Te Amsterdam, bij J.M.E. Meijer. 1839. In kl. 8vo. 50 bl. f :-40.

De Schoolopziener ad interim, of goed voorgaan doet goed volgen. Blijspel, in één Bedrijf. Te Amsterdam, bij J.M.E. Meijer. 1839. In kl. 8vo. 40 bl. f :-35.

Van deze vier Blijspelletjes door eenen ongenoemden, die zijnen naam niet had behoeven te verzwijgen, bevalt ons het eerste minder dan de drie anderen. De hoofdpersoon Schijnman is zoo overdreven, zoo dwaas milddadig bij zijne behoeftige omstandigheden, dat hij aan een verstandig Publiek niet bevallen kan, en dus ook de zedeles bij het slot, indien het gedrag van Schijnman haar motivéren moet, weinig werking kan doen.

{==400==} {>>pagina-aanduiding<<}

Geestig is: De Neven en Nichten in het vermeende stershuis. Hadden wij ons een soortgelijk stuk: De doode Oom, niet herinnerd, het effect bij de lezing zou grooter zijn geweest. Intusschen, plan en uiteenzetting zijn hier in vele opzigten anders, en het Blijspel blijft oorspronkelijk.
Kleine potjes hebben óók ooren, is al zeer aardig en natuurlijk behandeld. Goed gespeeld wordende, moet dit stukje algemeen in de hand vallen.
Niet minder is dit waar van: De Schoolopziener ad interim. Wel is waar, de stelling van den hoofdpersoon is vrij moeijelijk. In de werkelijke wereld zou men hem die grap niet ligt nadoen; echter, het is een Student, en die durven wel eens iets meer dan een ander. Het is wel zonderling, dat Jusv. Zoet hem niet dadelijk mistrouwt, en als Institutrice hem niet eenig bewijs zijner betrekking afvraagt. Nog zonderlinger, dat de oudste élève, Jusv. Meibloem, een meisje van 18 jaren, zich laat overhalen, om, ten gevalle van Mijnheer den jongen Schoolopziener ad interim, al ware hij zulks geweest, of al had zij hem daarvoor gehouden, die verliefde versjes te reciteren, en zelfs min of meer, bij afwisseling van rol, in zulk een hartstogtelijk karakter komedie met hem te spelen..... Maar, op het tooneel ziet men zoo naauw niet, en de passage is inderdaad kluchtig, vooral daar het tooneel eene kostschool is. Het stukje bragt ons nu en dan De Turksche Gezant van kotzebue te binnen.
In het algemeen keuren wij het af, dat in deze Blijspelen meest al de personen karakternamen hebben. De poging des Schrijvers, om den destigen stijl te vermijden en den gezelschapstoon, zoo veel mogelijk, op het tooneel in te voeren, onder anderen door gij of in ge of in je, of zelfs in u, als de spreker beleesd wil zijn, en zoo insgelijks uwe, b.v. uwe vrienden, in je b.v. je vrienden te veranderen, is niet verwerpelijk, mits men ook daarin de maat niet overschrijde. Hier en daar, waar de toon des sprekers klimt en meer rhetorisch wordt, dan in het dagelijksche leven geschiedt, zoo zou men ook gij of ge voor jij en je wel hebben kunnen behouden. Jij en jou vooral zijn dikwijls te plat. Gelijk de Blijspeldichter, zelfs in proza, veelal tot den spreektoon in de zamenleving af moet dalen, zoo mag en behoort hij ook somwijlen te trachten op dien spreektoon in te vloeijen, en hem, waar het gesprek ernstig en plegtig wordt, hetwelk ook in de komedie wel eens plaats grijpt, tot de schrijftaal op te voeren.


{==401==} {>>pagina-aanduiding<<}

Boekbeschouwing.

Leidsman op den weg der waarheid. Kleine Geschriften, naar de behoefte des tijds, ter uitbreiding van zuivere Bijbelkennis en Christenzin. Naar het Fransch. Te 's Gravenhage, bij W.P. van Stockum. 1839. In gr. 8vo. 191 bl. f 2-:

Volgens het voorberigt bevat dit werkje eene bloemlezing uit Fransche Traktaatjes, meerendeels van den door het uitgeven van het Heidensche Rome reeds alom gunstig bekenden Predikant, napoleon roussel. Ofschoon wij nu ook in onze taal oorspronkelijk aan dergelijke traktaatjes geen gebrek hebben, is dit, in onzen vertaalzieken tijd, geene bedenking, indien de inhoud goed en voor onze landgenooten geschikt is. Wij zullen dit zien, na vooraf iets van den inhoud gezegd te hebben.
Het eerste der dertien Vertoogen heeft tot titel: de Godsdienst noodig voor het volk. Het wijst op eene evenzeer onderhoudende als overtuigende wijze aan, hoe valsch de stelling zij, dat de Godsdienst niet hooger zij aan te merken, dan als eene soort van teugel voor het gemeen, waar aan de beter opgevoede geene behoefte heeft. Deze schandelijke stelling, welke, naar het ons meermalen voorkwam, ook in ons Vaderland minder vreemd is, dan men wenschen zou, wordt hier - en hoe zou dat ook op eenige weinige bladzijden kunnen? - wel niet tot in hare geheimste schuilhoeken en in alle hare gevolgen nagegaan, maar toch met waarheid in hare naaktheid ten toon gesteld.
Niet minder algemeen, maar tevens niet minder onwaarachtig en onvruchtbaar, is eene andere stelling, dat het de beste Godsdienst is, een eerlijk man te zijn en niemand onregt aan te doen. Het Vertoog, dat hiertegen is ingerigt, toont op eene duidelijke wijze aan, deels, dat niemand in den uitgestrektsten zin kan gezegd worden een eerlijk man te zijn, deels, dat meer, dan de bewustheid

{==402==} {>>pagina-aanduiding<<}
van zulks in zekere mate te zijn en geweest te zijn, vereischt wordt, om met een gerust geweten te kunnen leven en sterven.
Geloof en Ongeloof is het opschrift van het derde Vertoog. Het is gegoten in den vorm van een gesprek, waarin eerst wordt aangetoond, dat het bespottelijk is, niets te willen gelooven, dan hetgeen men door eigene zintuigen heeft ondervonden; en daarna de geloofwaardigheid des Bijbels met eenige gronden aangedrongen. Men zoeke hier natuurlijk geene volledige uiteenzetting van die gronden; het ontbreekt echter niet aan schrandere opmerkingen, die goed hout snijden, b.v. dat de wijzen der oude, heidensche wereld, die dan zoo hoog door de Deïsten geprezen worden, niets tot geluk van het menschdom hebben gedaan, hetwelk ook zelfs maar van verre met de onschatbare weldaden van het Christendom kan vergeleken worden, ten aanzien van vrijheid, onderwijs, Godshuizen enz.
Dat eigenlijk de Deïsten zonder God zijn, wordt in het volgende stukje aangewezen. Het wordt voorgesteld in het kleed van een bezoek in Frankrijk door eenen Mahomedaan. Het is zeer onderhoudend geschreven, brengt bijtende scherts ter gepaste plaatse aan, en is een der beste stukken uit den bundel.
Verder wordt aangetoond, in welken zin God kan gezegd worden oneindig goed te zijn, vooral in betrekking tot de genadige schuldvergiffenis in jezus christus. Het vormt eenigermate den overgang van de vorige tot de meeste der volgende Vertoogen, door aanwijzing van het valsche, troostelooze en onvruchtbare, zoo wel van bloote wijsbegeerte, als van de Roomsche kerkleer.
In: het Boek der boeken komt de Schrijver nogmaals terug op de veelzijdige voortreffelijkheid des Bijbels, wordende deszelfs waarde niet alleen uit de zuiverheid der daarin verkondigde zedeleer afgeleid, maar ook uit de stipte uitkomst der daarin gedane voorspellingen. Ook hier brengt de dialoog veel toe tot het onderhoudende. Eene kleine proeve: ‘Denk hierover na, want het heil uwer ziel is er mede gemoeid! - Ei,’ zeide de Assessor, ‘onze ziel!

{==403==} {>>pagina-aanduiding<<}
Wie zegt u, dat wij eene ziel hebben? (*) Hebt gij eene ziel gezien? - Neen. - Hebt gij ze geproefd? - Neen. - Hebt gij ze betast? - Neen. - Hebt gij ze gehoord? - Neen. - Hebt gij ze geroken? - Neen; maar ik heb ze in mijzelven gevoeld, zeide de kramer. - Welnu!’ zeide de Assessor, ‘gij hebt ze gezien noch gehoord, getast, geproefd noch geroken; gij hebt ze slechts in u gevoeld; gij hebt alzoo vijf bewijzen tegen een, dat de ziel niet bestaat. - Zeer wel,’ zeide de koopman; ‘sta mij thans toe, u te vragen: Hebt gij het verdriet gezien? - Neen. - Hebt gij het betast?’ enz. ‘Welnu,’ zeide de koopman, ‘gij hebt dus vijf bewijzen tegen een, dat er geen verdriet bestaat.’ Ten deele hetzelfde onderwerp wordt behandeld in het volgende: de Bijbel.
Nader op het eigenlijke gebied der verdediging van het Protestantisme tegen de Roomsche kerk komt de beantwoording der vraag: Waarom verbiedt uw priester u den Bijbel te lezen? Hier komen de plaatsen voor, die te sterk tegen de laatstgenoemde leer bewijzen, dan dat men de lezing van een boek zou vergunnen, waarin zulke waarheden geleerd worden. Naauw hangt daarmede zamen: Heeft men aan de zijde der Roomschen of wel der Protestanten pogingen gedaan, om den Bijbel bij het vertalen te vervalschen? De Bijbelvertalingen (Fransche, schoon de overzetting ook in het Nederduitsch wordt gegeven) van amelot en ostervald worden onderling vergeleken, ten overtuigenden bewijze, dat de eerste ten gevalle van het Katholicisme, of liever Romanisme, verscheidene plaatsen des N.V. heeft verminkt. Nogmaals wordt op het valsche dier kerkleer teruggekomen in het stukje: de Katholijk; terwijl in dat: de Antichrist, het gevoelen wordt uiteengezet, dat daardoor de Paus, of liever de Pauselijke Hierarchie, moet verstaan worden. Van de Vertoogen: Men

{==404==} {>>pagina-aanduiding<<}
is door geboorte nog geen Christen, en het Sterfbed, behoeven wij niets naders te zeggen.
Indien men ons nu vraagt naar ons oordeel over deze stukjes op zichzelve, dan is zulks over het algemeen niet ongunstig. Het ontbreekt niet aan warmen Godsdienstijver, gemoedelijken zin en overtuigende kracht. Maar dat neemt de aanmerkingen niet weg, die wij er op hebben. Het Vertoog b.v. over Geloof en Ongeloof geest voor den eenen te veel, voor den anderen te weinig; en het gevoelen, dat de Heilige Geest op eene van Gods woord verschillende - eigenlijk aan de werking van het laatste voorafgaande - wijze op 's menschen gemoed werkt, staat hier en daar te veel op den voorgrond. ‘Weldra - zoo leest men bladz. 27 - gevoelde hij, dat, om er (van de Bijbellezing) vrucht van te hebben, die lezing moest worden voorafgegaan door het hartelijk gebed tot God om verlichte oogen des verstands; en daar hij gelezen had, (1 Cor. II:4, moet zijn 11) “dat niemand van de menschen weet hetgene des menschen is, dan de geest des menschen, die in hem is, alzoo ook niemand, hetgene God is, weet, dan de Geest Gods,” besloot hij, God om den Heiligen Geest te smeeken, ten einde Zijn woord wel te verstaan. Hij deed zulks, en weldra werd de Schrift duidelijk voor hem.’ Laat ons nu, vrij van aangenomene stelsels, de zaak eens met gezond verstand beschouwen. Wij worden in het Christendom gewezen op den Bijbel, als de eenige, maar dan ook volkomen toereikende, kenbron van alle weten, gelooven, hopen en betrachten, in zaken van Godsdienst. Het komt er dus op aan, dat wij den Bijbel regt verstaan. Maar hoe verstaat men nu een boek? Door behulp van taal- en oordeelkunde (historisch-grammaticale interpretatie). Neen, zegt men, er is nog iets hoogers noodig. Hoe weet men dat? Uit den Bijbel, is het antwoord. Daar staat van eene voorlichting van Gods Geest, enz. Maar wij antwoorden: Hoe weet gij dat? Of zijn zonder voorafgaande voorlichting van dien Goddelijken Geest (wiens hulp ter onzer ware verbetering wij in geenen deele -
wél verstaan - ontkennen) dan toch die plaatsen,

{==405==} {>>pagina-aanduiding<<}
en deze alleen, duidelijk, waarin van die verlichting gesproken wordt? Zoolang men ons die bedenking niet heeft opgelost, houden wij dit alles voor mysticisme, waarop partij welligt met 1 Cor. II:14 (maar dan ook met eene magtspreuk!) antwoorden zal. - Op de verklaring van 2 Thess. 2 zou ook vrij wat aan te merken vallen (in het stukje: de Antichrist.) Maar wij moeten ons bekorten. Daarom gaan wij ook verscheidene leemten voorbij, en zeggen alleen, dat de Schrijver, bladz. 173, de waarheid, dat de Bijbel een boek is, niet enkel voor Priesters, maar voor het geheele volk, bewijst door de aanmerking, dat paulus, zijne Brieven aan verschillende kerken schrijvende, ze niet rigt tot de Opzieners alleen, maar tot ‘allen, die te Rome zijn’ enz. Hier had men zich kunnen en, omdat het eene zeer sterke plaats tot dit doel is, moeten beroepen op 1 Thess. V. 27. Zoo ook bladz. 175: ‘Wanneer een vriend ons een' brief zendt, waarvan eenige woorden onleesbaar zijn, werpen wij immers daarom het geheele vel papier niet weg; wij lezen denzelven twee, drie keeren over, tot dat het voorgaande en het volgende ons de onleesbare woorden doet begrijpen.’ Hier was het nu juist de plaats geweest tot herinnering van den pligt der Priesters, om den Bijbel aan het volk te verklaren.
Het valt ook bij de eerste lezing in het oog, dat de onderscheidene Traktaatjes tot bijeenvoeging minder geschikt waren. Dat blijkt vooral daaruit, dat hetzelfde wel eens twee- of meermalen gezegd wordt, gelijk de opmerkzame zulks reeds meer of min aan ons verslag van den inhoud heeft kunnen bemerken. Op sommige plaatsen is het zelfs hinderlijk. Zoo staat op de boven door ons gedeeltelijk aangehaalde bladz. 97 nagenoeg hetzelfde als op bladz. 29 volg. over het ontkennen van hetgeen men niet gezien of ondervonden heeft. Zoo wordt bladz. 88 volg. volkomen herhaald, wat bladz. 43 volg. reeds gezegd was over de vervulling der Bijbelsche voorspellingen; ook bladz. 37 en 93 ongeveer dezelfde denkbeelden met andere woorden herhaald over het rein zedelijke, het bovenzinnelijke van de leer des Christendoms. Die minder oordeelkundige bij-
{==406==} {>>pagina-aanduiding<<}
eenvoeging is dan nu ook oorzaak, dat het geheel (het ensemble) voor zeer weinige lezers geschikt is. Men hadde gevoegelijker b.v. No. 1, 2, 3, 4, 10 kunnen bijeenvoegen; ook No. 6, 7, 8, 9, 11 en 12. De laatstgenoemden zouden een zeer nuttig geschenk hebben kunnen zijn aan diegenen onder de Protestanten, die gedurig blootstaan voor de proselietenzucht der Roomsche kerk; de anderen zijn meer voor onverschilligen ingerigt.
Van de inkleeding, en van meer dan deze, gaat veel verloren, doordien de colportage in ons vaderland weinig - bij ondervinding geheel niet - bekend is. En wat ons nog meer verwondert, is, dat de Overzetter niet schijnt gevoeld te hebben, dat, indien zijne stelling, dat de Roomsche Kerk zich in tegenstelling met de Protestantsche bij het vertalen aan vervalsching van den Bijbel heeft schuldig gemaakt, eenig bewijs zou erlangen voor hen, ten wier behoeve hij deze stukjes vertaalde, hij de voorbeelden uit Nederduitsche Bijbelvertalingen had moeten nemen, of, dat niet kunnende, dat geheele Vertoog had behooren over te slaan.
Kortom: wij erkennen het vele goede, belangrijke, schoone, nuttige van hetgeen hier op vele plaatsen gezegd wordt, doch houden het bijeenzamelen en overbrengen dezer Vertoogen voor eenen ondoelmatigen en onnoodigen arbeid. Ondoelmatig, omdat, zoo als wij reeds zeiden, de bijeenvoeging verkeerd, en veel van het hier gegevene alleen voor Frankrijk gepast is; onnoodig, vermits het ons aan geene oorspronkelijke godsdienstige schriften ontbreekt. Dit laatste komt echter bij de vertaalziekte van onze dagen niet meer in aanmerking.
Geen Mufti, maar Imans roepen bij de Mahomedanen van de Minarets de geloovigen tot het gebed, bladz. 51. En daar bladz. 13 van trouwen gesproken wordt, moest voor hunne getrouwheid staan hare. De vertaling is niet kwaad en de uitvoering zeer netjes.






{==407==} {>>pagina-aanduiding<<}

Feestrede bij de viering van het vijs-en-twintigjarig bestaan des Nederlandschen Bijbelgenootschaps en der Afdeeling Schouwen en Duiveland van hetzelve; uitgesproken te Zierikzee, den 24 Nov. 1839, door den Medebestuurder der Afdeeling H.M.C. van Oosterzee, Predikant te Elkerzee. Te Zierikzee, bij J. van de Velde Olivier. 1840. VI en 30 bl. f :-40.

Het vijfentwintigjarig bestaan van het Nederlandsche Bijbelgenootschap gaf eene gepaste aanleiding tot het houden van feestredenen. Van die, welke het licht hebben gezien, is, voor zoo verre zij der Redactie vroeger zijn toegezonden, in No. V en VI van dezen jaargang van ons Tijdschrift verslag gegeven. De nu aangekondigde gewierd haar eerst onlangs, dewijl, gelijk de Schrijver in het Voorberigt meldt, de uitgave door bijzondere omstandigheden vertraagd is.
Beter laat dan nooit, mag men hem hierop toevoegen, wanneer het geschrevene en uitgesprokene der uitgave waardig is. En Rec. houdt deze Feestrede voor overwaardig, om niet slechts door hen, die haar hooren mogten, maar door alle Bijbel- en menschenvrienden, ja door alle vrienden van smaakvolle en kernachtige lectuur, gelezen, behartigd, in hunne boekerij geplaatst te worden.
Zij is opgedragen aan den Vorstelijken Beschermheer des Genootschaps; een gelukkig denkbeeld, waarop, zoo ver Rec. weet, de Heer van oosterzee, alleen gekomen is. De tekst is II Cor. II:14, en wordt kortelijk in het verband toegelicht. Alle Leeraars, zegt de Redenaar verder, (wel te verstaan die, welke aan hunne roeping beantwoordden) van paulus tijd af tot op heden, hebben dien vriendelijken geur van kennis, van welken de tekst gewag maakt, over den aardbodem verspreid, hebben dat gedaan uit Gods Woord, en hebben dus dezelfde dankstof als de groote Apostel.
Bij de ontwikkeling van dit onderwerp bepaalde de Re-
{==408==} {>>pagina-aanduiding<<}
denaar zijne toehoorders: 1. op den aard van het werk der Bijbelverspreiding; 2. op hetgeen dit werk reeds tot stand gebragt heeft, en eindelijk 3. op den ruimen omvang van hetgeen daarin nog te doen is. Deze oogpunten zijn andere, dan die, waaruit de zaak, in de overige ook door ons gelezene belangrijke Feestredenen te dezer gelegenheid, beschouwd is. Dit geeft (zeggen wij het Voorberigt na) eene aangename verscheidenheid, bij overeenstemming in de hoofdzaak. In het laatste gedeelte der Redevoering wordt, naar aanleiding van het voorafgegane, tot dankbaarheid, ijver en vertrouwen opgewekt. Zij werd afgewisseld met koorgezangen, door den Heer Mr. j. berman te Zierikzee vervaardigd, door het Zierikzeesche Zanggezelschap Arion uitgevoerd, en hier, even als de verzen, door de Gemeente uit de Psalmen en Evangelische Gezangen aangeheven, ingelascht; terwijl aan het slot eenige Aanteekeningen, meestal de Feestviering zelve of de Geschiedenis der Asdeeling betreffende, gevonden worden.
Tot eene proeve van den krachtigen en levendigen, blijkbaar uit het hart gevloeiden stijl, kiezen wij, niet omdat zij fraaijer, maar omdat zij korter is dan vele andere, de volgende plaats, waarmede de schets van den aard der Bijbelverspreiding besloten wordt: ‘Waar Gods woord wordt verspreid, daar behaalt de menschlievendheid de schoonste zegepralen, heerlijker, dan waar zij den hongerige spijzigt en den naakte kleedt, omdat de geest meer is dan het ligchaam, en de onverderfelijkheid het verderfelijke ver te boven gaat. Waar de Bijbel wordt verspreid, daar lagchen de Engelen Gods dat goede werk vriendelijk toe, want daar leert de jongeling, hoe hij zijn pad zuiver kan houden; daar erlangt de grijsheid den besten stas; daar leert de rijke zijne behoefte kennen, en de behoeftige zijnen rijkdom; daar bekomt de verlegene raad; de tranen der droefheid droogen op; de menschelijke maatschappij verkrijgt de beste waarborgen van rust en veiligheid, troonen de magtigste steunsels, de aarde den grootsten zegen. Ja, de verspreiding van den Bijbel is een heerlijk werk, want waar zij arbeidt, daar wordt verdreven wat menschelijk geluk ver-
{==409==} {>>pagina-aanduiding<<}
woest, en een deel van de zaligheid des hemels nedergelokt op aarde. Ja, wij mogen God danken, wanneer hij door ons den reuk zijner kennis openbaar maakt op alle plaatsen!’
De waardige Leeraar, naar wij meenen nog in de kracht des levens, ondervinde zegen op hetgene hij, in zijnen tegenwoordigen en lateren ruimeren werkkring, die eenen zoo talentvollen Man voorzeker wel zal worden aangewezen, tot verspreiding, regt verstand, waardering en naleving van den hem zoo dierbaren Bijbel toebrengt en verder toe moge brengen!
Ook de Koorgezangen zijn verdienstelijk, en moeten bij goede uitvoering voldaan hebben. Op enkele minder vloeijende regels, als: Welzalig, dien die gave uw's Geest Is neêrgedaald van boven! mogen wij, hier vooral, niet vitten.
Het boekje beveelt zich ook door eene nette uitvoering aan.

Iets over het verval in de Hervormde Kerk en den toenemenden invloed der Roomsche Geestelijkheid in ons Vaderland. Te Utrecht, bij N. van der Monde; te Amsterdam, bij J.C. van Kesteren. [Zonder jaartal.] Voor rekening van den Schrijver. In gr. 8vo. 40 bl. f :-40.

‘Het is niet dan met een huiverend gevoel,’ zegt de Schrijver, ‘dat ik de pen opneem ter behandeling van een zoo gewigtig onderwerp;’ en als ‘onkundig leek, als bezittende slechts eene oppervlakkige kennis van de Godgeleerdheid, moet ik de toegevendheid mijner Hervormde landgenooten inroepen, wanneer soms de hier aangevoerde redenen en oorzaken’ van het op den titel vermelde ‘niet altoos met juistheid beoordeeld zijn.’ Is dit laatste zoo, dan had hij zich, meent Rec., die huivering kunnen besparen, door zijne pen stil te laten liggen, want dan mist hij zijn geheele doel, door noch de kwaal noch de geneesmiddelen goed te doen kennen; dan ziet hij misschien

{==410==} {>>pagina-aanduiding<<}
gevaar, waar het niet bestaat, en ziet het voorbij, waar het werkelijk aanwezig is. - Dat het hem, bij de beste meening, aan volledigheid van kennis en helderheid van denkbeelden omtrent de zaak, waarover hij schrijft, en aan geoefendheid in goeden stijl ontbreekt, hiervan levert dit stukje blijken genoeg op. Nergens wijst hij duidelijk aan, wat hij onder verval in de Hervormde Kerk verstaat; doch daar hij er, bl. 5, den toenemenden invloed der Roomsche Geestelijkheid regtstreeks tegenoverstelt, schijnt hij de vermindering harer leden door overgang te bedoelen: en dan mag deze laatstgenoemde hem wel een compliment maken, dat hij, Protestant, haar zoo veel toeschrijft; doch dat zij er zich niet te veel op verheffe, want dat haar invloed toeneemt, hiervan voert hij niets anders aan, dan dat zij, vooral sedert 1795, zich beijvert, om proselieten te maken! Nu, dit is immers altijd en overal haar doel geweest; maar dat hier en daar de Hervormde Gemeenten eer af- dan toegenomen zijn, dit is niet alleen of voornamelijk daardoor, maar ook en wel grootstendeels door andere omstandigheden des maatschappelijken levens, die met de Godsdienst niets gemeen hebben, veroorzaakt.
Rec. kan de aangegevene oorzaken des vervals en de hulpmiddelen daartegen hier niet in het breede beoordeelen: de Schrijver houde hem dus de volgende wat kort zamengedrongene opmerkingen ten goede! - Eerste, zoo niet eenige oorzaak de afscheiding van Kerk en Staat, maar dus verward met het ophouden van een heerschend Kerkgenootschap; en als zoodanig betreurd, dat men nu niet meer Hervormd moet zijn, om eenige, zelfs de minste stedelijke bediening te erlangen, maar dus eene groote burgerlijke onbillijkheid voorgestaan, daar alle burgers van een land immers ten opzigte van den Staat gelijke regten hebben. - Verder, als in éénen adem, over tijd en wijze van het catechetisch onderwijs en het zinnelijke van de Eerdienst, als zijnde dit alles bij de Roomschen meer geschikt voor den gemeenen man dan bij de Hervormden, en eindelijk over de Separatisten! Indien de Schrijver meer bekend ware met de verbetering en volmaking van het af-
{==411==} {>>pagina-aanduiding<<}
zonderlijk godsdienstig onderwijs bij de Nederlandsche Hervormden in de latere jaren, en hij het onderscheid tusschen populair en triviaal, dat hij, over de Separatisten sprekende, zoo wél in acht neemt, ook daarop toegepast hadde, dan zou hij het platte catechetisch onderwijs van sommige Pastoors daar niet boven verheffen. - Kon men hier of daar nu en dan koorgezang invoeren, deze zijn meer geopperde voorslag, indien uitvoerlijk, zou niet verwerpelijk zijn, maar toch niet om het koraalgezang der Gemeente geheel te verdringen. - (Dat de Lutherschen het Avondmaal Mis blijven noemen, zal wel eene vergissing zijn: zelfs bij de Roomsch-Katholieken is Mis en Communie niet hetzelfde.) - Dat heersch- en bemoeizucht de Predikanten, zoo wel als de Pastoors, wel eens besmet, wie zal dit, helaas! ontkennen? maar die aan ‘velen onzer Predikanten, vooral ten platten lande’ (bl. 20) toe te schrijven, is eene overdrevene en beleedigende aantijging, die de
Schrijver bezwaarlijk zou bewijzen. - Zoo wordt er ook aan deszelfs wensch meer, dan hij denkt, voldaan, dat ‘er van wege de Hooge Regering gelet worde op de beroepen in plaatsen, waar de Roomschen de overhand hebben.’ - Verder gispt hij de trotschheid der Protestantsche Kerkvoogden, (dit woord heeft thans bij de Hervormden in Nederland eene andere beteekenis) of eigenlijk hun bejagen van eer en zinnelijk genot: ook hiervan mogen bij dezelve, zoo wel als bij de Roomschen, voorbeelden zijn; doch waartoe zoo breed uitgehaald, bl. 28-30, over een zoodanig, waarin veinzerij en huichelarij zich daarmede vereenigden? Kan in die voorbeelden, die hij zelf zegt dat ‘gelukkig weinig zijn,’ eene oorzaak van het verval der Kerk gezocht worden? En wat de ondeugden aangaat, waarvan hij bl. 31 spreekt, zijn er dan geene voorbeelden van afzetting van de genen, die er zich doorgaans aan schuldig maakten? Waartoe dan gesproken, alsof er geen acht op geslagen wierd? - Zoo schijnt hij ook, naar hetgene, dat er bl. 31-34 volgt, weinig bekend te zijn met de maatregelen der Regering en der beide Protestantsche Synoden, om Neêrlands Oost- en West-
{==412==} {>>pagina-aanduiding<<}
Indië met goede Protestantsche Leeraars te voorzien. - Wat hij verder zegt over de pligten der Ouderlingen, Diakens enz. en der leeken in het algemeen, en over de bezoldiging der Leeraars, is goed, maar meestal oppervlakkig. - Tot zijne klagt over nieuwe combinatiën is thans waarlijk geen reden, en zeer noode wordt er hiertoe overgegaan; terwijl hij vergeet, dat er hier en daar, nog in de jongste tijden, waar de behoefte dit vorderde, nieuwe Gemeenten gesticht, en aan andere, zoo wel door het Gouvernement, als door de Synode, aanzienlijke ondersteuningen tot instandhouding toegestaan worden.
Ten besluite dan, doet Rec. nogmaals gaarne hulde aan de goede bedoeling des hem geheel onbekenden Schrijvers, maar houdt het tevens daarvoor, dat, indien hij met eene meer doordringende kennis van zaken toegerust ware geweest, hij zijn geschrijf zou teruggehouden, en niemand er iets bij verloren hebben; terwijl het nu ligtelijk, geheel tegen zijn welmeenend oogmerk aan, kwaad zou kunnen doen, door oude of jonge laudatores temporis acti den onbillijksten klaagtoon te doen aanheffen, en het Roomsche Propagandismus zeer ten onregte te verheugen.

Stelsel der Heelkunde. Door Ph. Fr. von Walther, Hoogleeraar in de Geneeskunde aan de Ludwig-Maximilian's Universiteit, enz. Uit het Hoogduitsch. IIde Stuk. Te Amsterdam, bij J.D. Sijbrandi. 1839. In gr. 8vo. bl. 201-495. f 2-80.

Terwijl door anderen en ook door ons (*) verwondering werd te kennen gegeven, dat het 1ste stuk zonder eenige voorrede of berigt ter wereld ingezonden werd, vinden wij bij de uitgave van dit 2de stuk daarvoor redenen opgegeven; onder anderen ook, vrij zonderling, dat de vertaling van het tweede gedeelte in andere handen gekomen is. De beoordeeling van het eerste gedeelte is over het algemeen

{==413==} {>>pagina-aanduiding<<}
niet zeer gunstig uitgevallen. De Rec. in den Rec. d. Rec., (1838. No. 9) ofschoon niet zonder aanmerkingen, achtte den vertaler voor zijne taak in zoo verre vrij wel berekend; de Rec. daarentegen in den Gids, No. 8, 1839, heeft den vertaler, naar zijne gewoonte, vinnig doorgehaald. Hij heeft hem beschuldigd van onoplettendheid, onnaauwkeurigheid en gebrek aan taalkennis, en deze zijne beschuldiging, wij erkennen het, met zoo vele bewijzen gestaafd, dat daar niet veel tegen te zeggen valt, en men gerust den vertaler kan houden voor zulk eene taak niet berekend te zijn. Met laatstgenoemden beoordeelaar kunnen wij ons ook wel vereenigen omtrent het oordeel, hetwelk hij vragenderwijze over dit werk van von walther velt, zonder daarom de vertaling, zoo als wij dit reeds gedaan hebben, voor volstrekt noodzakelijk te houden, vooral wanneer de vertaler niet van zich getuigen kan: non illotis, ut dicunt, manibus accingimus. Dat het echter, bij de zucht ter vertaling in ons land, met den Hollander zóó gesteld is, als die beoordeelaar schrijft, zouden wij niet gaarne geheel beamen. ‘Zeer productief,’ zoo luidt het daar, ‘kan de Hollander op het gebied der wetenschappen juist niet genoemd worden. Van oorspronkelijkheid schijnt hij een afschrik te hebben.’ En of in de productie juist de ware maatstaf voor de oorspronkelijkheid gelegen zij, is een ander vraagstuk. Een geleerde, die niet rijk genoeg is om tevens in effecten te kunnen speculeren, en die gedurende eenige jaren op ¾ van zijn reeds karig hem toebedeeld inkomen moet leven, moet tusschenbeiden toch ook om het rooken van den schoorsteen denken. De mededeeling van eigene crvaring, van eigene geleerdheid is op zichzelve geene genoegzame winst gevende speculatie, ja verschaft
doorgaans zulk een karig bestaan, dat de betrekkingen van eenen geleerde, die dagelijks aan de beurs, bij eene geringe rijzing of daling der effecten, met winst speculeren, met minachting en medelijden op hunnen geleerden bloedverwant nederzien, die, met al zijne eigene geleerdheid, eigene ervaring en eigene redenering, nog geen zak guldens in het jaar verdienen kan! Neen, de Hollandsche lucht

{==414==} {>>pagina-aanduiding<<}
drukt niet te zwaar, maar wel de zorg, die menig geleerde voor de zijnen heeft, bij de kortingen van allerlei aard op een inkomen, niet geëvenredigd aan de behoeften des tijds en der steeds hooger opgedrevene lasten. - Doch genoeg!
De schrijver van dit werk heeft, behalve inleiding en Literatuur, zijn stelsel in vijf klassen voorgesteld. Tot de eerste behooren de ontsteking met hare uitgangen. In de tweede worden de wonden beschouwd. In de derde komen de plaatsveranderingen met hare onderäfdeelingen. De vierde bevat de gebreken in de vorming der deelen. De vijfde houdt zich met de vreemde ligchamen bezig. - In de behandeling van alle deze onderwerpen, wordt iets eigenaardigs bespeurd, wanneer zij daarvoor vatbaar zijn; de voordragt is, van wege den aphoristischen vorm, doorgaans zaakrijk en krachtig. Men moge aan andere leerboeken de voorkeur geven, maar zij maken dit werk niet overtollig, en door beknoptheid, met zaakrijkheid verbonden, behoudt het steeds eenig overwigt tegenover lijvige en kostbare boekdeelen.
Wij hebben enkele gedeelten met het oorspronkelijke vergeleken, en de vertaling van dit gedeelte over 't geheel juist bevonden; hier en daar had echter de woordvoeging minder gedwongen kunnen zijn. Ook zouden nog vele woorden vertolkt hebben kunnen worden, b.v. volumen, membraan, mechanische beleediging, enz. enz. Wat zegt § 477: de schurftstof, die zeer langen tijd tot eene plaats beperkt blijft en eerst laat constitutioneel wordt? - De smetstof der miltontsteking door dieren (herkaauwende), ware beter door den gewonen naam van het miltvuur vertaald; exudaat voor exsudaat, of beter door- of uitzweeting. Bij de aanhaling van boekwerken zijn bl. 476 zeer doelmatig twee bij ons in het licht gekomene verhandelingen over den kanker door den vertaler bijgevoegd.




Over het Instinct bij Menschen en Dieren, door S.P. Scheltema, Stads-Geneesheer te Arnhem. (Lid van

{==415==} {>>pagina-aanduiding<<}
geen een geleerd Genootschap). Te Arnhem, bij G. van Eldik Thieme. 1840. In gr. 8vo. 120 bl. f 1-30.

De Schrijver van dit opstel maakt blijkbaar aanspraak op oorspronkelijkheid; hij behandelt een onderwerp, waarover veel nagedacht en nog meer geschreven is, en hetwelk altijd nog vele duisterheden aanbiedt. Na eerst instinct omschreven te hebben als een sterk gevoel, dat uit den aard, de zamenstelling en gezonde werkzaamheid des organischen ligchaams voortkomt, en vele plaatsen vooral uit nieuwere Schrijvers aangehaald te hebben, waarmede hij zich nu eens geheel, dan slechts gedeeltelijk, dan weder geheel niet vereenigen kan, beschouwt hij de voornaamste zitplaatsen van dat inwendige gevoel, 't geen zich, volgens hem, niet enkel in de deelen van het organische leven, maar ook in de hersenen vertoont. Bij den mensch is dit instinct der hersenen het natuurlijk gevoel voor het goede, ware en schoone; bij de dieren openbaart het zich in hunne verhuizingen naar verre gewesten, in den kunstigen bouw hunner verblijven enz. De Schrijver noemt het hooger instinct, en houdt het voor niet onderscheiden van 't geen kant praktische Vernunft (door hem herhaalde malen door praktisch vernuft vertaald) genoemd heeft. Ook dit gedeelte bevat vele aanhalingen van verschillende Auteuren, waarvan sommigen te regt het een of ander beweerd hebben, terwijl onze Schrijver het met anderen niet eens is, gelijk wel meer gebeurt. Magnetische slaap is versterking van het inwendige gevoel.
Op deze redeneringen volgt nu een hoofdstuk over het onderscheid tusschen instinct en kenvermogen. Het kenvermogen is tot één orgaan bepaald, terwijl het instinct het gevolg is van de functie van verschillende organen. Het lager instinct is slechts indirect van de hersenen afhankelijk, terwijl het hoogere daarvan direct afhankelijk is, even als het kenvermogen; een voornaam kenmerk tusschen instinct (zoo wel hooger als lager) en kenvermogen is, dat het eerste onwillekeurig. het tweede willekeurig is; de handeling des instincts grondt zich verder op inwendige,

{==416==} {>>pagina-aanduiding<<}
terwijl de handeling, welke gevolg is des kenvermogens, zich grondt op uitwendige omstandigheden enz. Het denkvermogen heeft geenen instinetuélen grondslag, maar het is regel der natuur, dat hooger instinct voor den geest zal zijn, wat lager instinet voor het ligchaam is.
Daarna spreekt de Schrijver over de overeenkomst tusschen de verrigtingen der, schijnbaar met kunstdrift begaasde, dieren en de doelmatige handelingen der menschen, en toont aan, dat men niet alle handelingen der dieren uit het instinct verklaren kan, maar noodwendig ook aan vele in meerderen of minderen graad kenvermogen behoort toe te schrijven.
Uit het voorafgaande komt de Schrijver nu tot de ontvouwing van het nut der beschouwing van het instinct in mensch en dieren voor de wijsbegeerte. Volgens hem hielden de wijsgeeren zich tot nog toe te eenzijdig bij het kenvermogen en de hoogere geestkrachten. Het door hem aangenomene hoogere instinct geeft hem den sleutel, om het raadsel der idées innées op te lossen, of althans het middel, om dat vraagstuk binnen engere grenzen te brengen. Hij beschouwt nu instinct, kenvermogen en hooger gevoel in derzelver wederkeerig verband en in betrekking tot vrijheid, en geeft eenige meeningen over opvoeding en cultuur, die zijne opgegevene begrippen hem aan de hand gaven.
Dit is de hoofdinhoud van een boekje, waarvan de Schrijver in een kort voorberigt zegt, dat hij geen motief op te geven heeft, waarom hij het geschreven heeft. Hij zal toch zulk een motief wel gehad hebben, al geeft hij het niet op. Wil hij nu, dat zijne lezers het raden zullen? - Er is hier wel het een en ander in het midden gebragt, 't geen voor de kennis van het onderwerp belangrijk is. Hoogere waarde kunnen wij echter aan dit geschrift niet toekennen. De vele aanhalingen, in het Hoogduitsch, Fransch en Engelsch overal ingelascht, strijden tegen den goeden smaak; het geheel mist orde en weldoordachten zamenhang, en de stijl is daarbij zoo (men zou bijkans zeggen, opzettelijk) slordig, dat de lezing van dit anders be-
{==417==} {>>pagina-aanduiding<<}
knopte werkje het gevoel voor het goede, ware en schoone (het hooger instinct volgens den Schrijver) dikwerf beleedigt. Wil men eene proeve van dien stijl? Daartoe diene de volgende zinsnede: ‘Zij (de magt van het inwendige physieke gevoel om het bewuste leven geheel te vervullen) ontstaat uit twee, zeer verschillende oorzaken. Uit gewoonte, uit het toegeven aan de minste begeerte, uit het onmatig toegeven daaraan, uit de aanhoudende en willekeurige vrije rigting van het bewuste leven naar dat physische inwendige gevoel, waardoor het aanhoudend nieuwe bronnen van genot voor hetzelve opspoort, en het aldus door de gewoonte (het is de wet des organischen levens, dat alle werkingen, welke vele malen worden herhaald, gemakkelijker plaats hebben, en ten laatste als van zelf zonder wil, ja tegen den wil plaats hebben: hierop berust de magt der gewoonte) versterken van de magt des physischen gevoels in het bewuste leven gepercipieerd, meer
invloed heeft dan eene sterkere, van andere bron voortkomende, omdat het bewuste leven nu eenmaal door gewoonte vatbaarder geworden is voor indrukken, uit het physieke gevoel voortkomende.’ (Bl. 107.) Begeert men eene proeve van den redeneertrant? Wij kiezen het volgende: ‘Het is waar, dat alle gevoel en vooral de edele gevoelens, die wij hooger instinct noemden en in het hoofd plaatsen, door de algemeene opinie in het hart geplaatst worden. Het is ook waar, dat men bij het ondervinden van of spreken over zulke aandoeningen, de hand onwillekeurig op de borst of op het hart legt, en dit zoude eene groote reden zijn om de bron van dit gevoel in de borst of in en bij het hart te zoeken. Was zij werkelijk daar gelegen, dan zou eene zenuwvlecht bij het hart de zitplaats zijn moeten. Echter meenen wij in het hoofd het daartoe bestemde orgaan te moeten zoeken, omdat het gevoel voor het goede, ware en schoone in een zoo naauw verband staat tot de hersenen, en ook omdat gall de organen voor de morele hoedanigheden in het hoofd plaatst.’ (Bl. 36, 37.) Hier schijnt de Schrijver in eene physiologische en wijsgeerige

{==418==} {>>pagina-aanduiding<<}
vraag een gezag als bewijsgrond aan te merken, en het ipse dixit is hem genoeg, hoezeer hij op eene andere plaats gall niet voor zoo onfeilbaar houdt. Doch genoeg hiervan. Er blijft hier dus veel te schiften en te zisten overig, en het staat te vreezen, dat, ook het goede en bruikbare onder het ongepaste en ongegronde verloren ga.

De mutandae Academicae disciplinae in Patria nostra necessitate. Dordraci. Apud van Houtrijve et Bredius. 1840. 8vo. 19 pag. f :-25.

De ongenoemde Schrijver van dit stukje is van oordeel, dat onze Akademiën niet beantwoorden aan derzelver doel, en dat vele onkundige, oppervlakkige en ongeschikte personen jaarlijks uit dezelve met doctorale bullen in de wereld worden gestuurd. Hij kon wel gelijk hebben. Rec. herinnert hier aan de woorden, die in een' vroegeren jaargang van dit Tijdschrift (1837, bl. 559) gelezen worden: ‘Het zoogenoemd studeren van aanzienlijke en vermogende jongelieden is over het geheel in ons Vaderland armzalig, en bestaat in een liederlijk tijd- en geldverkwisten, somtijds zelfs in het geven van een ergerlijk voorbeeld aan zwakke en onervarene medgezellen. Het is ongeloofelijk, met hoe weinige kundigheden toegerust, met welk een verward brein, en dikwerf met welk eenen bedorvenen aanleg vele jongelieden de Hoogescholen verlaten, die voor aanzienlijke posten in ons gezegend Vaderland als 't ware reeds in de wieg zijn gelegd.’ - Over de zaak zijn wij het met den Schrijver derhalve eens, terwijl wij deze woorden van den Rec. als de onzen aanmerken. Maar in de beoordeeling der oorzaken, en dus ook in de middelen tot herstel, meenen wij van hem te moeten verschillen. De Schrijver meent namelijk in het Besluit op het Hooger Onderwijs van 2 Aug. 1815 den grond der bestaande misbruiken te vinden. Hij wil dus, dat dit Besluit worde afgeschaft of gewijzigd. Wij zijn er verre af, de bepalingen van dat Besluit allen voor even gepast en het geheel als een onberispelijk Reglement te beschouwen. Te vrijmoediger

{==419==} {>>pagina-aanduiding<<}
kan men zulks zeggen, omdat de hooge Regering zelve, vóór ruim elf jaren, eene menigte vragen aan de Hoogescholen gerigt heeft, om daarop hare consideratiën te vernemen. Die vragen waren wel wat vreemdsoortig en haspelden alles dooreen, maar zulks was een gevolg van de ingebragte bedenkingen van allerlei, veelligt welmeenende, maar niet altijd even zeer bekwame en welonderrigte mannen, die zich met voorslagen van verbetering, omsmelting en hervorming van het onderwijs destijds inlieten. Van herziening van het Reglement is niet gekomen. De opstand en daarop gevolgde afscheiding van België belette zulks. Thans schijnt de aandacht op grootere hervormingen gevestigd. Wij wenschen echter, dat rustiger tijden weldra gelegenheid zullen geven, om de zaak op eene bezadigde en grondige wijze te onderzoeken. Maar terugkeering tot het oude, d.i. tot studie zonder reglementaire bepalingen, kan van zulk een onderzoek, althans zal daarvan, zoo als wij ernstig wenschen, nooit het gevolg zijn. Dan berust alles op gewoonte, traditie en willekeur. Ook in het uitsluitend aanbevelen eener klassieke vorming ligt, onzes oordeels, het ware hulpmiddel niet. Men ziet meer en meer bij onze naburen het gebruik der Latijnsche taal bij het onderwijs wegvallen. Wij leven in dit opzigt in eene overgangsperiode; den stroom te stuiten, staat niet in onze magt. Ook oordeelen zelfs letterkundigen van beroep met meer liberaliteit: ‘Ik erken gaarne (zegt esaias tegner in zijne Redevoeringen, waarvan de Heer a.c. holtzius ons publiek eene vertaling geschonken heeft) - ik erken gaarne, dat, in den tegenwoordigen stand der dingen, veel beschaving, ja zelfs veel wezenlijke geleerdheid mogelijk is, zonder de kennis der klassische talen. (Bl. 49.) Wij willen daarom deze klassische talen geenszins bij alle akademisch onderwijs afgeschaft
hebben. Maar er zijn nieuwe vakken van kennis, steeds voortgaande rigtingen van onderzoek, waarbij het gebruik der Latijnsche taal een lastig en knellend keurslijf is. Het is noch geheele vrijheid van den gang der studiën, noch klassische letterkunde, die ons redden kan. - Zoo er iets echter in de akademische

{==420==} {>>pagina-aanduiding<<}
reglementaire bepalingen vooral verbetering vereischt, het zijn de getuigschriften van verpligte lessen. Al wat wezenlijk noodig is te weten, moet ook in de examina worden opgenomen, “abjecto omni isto testimoniorum fuco” gelijk onze Schrijver het noemt (p. 17); wat niet noodig is, verblijve aan de keuze der studerende jongelingschap. Maar in het bepalen van dit noodige ligt juist de moeijelijkheid. Elk oordeelt naar zijn eigen standpunt. Wat hij niet aanleerde, kan wel ontbeerd worden. “Men heeft het vroeger zonder al die Algebra en Mathesis wel gedaan,” zegt de een. “In mijne jeugd vermoeide men de Theologanten niet met Arabisch,” zegt de ander. Een derde vraagt zeer naïf: “Wat heeft een Medicus met Logica te doen?” en is zelf een Medicus. Een ander wederom schaamt zich niet, de Vaderlandsche Geschiedenis voor een onnut deel der studie van eenen toekomstigen Nederlandschen Regtsgeleerde te houden. Neen, het is niet in het Reglement, het is in het niet waarnemen van den geest en het misbruik van het Reglement, dat men de reden van het bestaande kwaad voor een gedeelte zoeken moet. Voor een gedeelte, zeggen wij. Want er zijn andere redenen, die zeer zamengesteld en ingewikkeld zijn. Een groot hulpmiddel ter verbetering, en zonder hetwelk alle, ook de beste reglementaire bepalingen niet zullen baten, is zedelijkheid, ernstige pligtsbetrachting, en een vastberaden wil om het goede te bevorderen. Doordringt dit levendig besef van pligt en roeping allen, die onderwijzen en op de vorming der jeugd invloed hebben; gelukt het hun, zulks ingang te doen vinden in de harten hunner hoorders; wordt er zoo eene kern gevormd van goede, van ware studenten, die den toon geven; worden de
nietswaardigen gestrengelijk afgewezen, - dan zullen zich de ledigloopers weldra verschuilen, en zich eindelijk van Hoogescholen verwijderen, waar zij zich niet op hunne plaats gevoelen. Het getal zal verminderen; de zedelijke kracht zal aangroeijen.


{==421==} {>>pagina-aanduiding<<}

Werktuigkundige Vraagstukken, door A. Hulscher, Litt. Cand. Te Deventer, bij J. van der Meer. 1839. In gr. 8vo. IV en 31 bl. f :-50.

Deze vraagstukken waren reeds lang, tot eigene oefening, bij het bestuderen der werktuigkunde, opgesteld. Wij zouden derhalve dit boekje kunnen bezigen als een maatstaf, hoever de Schrijver het in de beoefening der werktuigkunde gebragt heeft; doch daarvoor zijn deze vraagstukken niet door den druk algemeen gemaakt. Zonder dat de Steller bepalen wil, voor wie dezelve zijn ingerigt, is zijn wensch, alleen iets te hebben bijgedragen tot bevordering van de oefening der schoone werktuigkunde.
Ofschoon wij de werktuigkunde niet, zoo als de Schrijver, onder de schoone kunsten rekenen, stellen wij in hare beoefening het grootste belang, en willen daarom onze gedachten, in hoeverre deze vraagstukken ter bevordering van de beoefening der werktuigkunde kunnen strekken, kortelijk mededeelen.
Dikwijls is het ons voorgekomen, dat men de beoefening der werktuigkunde op weinig prijs stelde, omdat de uitkomsten niet aan de vooraf gemaakte berekeningen beantwoordden. De reden van dit gemis aan overeenstemming moet alleen gezocht worden in de niet of veelal ondoelmatige inachtneming der beletselen, welke de beweging tegenwerken. Werktuigkunde zonder het in aanmerking nemen van wrijving, stramheid der touwen enz. is voor de toepassing geheel ongeschikt.
De antwoorden op de in dit boekje voorkomende vraagstukken zijn gevonden in de vooronderstelling, dat er geene beletselen, van welken aard ook, bestonden; en waarom is dit geschied? Omdat, volgens het voorberigt, de regelen hierover bij verschillende Schrijvers verschillend zijn opgegeven, en zelfs de luchtsgesteldheid hierop eenen merkbaren invloed uitoefent. Zoo zijn dan de proeven van coulomb, morin, rennie en andere werktuigkundigen van minder belang, omdat de verkregene uitkomsten eenig-
{==422==} {>>pagina-aanduiding<<}
zins verschillen? Neen; verre van dien, mogen wij zeggen, dat de beoefening der werktuigkunde, zonder gebruik te maken van hetgeen ons uit proeven over de beletselen, de beweging tegenwerkende, is medegedeeld, ook zonder nut is.
Uit het gezegde volgt, dat wij van de vraagstukken, ons hier aangeboden, weinig nut voor de beoefening der werktuigkunde verwachten. Maar, zal men kunnen vragen, is door dit werkje niet voorzien in de behoefte aan eene verzameling van vraagstukken, ter beoefening van de eerste regelen der werktuigkunde? Ook dit kunnen wij niet toestemmen. Er bestaat een werkje, te Groningen bij j. oomkens uitgegeven, onder den eenvoudigen titel van Rekenboek, bevattende de allereerste gronden der Beweeg- en Werktuigkunde, door j. van cleeff, hetwelk van dien aard is, dat men tot eigene oefening geene vraagstukken behoeft op te stellen, te meer daar alle de vraagstukken, in het onderhavige werkje te vinden, met andere gegevens, in het Rekenboek van den Heer van cleeff voorkomen.
Alle de antwoorden op de vraagstukken na te rekenen, laten wij gaarne over aan diegenen, welke dit boekje tot hunne oefening gebruiken willen; echter mogen wij niet verzwijgen, dat de antwoorden, te vinden onder het 5de en 6de vraagstuk, ons doen vreezen, dat de Schrijver in zijne eigene oefening eenigzins met overhaasting is te werk gegaan.




Stalen van geestigen Schrijfstijl van Paul-Louis Courier, verzameld door J. Immerzeel, Jr. Te Amsterdam, bij J. Immerzeel, Jr. 1839. In gr. 8vo. XXIV en 152 bl. f 3-:

Wie, die maar eenigzins met de hedendaagsche Fransche Letterkunde bekend is, kent de schriften van paul-louis courier niet? Wie heeft niet eens van dien eenvoudigen Landeigenaar te Veretz gehoord, die weleer Militair was, en tevens een doorkneed Grieksch Geleerde, en die, als staatkundig Schrijver, eene eerste plaats onder de sijnste

{==423==} {>>pagina-aanduiding<<}
Hekelschrijvers verdient? Het was voorwaar geene gemakkelijke taak die de Heer immerzeel op zich nam, om courier in onze taal te doen spreken; om eenen Schrijver over te brengen, die de ironie van pascal met de luchtige scherts van rabelais en de bijtende satire van voltaire in zich vereenigt! Dit toch is even moeijelijk, als eene vertaling van swift, sterne of jean paul met goed gevolg te beproeven. De Vertaler was evenwel voor die taak berekend; zoo als de door hem vroeger uitgegevene Gedachten van Claudius bewezen hebben. Hij toont hier, dat hij zoo wel in den geest van luchtigen Franschen stijl, als in dien van den naïven Duitschen, kan dringen, en dat hij onze taal volkomen meester is, om haar die losheid en ongedwongenheid te geven, waardoor men gelooven zou, dat courier, indien hij in het Hollandsch geschreven had, het ook zóó zoude gedaan hebben.
Men leze de welgestelde Voorrede van den Vertaler, om nader met den oorspronkelijken Schrijver en zijne lotgevallen, alsmede met zijn ongelukkig uiteinde, daar hij het slagtoffer van eenen verraderlijken sluipmoord werd, bekend te worden. Dat hij tot de oppositie in Frankrijk onder de bourbons behoorde, kan niemand bevreemden; en dat hij hiervoor in vele opzigten reden had, zal men gereedelijk erkennen, als men slechts het boek gelezen heeft, waarmede de Heer immerzeel een welkom geschenk aan onze Letterkunde deed, welke nog niet zeer rijk is aan voortbrengselen, die door eenen echt geestigen schrijfstijl uitmunten.
Om het bewijs hiervan te geven, zal het genoegzaam zijn, een paar korte proeven uit deze bloemlezing aan te halen. Zij betreffen de uitvinding der drukkunst en de vrijheid der drukpers: ‘Maar toen een Pheniciër (zeker moet dit, denk ik, een fabrikant zonder titel en zonder afkomst geweest zijn) den menschen geleerd had de taal te schilderen en door trekken de vlugtige spraak te bepalen, toen begon er ontevredenheid te ontstaan onder degenen, die het moede waren langer voor anderen te werken, en ter zelfder uur de monarchale ijver van degenen, die nadrukkelijk begeerden, dat men voor haar werken zou. De eerst getrokkene woorden waren vrijheid, wet, regt, billijkheid, rede; en van toen af zag men het aankomen, dat deze vernuftige uitvinding regtstreeks uitliep op het knagen aan de pensioe-
{==424==} {>>pagina-aanduiding<<}
nen en de bezoldigingen. Van dit tijdstip dagteekenen de zorgen der ambtenaren en der hovelingen.
Het liep nog erger, toen de man uit Haarlem had uitgevonden, om de bladen, die een ander uit tot pap gemalen lompen maakte, tusschen twee planken te persen; zoo gevat is de Booze er op, om ten verderve der zielen van alles partij te trekken! De Hollander, door dit middel de geteekende siguren, door den Pheniciër uitgevonden, vermenigvuldigende, vermenigvuldigde in dezelfde evenredigheid het kwaad der gedachte. Verschrikkelijke invloed van dat zondig ras, hetwelk zich verslaast aan wereldsche kundigheden, aan verfoeijelijke mechanische beroepen! Wat zou dit gevaarlijk geslacht niet al verder onderstaan, indien men het maar onbeteugeld voorthollen liet, bezeten door de allernoodlottigste zucht naar kennis, uitvinding en volmaking! Een werkman, een ellendeling, onbekend op zijn' winkel, maakt eene pap van wat vodden, en van deze pap papier, waar een ander weêr wat inkt op aanbrengt; - en ziedaar de wereld beroerd, de oude monarchijën geschokt, de domheerschappijen in gevaar! En het rampzalige gevolg is nu, dat de geheele wereld redeneert of redeneren zal. De kleine kinderen weten reeds, dat tweemaal twee vier is. O tempora! o mores!’
De tweede proeve is deze: Courier begint, schrijvende aan eenen vriend: ‘Ik vind met u, Mijnheer, dat onze redenaars wonderen gedaan hebben voor de vrijheid der drukpers. Niets beter, niets sterker kan uitgedacht worden, dan hetgeen zij over deze zaak gezegd hebben, en hunne welsprekendheid verrukt mij, terwijl ik te gelijker tijd omtrent verscheidene andere zaken verwonderd sta over hunne weinige scherpzinnigheid. De een antwoordt aan de Ministers, die zich belgen over de losbandigheid der pers, dat het koninklijk geslacht nooit meer geëerbiedigd is, dat men niets drukt tegen den Koning. Men moet, opregt gesproken, eenigermate tot zijn departement behooren, om te wanen, dat men den Koning bedoelt, wanneer men uitroept: “Wreek den Koning!” Zoo zeide die zekere man in den schouwburg, bij de voorstelling van den Tartuffe: waarom haten de fijnen dit stuk toch zoo zeer? er is niets in tegen de Godsdienst. De andere, niet minder snedig, staat verbaasd, vindt dat overal alles stil is, en vraagt, waarom men zich toch zoo zeer verontrust? Deze heeft

{==425==} {>>pagina-aanduiding<<}
althans geen posten, bezoekt de Ministers niet; want daar zou hij bespeuren, dat de geheele wereld, (de wereld zijn, zoo als gij weet, de beambten) wel verre van kalm te zijn, integendeel bitter verontrust is door het vernemen van de grootste aller rampzaligheden, de vermindering namelijk van het budget, met welke de wereld wezenlijk bedreigd wordt, indien het Gouvernement er geen raad tegen te schaffen weet. Het is tot afwijzing van dezen teisterslag, dat deszelfs vaderlijke zorgen zich thans uitstrekken. Want sedert vijf- of zeshonderd jaren, behalve in sommige tijdperken, misschien onder de regering van lodewijk XII en hendrik IV, is het budget aanhoudend toegenomen, zamengesteld in evenredigheid, gelijk de meetkundigen spreken, uit de happigheid der hoflieden en het geduld der Volken.’
Wij kunnen dit werkje aan allen, zoo wel aan hen, die courier in het oorspronkelijke kennen, als aan hen, die nog met hem niet bekend zijn, ten volle aanprijzen. Het is bovendien nog versierd met een titelvignet, waarvan de vinding geestig en de uitvoering juist en krachtig is.




Rijmbijbel, uitgegeven door Nicolaas Beets. Te Haarlem, bij Erven F. Bohn. 1839. In post 8vo. XVI en 180 bl. f 1-20.

Rec. is schier verlegen, van hij van dit bundeltje moet zeggen. Zien wij, wat de Dichter er mede bedoelde: ‘Het moest,’ zoo drukt hij in zijne voorrede zijnen wensch uit, ‘eene verzameling van gedichten zijn, de voornaamste bijzonderheden van jezus geboorte, leven, lijden, sterven, opstanding en verheerlijking ten onderwerp hebbende, geschreven voor elk en een iegelijk, die er door wil worden gesticht; een leesboekjen, niet te hoog voor de aankomende jeugd, en niet te kinderachtig voor meer gevorderden in jaren, voor allen verstaanbaar, en voor allen door gemakkelijkheid van vorm aannemelijk en ligtelijk bij gedeelten in 't geheugen te bewaren; geschikt om gebruikt te worden op de scholen, bij het Bijbelsche onderwijs, geschikt om bij de huisselijke Bijbellezing te worden aangewend, of bij die van den Bijbel voor de Jeugd; geschikt om door die ouders te worden gebruikt, die gewoon zijn hunne kinderen in de

{==426==} {>>pagina-aanduiding<<}
hooge feesten der kerk op die wijze te doen deelen, dat zij hun iets toepasselijks opgeven om van buiten te leeren, en wat dies meer zij.’ Voorzeker een uitgebreid doel, gelijk de Dichter zelf het noemt! Hij heeft daartoe gedeeltelijk de Erzählungen aus dem Leben Jesu van w. hey nagevolgd, gedeeltelijk met oorspronkelijke stukken vermeerderd.
Maar wat verlangt men nu van eenen Rijmbijbel (om dezen, onzes inziens, niet gelukkig gekozen naam te behouden)? Wat is er noodig, om het aangewezen doel te bereiken? Eene aankomende of, gelijk hij elders zegt, eene rijpere jeugd en meergevorderden van jaren stelt de Dichter zich als zijne lezers voor. Voor hen is dus dit boekje gemaakt. Wat vorderen zij? Welke zijn hunne behoeften? Is het hun genoeg, een of ander voorval uit het leven van jezus berijmd te ontvangen? Gewisselijk neen! Dat is goed voor zeer kleine kinderen. Wij vinden daarvan gelukkige proeven in de Fabelen en Gedichtjes en de vervolgen daarop, door den Heer goeverneur uit het Hoogduitsch overgebragt en bij van boekeren in het licht verschenen; kinderboekjes, waarin de kindertoon uitstekend is getroffen. Maar de rijpere jeugd en de meergevorderde in jaren verlangen meer. De gebeurtenis zelve is hun reeds bekend; zij zijn reeds vatbaar voor de eenvoudige schoonheid van het Evangelische verhaal zelve, en eene berijming daarvan sticht hen niet. Zij verlangen, dat er partij worde getrokken van het dichterlijke der zaak; zij verlangen toepassing op hart en leven. Geef aan kleine kinderen een' Rijmbijbel; de aankomende jeugd eischt iets meer en beters.
Zietdaar reeds terstond de groote klip, waarop de Heer beets bij het bewerken van dit bundeltje gestrand is! Men weet waarlijk bij het lezen niet, voor wie hij heeft geschreven. Somtijds vindt men stukken, waarin de juiste toon is getroffen, gelijk in den Barmhartigen Samaritaan, Maria en Martha, de Kinderkens, Lazarus (het laatste gedeelte) enz. Die stukken laten iets na en hebben een zeker doel. Maar bij andere, bij vele wordt dat geheel gemist; het zijn eenvoudig berijmde plaatsen uit de Evangeliën, en dan nog dikwijls gebrekkig berijmd. Men zie, als een voorbeeld, het tweede deel van het stukje, getiteld: Jezus wandelt op de zee, waar petrus wandeling op de wateren wordt verhaald:

{==427==} {>>pagina-aanduiding<<}


Vaak doet een al te groote moed 
Met overijling handelen. 
Dàt schijnt den vuurgen Petrus zoet: 
Gelijk men op het drooge doet, 
Ook op de zee te wandelen. 

Is er prozaïscher voorstelling mogelijk? Vooral die derde en vierde regel! Maar wordt het beter, als de Dichter voortgaat?

En dristig roept hij uit en blij 
En is reeds half beneden: 
Heer, zijt gij 't zelf? Gebied dan mij 
Tot u te komen, om als gij 
Op 't water voort te treden! 

of wanneer het derde couplet aanvangt met de woorden:

De Heer, als men met kindren doet, 
Geeft toe aan Petrus bede. 

Dat is geen poëzij, en in eenen Rijmbijbel voor de aankomende jeugd en voor meergevorderden in jaren mag die nergens ontbreken. En dat is niet eene enkele ongelukkige plaats; er zijn er zoo vele aan te wijzen; b.v.:

Een vijftal brooden voeden zal 
't Vijfduizendtal, 
Want die het zegent, is de man 
Die zeegnen kan. 

of:

Zij trekken naar Judea heen, 
Daar is geween; 
Reeds is des dooden lijk verdorven. 
De zusters vallen raadloos neer: 
‘O, zoo gij hier geweest waart, Heer, 
Ons broeder ware niet gestorven! 

Hoe weinig in overeenstemming staan dergelijke stukken, die er in overvloed te vinden zijn, met andere plaatsen, waar een veel betere toon is aangeslagen.

O wie van u een dierbren kranke heeft, 
Aan 't zickbed treurt van ouderen of vrinden, 

{==428==} {>>pagina-aanduiding<<}

En staag van angst voor 't lieve leven beeft 
En nergens hulp of raad vermag te vinden, 
Vergete toch dien eenen Helper niet, 
Die troosten kan, waar niemand troost en ziet! 
 
Richt tot den Heer uw smeekend noodgebed; 
Hij heeft ze lief, die voor geliefden bidden. 
En toeft ook zijn genade, vóór zij redt, 
Hij treedt op eens, en liefderijk, in 't midden, 
Hij, die alleen het beste tijdstip weet, 
Dat hij in lief verandren zal hun leed. 

Men ziet aan de goedkeuring, die Rec. aan dergelijke stukken, gelijk er ook weêr vele zijn, schenkt, dat hij geenszins hoogdravende poëzij verlangt. Maar de uitdrukking moet altijd poëtisch blijven, en rijmelarij is zoo wel den Heere beets, als ook eenen Rijmbijbel, onwaardig. Dat zij ook vooral gezegd van de zeven kruiswoorden, die hier in eene geheel doellooze berijming worden wedergegeven.
Eene tweede aanmerking is deze, dat beets zoo dikwijls het schoone en krachtige der Evangelische woorden heeft weggenomen, en daarvoor flaauwe en krachtelooze in de plaats stelt: men oordeele! Ik zeg u: dat gij den boozen niet wederstaat, maar zoo wie u op de regter wange slaat, keert hem ook de andere toe. Hoe worden deze woorden berijmd teruggegeven?

Geen wraak beziele u, sprak de Heer; 
Verdraag en duld den haat; 
Wie op de regter wang u slaat, 
Vergeef dien duizend keer! 

of er komen, ter aanvulling, regels bij, die al het treffende der uitspraak wegnemen:

Wie tegen recht uw mantel vraagt, 
O, geef hem ook uw kleed: 
God strast hem wel, die onrecht deed, 
En loont hem, die verdraagt. 
 
O, geef, wie u een aalmoes bidt, 
En wend uw oog niet af: 
Denk, dat God zelf hem aanspraak gaf 
Op wat gij meer bezit. 


{==429==} {>>pagina-aanduiding<<}

In beide deze coupletten zijn de twee laatste regels overtollige bijvoegselen, die de kracht van het voorgaande verzwakken. Rec. zou dezelfde aanmerking maken op de taal van den Engel bij de boodschap aan de herders, waar wij lezen:

Want de Heiland is geboren, 
Die uw schuld zich op zal laân. 

Maar om van het onpoëtische denkbeeld te zwijgen, dat door dezen laatsten regel wordt opgewekt, misschien behoort deze plaats tot die, waarover de Heer beets in de voorrede spreekt, wanncer hij te kennen geest, in het oorspronkelijke veranderingen te hebben gemaakt, omdat hij er jezus in vond, maar niet genoeg den christus, den Verlosser. Rec. wil datgene, wat daarover gezegd wordt, laten voor hetgene het is; maar vraagt den Heer beets, of het daartoe noodig is en goed verdedigd kan worden, als men jezus voorstelt als Hem, die dien zondenlast Zich voelde op 't hoofd getast, Waarvoor zijn bloed aan 't haatlijk kruis zou stroomen? en of het bijbelsch is te zeggen:

Hij heeft voor ons de schuld bij God voldaan, 
En roem verworven? 

Welke denkbeelden maakt men zich dan toch wel van God? Moest er bij den Algoede en Barmhartige iets voldaan worden, eer er zoen te verwerven was? Waar leert dat de Bijbel?
Doch genoeg, om te doen zien, dat Rec. niet zeer hoog loopt met dezen Rijmbijbel. Onder de betere stukken behooren sommige oorspronkelijke, zoo als Simeon, Johannes de Dooper, de Hemelvaart en andere. Maar het geheel kan, onzes inziens, niet aan het doel beantwoorden. Daarbij komt nog, dat er op de taal hier en daar ook vrij wat zou zijn aan te merken. Verouderde constructiën zijn met opzet gekozen. Doch daartoe behoort deze niet:

Zoo zult gij Hem die boven leeft 
Rechtaarte kindren zijn, 
Die regendrop en zonneschijn 
Aan booze' en goeden geeft. 

Onhollandsch is het gebruik van het woord alleen in:

{==430==} {>>pagina-aanduiding<<}


Uw lievling slaapt alleen. 

Niet te verdedigen is het, wanneer van den nacht wordt gezegd, dat hij schrikbaar is voor het hart, en evenmin, als van maria magdalena wordt verhaald:

O wee, haar schrikt! 

Dat en andere schijnbare kleinigheden moesten zorgvuldig vermeden zijn in een boekje, geschreven met bedoelingen, gelijk die, waarmede de Rijmbijbel in het licht werd gezonden.
Rec., die het dichterlijk talent van den Heer beets op hoogen prijs schat, had gaarne gunstiger over dit bundeltje geoordeeld; maar hij gelooft, dat eene onpartijdige beschouwing tot de medegedeelde resultaten moet brengen, en kon dus niet anders oordeelen, ook bij het erkennen en aanwijzen van het goede, dat hier wordt gevonden.




Napoleon in Holland en België. Geschiedkundige Tafereelen, uit het jaar 1811, door Charlotte de Sor. Uit het Fransch.

Mijne komst tot het hooge gezag heeft aan alle lieden van kunde den weg gebaand tot het beheer van 's lands zaken,



napoleon.
Te Amsterdam, bij J.C. van Kesteren. 1839. In gr. 8vo. 338 bl. f 3-:
Voor Nederland is de herinnering aan napoleon's dwangbewind over hetzelve te pijnlijk, om zonder verontwaardiging te gedenken aan zijnen zegepralenden togt door onze gewesten in het jaar 1811. Met dat al, die togt behoort tot de Geschiedenis. Voor zoo veel derhalve de Schrijfster volledige en naauwkeurige berigten aangaande die gebeurtenis verschaft, verdient haar werk de opmerkzaamheid van den geschiedkundige, daar zij het Hof op dien togt gevolgd heeft, en, door hare naauwe betrekkingen met de hooge personen, die den Keizer omringden, in de gelegenheid was, om alles van nabij te zien, en vele bijzonderheden te vernemen, die voor het algemeen onbekend bleven. Hare vooringenomen-
{==431==} {>>pagina-aanduiding<<}
heid echter met den held van hare beschrijving doet ons hare berigten alleen in zoo verre geloofwaardig achten, als dezelve datgene, wat ook elders gemeld wordt, bevestigen of vollediger leeren kennen. Te meer maken wij deze aanmerking, omdat wij den lof, dien de Schrijfster aan onzen landaard geeft, vooral ontleend zien aan de groote ingenomenheid met napoleon, die zij, lijnregt strijdig met de waarheid, aan de Nederlanders, op eene voor het nationaal gevoel schier duldelooze wijze, toeschrijft. ‘Overal,’ zegt zij, ‘ontdekte men,’ N.B. in Holland, ‘de ongemaakte uitdrukking van het genoegen, dat de bewoners van dat land smaakten, toen zij napoleon zagen. Zijne tegenwoordigheid verwekte eene algemeene vreugde, tot zelfs onder de geringste klassen des volks, onder degenen, die het meest in hunne industrie, in hunne bijzondere belangen, bij hunne vereeniging met Frankrijk leden.’ - In de vermelding der plaatsen is de Schrijfster dikwijls niet naauwkeurig. Blijkbaar verwart zij Middelburg met het kort te voren door het bombardement der Engelschen verwoeste
Vlissingen, als zij zegt: ‘Middelburg, dat weder geheel was opgebouwd, had het voorkomen van eene nieuwe stad.’ Bij de thans heerschende geestdrijverij (geestdrift willen wij het niet noemen) voor alles, wat betrekking heeft op napoleon, zal aan dit werk in het vaderland der Schrijfster voorzeker wel eene gunstige ontvangst ten deel vallen. Maar voor den Nederlandschen lezer behelzen deze Tafereelen niet veel meer, dan eenige niet altijd aangename en belangwekkende anekdoten, waarvan sommige even min geloof verdienen, als onder anderen het hier verhaalde, dat de bewoners van het land tusschen IJzendijke en Breskens ‘elken winter regelmatig voor een tiende gedeelte door aanstekende koortsen naar het graf worden gesleept.’ - Wij kunnen het als Nederlanders wel niet beletten, dat door werken als het onderhavige verkeerde denkbeelden aan vreemdelingen over ons land en landaard worden ingeboezemd; maar zonder schade voor ons lezend publiek had dit werk onvertaald kunnen blijven.

Jaarboekje voor de Doopsgezinde Gemeenten in de Nederlanden. 1838 en 1839. Te Amsterdam, bij M. Schooneveld en Zoon. 1840. In post 8vo. VI en 152 bl. f 1-40.


{==432==} {>>pagina-aanduiding<<}

De Hoogleeraar muller gaat voort met de bezorging van dit Jaarboekje. Het behelst, behalve de naamlijst der Gemeenten en Predikanten en het berigt der voorgevallene veranderingen, verschillende belangrijke bijdragen. De Aanteekeningen van eene rondreize in alle de Gemeenten der oude Vlamingen, medegedeeld door Ds. cramer, ofschoon niet in alle bijzonderheden merkwaardig, is toch niet onbelangrijk, als bijdrage tot de kennis van de inrigtingen en gebruiken dezer oude Doopsgezinden. Belangrijker evenwel is het stuk, medegedeeld door Ds. l. weydmann, over de Doopsgezinden in den Palts. Maar vooral de beide stukken van den Uitgever verdienen eene opmerkzame lezing. In het eerste wordt, naar aanleiding van de Geschiedenis der Doopsgezinden in Friesland door s. blaupot ten cate, (*) het belangrijke en moeijelijke van het schrijven eener Geschiedenis der Nederlandsche Doopsgezinden aangetoond. Dit stuk behelst vele ware en schoone opmerkingen, en toont, hoezeer de Hoogleeraar zelf kent en gevoelt, wat er tot zulk een werk vereischt wordt, Van zijne hand mogen wij dus, ook naar het slot van deze Verhandeling, in dit opzigt met den tijd iets goeds verwachten. Ook het laatste stukje in dit bundeltje verdient opmerking. Daarin wordt met een voorbeeld getoond, hoezeer sommige gedichten van vondel uit diens vroegere betrekking tot de Doopsgezinden moeten worden verklaard, en uit de geschiedenis hunner gevoelens en twisten licht ontvangen.
Wij wenschen dit Jaarboekje, dat door de wijze van zamenstelling wezenlijke letterkundige waarde heeft gekregen, een ruim debiet toe, en hopen, dat de Hoogleeraar muller nog lange de uitgave moge bezorgen, en het met gelijksoortige belangrijke bijdragen verrijken.

Philadelphia. Jaarboekje voor Onderwijzers en Onderwijzeressen. Eerste Jaar. Te Sneek, bij F. Holtkamp. 1840. In kl. 8vo. 165 bl. f :-80.

Dit Jaarboekje, waarvan p. van os, te Sneek, zich als Redacteur aanmeldt, kan niet alleen voor de genen, die be-
{==433==} {>>pagina-aanduiding<<}
paaldelijk tot den Onderwijzersstand behooren, maar ook voor Ouders nut en genoegen geven, indien de Redactie in de keus der stukken, die zij opneemt, steeds keurig is, en aan haar groote doel, dat zij ‘de veraangenaming en veredeling van den onderwijzersstand’ noemt, gedachtig blijft. In hoe verre nu elk der in dezen jaargang gevondene stukjes hieraan beantwoordt, zal Ref. thans niet in de goudschaal opwegen, maar kortelijk iets van den inhoud zeggen.
De 20 eerste bladzijden bevatten geschiedkundige herinneringen voor iederen dag van het jaar, in gewonen almanaks-kronijkstijl. - Onder de rubriek Opvoeding en Onderwijs komen de vier volgende stukken voor: Over Opvoedkunde, door s.p. scheltema. - Iets over het groote belang eener vroegtijdige ontwikkeling en opvoeding van den Mensch, door t. raven, hz. - Lief en leed van den Onderwijzersstand, door r. - Wenken over Opvoeding en Onderwijs, door j. berman; waarvan het eerste, door een' Arnhemsch' Geneesheer gesteld, verre het belangrijkste is, en niet alleen aan onderwijzers, maar ook aan ouders wel zeer ter lezing en overweging verdient aangeprezen te worden, als bevattende verscheidene, wel niet zoo geheel nieuwe, maar nogtans dikwijls niet genoeg bedachte en behartigde waarheden in de opvoeding en vorming van kinderen. - Onder den titel van Mengelwerk staan achttien stukjes in proza en poëzij, zeer verschillend van inhoud en waarde, die meest allen met onderwijs en opvoeding niets bijzonder gemeen hebben, maar in een oogenblik van uitspanning met meer of minder genoegen kunnen gelezen worden.

Het Spookschip, of de vliegende Hollander. Door Kapitein Marryat. II Deelen. Te Leyden, bij A. en J. Honkoop. 1839. In gr. 8vo. 565 bl. f 5-80.

Men schijnt bij ons te denken, dat men, eenmaal een werk van eenen gunstig bekenden Schrijver vertaald hebbende, verpligt is, alles van hem over te brengen, en geene vrijheid heeft, om althans het prulwerk, dat hij soms geeft, onvertaald te laten. Waartoe anders dit Spookschip, onder de werken van marryat waarlijk een der minsten, niet liever voorbijgezien? Rec. zal niet ontkennen, dat ook hier wel wat goeds wordt gevonden; maar wie heeft lust, om twee

{==434==} {>>pagina-aanduiding<<}
boekdeelen te lezen, waarvan het geheele belang rust op de legende van het vliegende schip? Het geheel worde een sprookje... maar een sprookje in twee deelen?? Waarom het boek niet, even als zijn voorganger Snarleyon, onvertaald gelaten? Rec. is anders een vriend van marryat's schrijftrant, en heeft meermalen door eene aanprijzende aankondiging zijner werken dat getoond. Maar dit boek, hij heeft het met moeite ten einde gebragt.
Hoe komt de Vertaler aan de meening, dat marryat den tachtigjarigen oorlog op acht jaren stelt? Zoo hij dit ergens doet, is het eene drukfout. In het achtste hoofdstuk staat ten minste uitdrukkelijk, bl. 117, tachtig jaren, en Rec., het oorspronkelijke naslaande, vond ook daar niet eight, maar eighty. Het niet-puntige puntdicht onder de voorrede had dus gerust achterwege kunnen blijven.




De Venetianen. Een Verhaal uit den tijd der Staatsinquisitie van Venetië, benevens Osraim de Suchäer. Een-Oostersche Geschiedenis. Naar het Hoogduitsch van L. Rellstab. Te Amsterdam, bij J.C. van Kesteren. 1839. In gr. 8vo. 240 bl. f 2-40.

Het is er ver van af, dat de naam van dezen Schrijver een genoegzame waarborg is voor de waarde van eenig werk. Rellstab schrijst te veel, dan dat alles, wat van hem het licht ziet, en door zijne landgenooten, in blinde ingenomenheid met den Auteur, gunstig ontvangen wordt, ook verdienen zou in onze taal overgebragt te worden. Wat moeten de Duitschers van ons denken, wanneer zij zien, met welk eene gretigheid deze soort van romantische vlugschriften bij ons wordt aangenomen? Het is waar, zij maken ook bij hen eenigen opgang; maar bij een grooter publiek is het natuurlijk, dat er een genoegzaam aantal toejuichers is, wanneer lieden van eenen meer zuiveren smaak zich vergenoegen met het stuk, als dagelijksche kost voor den grooten hoop, te dulden. Wanneer wij ons oordeel opschorten over de menigvuldige onwaarschijnlijkheden, over het gebrek aan zedelijke strekking, dan kunnen ook wij de beide hier geleverde vertalingen alleen aanbevelen als middel tot dooding van den tijd voor zoodanige lezers, die door het avontuurlijke van

{==435==} {>>pagina-aanduiding<<}
een verhaal en door de bonte kleuren van een tasereel genoegzaam bevredigd worden.

De Artilleristen. Eene belangrijke Episode uit den zevenjarigen Oorlog, door L. Rellstab. Uit het Hoogduitsch. Te Amsterdam, bij J.C. van Kesteren. 1839. In gr. 8vo. 238 bl. f 2-40.

Niet zoo onbepaald als de Vertaler durven wij de werken van rellstab met lof aanbevelen. De gewoonte of de noodzakelijkheid, om veel te schrijven, doet dezen Romanschrijver meermalen voortbrengselen het publiek aanbieden, die weinig beantwoorden aan den door hem verkregen roem in dit vak. Het is ons daarom aangenaam, dat de keuze van den Uitgever gevallen is op het werk, hetwelk wij thans aankondigen. Het onderscheidt zich toch voordeelig, door eene strekking om zedelijkheid te bevorderen, door de afkeuring van het kwade, en door ons in de geschiedenis der hulpelooze weezen Ernct en Antje aan te toonen, hoe de Voorzienigheid zelfs door middel van tegenspoed het geluk van den deugdzamen bevordert. De met zoo veel levendigheid geschilderde krijgstooneelen, de afloop der geschiedenis, de vervulling der wenschen van alle hier voorkomende personen, in wier lot de lezer voorzeker belang stelt, veraangenamen gewis de lezing, zoodat wij gaarne dit boek rangschikken onder die lektuur tot uitspanning, welke aanbeveling verdient.

Honderd en een Hollandsche Verhalen en Romancen van den Kantoorklerk. Iste Deel. Per falsa ad vera. Te Amsterdam, bij J.C. Kors, Uitgever. 1839. In gr. 8vo. 237 bl. f 3-60.

Zoo er ooit een boek met walgelijken ophef en wind is aangekondigd in de nieuwspapieren, het is voorzeker het boek, dat wij hier aankondigen. Meer poëzij, heette het, was er in deze bladen te vinden, schoon er geen enkele regel rijms in voorkwam, dan in - de hemel weet hoeveel boekdeelen poëzij!! Zoo er ooit een boek is in het licht verschenen, dat om deszelfs jammerlijke nietsbeduidendheid, om deszelfs

{==436==} {>>pagina-aanduiding<<}
onverdragelijken wansmaak, om deszelfs walgelijke gezwollenheid en onduldbare pedanterie zulk eene blaaskakerij van noode had, om de aandacht te trekken, het is voorzeker dit.
Wil men een bewijs van de nietsbeduidendheid van het boek, Rec. zal eenige regels uitschrijven, die met elkander het eerste deel van een romance of verhaal uitmaken: ‘Nabij den Blinkert stond Diederik's nederige stulp. Met Margaretha, zijne vrouw en den blonden Karel, zijnen telg, woonde hij in die stulp. Tevredenheid en geluk woonden daar met hen. Diederik weidde zijne schapen. Karel speelde met zijne lammeren. Margaretha plantte hare veldvruchten. Vergeten van de wereld leefden zij nabij den Blinkert.’ Even belangrijk is elke bladzijde van dit jammerlijke boek.
Wil men een staaltje van wansmaak, gezwollenheid en pedanterie, men hoore: ‘Reeds opende de ooster-hemelwachter, in een kleed van nevelig inkarnaat, de poort der wolkelooze tinnen voor het schitterend zongespan en rende de alkoesterende lichtwagen in luisterrijken gang door de nevelreine lucht, terwijl de afschijnselen van zijn glansrijk spoor, zegenend en bekoorlijk, Nathos en Lorma bestraalden.’ Of een paar bladzijden verder: ‘Hare stralen drongen door het geboomte. Zij zag Nathos, het hart door het kroost des pijlkokers doorboord, en Lorma aan zijne borst, het bloed gestold door de ijzige indrukken der smart.’ Is dat niet fraai? Is dat geene poëzij? Hoe heeft de Kantoorklerk nog een' Uitgever kunnen vinden, die zulk ellendig prulwerk zoo net en met zulk een fraai titelvignet heeft willen uitgeven!

Gotthold, of de wegen der Voorzienigheid. Een zedelijk Verhaal voor Kinderen en Kindervrienden. Te Deventer, bij A.J. van den Sigtenhorst. In kl. 8vo. 93 bl. f :-60.

Bij de vele uitmuntende geschriften, voor de jeugd bestemd, bestaat er geene reden, om verschoonend te handelen met hetgeen naauwelijks middelmatig is, gelijk het werkje onder bovenstaanden titel, dat ons ter aankondiging is gegeven. Het voorbeeld van den vromen Jakob, die, door zijne moeder en zijnen broeder mishandeld en belasterd, eindelijk om-
{==437==} {>>pagina-aanduiding<<}
komt bij den brand der ouderlijke woning, en dat van den ondeugenden Gotthold, die toch nog gelukkig wordt, zijn beide niet zeer doelmatig gekozen; terwijl de Onderwijzer, die, om zijnen leerling te leeren bidden, met den val van adam begint, en eene langdradige aanspraak doet, boven de bevatting van een kind, niet zeer geschikt is, om het verstand en hart van het kind te vormen. Zonder dat wij breedvoeriger ons met het boekje bezig houden, gelieven onze lezers ons ditmaal op ons woord te gelooven, wanneer wij hun verzekeren, dat er voor onze jeugd werkjes bestaan, die meer geschikt zijn, dan het onderhavige, om haar met de wegen der Voorzienigheid bekend te maken.




De arme Jacob, eene treffende Geschiedenis voor Kinderen. Door O.G. Heldring. Te Groningen, bij J. Oomkens. 1840. In kl. 8vo. 38 bl. f :-15.

De arme Jakob, die van de ouderlijke woning, waar zijne ouders in de ongelukkige jaren van 1816 en 1817 kommer en gebrek lijden, is afgedwaald; die van huis tot huis, van dorp tot dorp al verder dwaalt; die door niemand wordt teregtgebragt; die in eene stad bij eene blinde weduwe aankomt, daar vertoeft; die weêr, schoon door haar de weg gewezen wordende, uren ver afdwaalt; die eindelijk te huis komt, zijnen vader, dien hij krank verlaten had, zijne moeder en zuster en broeders aan de toen heerschende ziekte overleden vindt; die opgenomen wordt door de zorg van een rijk koopman, die door dezen weder bij de blinde weduwe wordt teruggebragt; die groot en naderhand rijk wordt, - is wel een kind der Voorzienigheid. Zoude echter de liefderijke zorg van God niet even goed hebben kunnen uitkomen, zonder eenen zamenloop van omstandigheden, die eenigzins buiten het gebied der mogelijkheid ligt? - Het verhaaltje is treffend, en stichte nut! Op bl. 13 lezen wij kraap voor knaap.






{==438==} {>>pagina-aanduiding<<}

Iets over de Recensie van mijne in 1837 uitgekomene Wijsgeerige Verhandelingen, voorkomende in No. V van den Recensent ook der Recensenten van 1840.

Het bevreemdde mij, drie jaren na de uitgaaf dezer Verhandelingen, nog van dezelve eene beoordeeling in een tijdschrift te ontmoeten. Het schijnt, dat dit geschrift bij hem, wien de beoordeeling daarvan was opgedragen, is blijven liggen, en dat deze, wien het eindelijk weder in de handen gekomen is, zich in eene kwade luim heeft nedergezet, om er een zeer ongunstig verslag van te geven; misschien om ook hiermede zijn lang stilzwijgen te regtvaardigen.
Hij begint met te zeggen, dat hij mijne bekroonde Prijsverhandeling over de Duitsche wijsbegeerte gelezen heeft, en dat het tot het verslag van de aangekondigde Verhandelingen niets toe of af doet, os er veel of weinig in voorkomt, waarmede hij zich al dan niet kan vereenigen, en of hij dezelve als zamenhangend met die Verhandeling behoorde te beschouwen, hetgeen hem ook te wijdloopig zoude doen worden. Wij moeten hierop aanmerken: 1o. Dat het wel niet anders zijn kan, of men zal verschillende gevoelens over een zoo rijk en veelomvattend onderwerp als de nieuwe Duitsche wijsbegeerte blijven koesteren. 2o. Dat het tamelijk onverschillig is, of er veel of weinig in voorkomt, waarmede zich Rec. al dan niet zoude kunnen vereenigen. 3o. Dat deze wijsgeerige Verhandelingen wel degelijk als zamenhangend met de Prijsverhandeling behooren beschouwd te worden. En eindelijk, 4o. Dat de slotsom dezer redenering van den Rec. is, dat hij een even ongunstig oordeel zoo wel over de eene als over de andere zoude geveld hebben.
Overgaande tot de eerste dezer Verhandelingen, namelijk die, welke handelt over de Beginsels, zegt hij: dat daarin zeer kort en vlugtig veel wordt aangehaald, wat ik, naar zijn begrip, als weinig ter zake doende, zoude hebben kunnen laten rusten. Hij schijnt zich echter met mijne bepaling, wat eigenlijk beginsels zijn, nog al wel te kunnen vereenigen. Hij haalt hier het aangevoerde op bl. 15 aan, terwijl de eigenlijke definitie reeds op bl. 13 voorkomt, en geheel het 1ste hoofdstuk in zijn verband moet gelezen worden, om te zien, hoe ik over de beginsels en de eerste we-
{==439==} {>>pagina-aanduiding<<}
tenschappelijke waarheden denk, die meestal ook wetenschappelijke beginsels genoemd worden. Waarschijnlijk heeft Rec. zulks niet gedaan, en hetgeen er op bl. 19 en 20 na de opgaaf van de verschillende soorten van beginsels volgt, niet gelezen. Wij merkten aan, ‘dat de bovennatuurkundige beginsels met de logische onmiddellijk zamenhangen, en de godsdienstige en staatkundige uit de zedelijke voortvloeijen, of er onafscheidelijk mede verbonden zijn. Dit neemt echter niet weg, dat deze, hoezeer in het asgetrokkene eigenlijk niet tot de eerste waarheden behoorende, in het gebied, waarin zij zich rangschikken, den hoogsten trap innemen en als zoodanig beginsels kunnen genoemd worden, enz.’ vergeleken met de verschillende bepalingen, die er van het woord beginsel bij aristoteles (Metaph. V. 1) voorkomen, welk caput geheel aangehaald is. - Ik ben dus niet zoo verschrikkelijk inconsequent, als de Rec. zulks wil doen voorkomen; en al kan hij zijne verwondering niet ontveinzen over de allervreemdste ongelijkheid met mijzelven, waaraan ik mij schuldig maak, door velerlei stellingen, welke door mij als beginsels erkend worden, en die met mijne gegevene bepaling lijnregt zouden strijden, bewijst zulks niet meer, dan dat hij niet genoegzaam acht gegeven heeft
op mijne te voren gemaakte onderscheiding van de eigenlijke grondbeginsels en de eerste wetenschappelijke waarheden of elementen, die veelal ook beginsels genoemd worden, waarvan in eene Verhandeling over dezelve niet kon worden gezwegen; en verder, dat men den Rec. op zijn woord zoude moeten gelooven in zijn vonnis van verwerping, dat hij over sommige beginsels uitspreekt.
De grondzuil van mijn gebouw wordt het eerst door hem aangetast, namelijk het algemeen beginsel, en niet, zoo als hij zegt, een mijner logische, die daarop onmiddellijk volgen. ‘De onmiddellijke zekerheid van het onafhankelijk bestaan van het denkend wezen of het ik.’ Dit is, volgens hem, volstrekt geen beginsel, maar slechts, indien men er het woord onafhankelijk afgelaten had, zoude men het als eene waarheid kunnen laten doorgaan. Met iemand, die in het onmiddellijk, onashankelijk, dat wil hier zeggen, zuiver op zichzelf staande, bewustzijn van het bestaan van het denkend wezen, of het ik, slechts eene afgeleide waarheid, en geenszins het grondbeginsel van alle wijsgeerige bespiegeling ziet, valt verder over de beginselen niet te twisten.

{==440==} {>>pagina-aanduiding<<}
Wie geen onderscheid maakt tusschen onze empirische afhankelijkheid en de onafhankelijkheid van het zelfbewustzijn in deszelfs zuivere afgetrokkenheid beschouwd, moest zich niet met het beoordeelen van geschriften inlaten, die over wijsgeerige onderwerpen handelen.
Het eerste mijner logische beginsels, dat het denken eene werking van den geest is, die van de stof, waarop zij werkt, wezenlijk is onderscheiden, is voor hem geheel en al duister en verward. Hij vraagt: ‘Wie is hier die zij?’ Wel, het is de werking van den geest en dus het denken zelf, dat van de voorwerpen, waarover het denkt, wezenlijk onderscheiden is; in tegenstelling met de logica van hegel, die de identiteit van het denken met het object der gedachte als grondbeginsel der logica aanneemt. Voor iemand, die mijne geheele Verhandeling met opmerkzaamheid gelezen heeft, kan er niets duisters in deze grondstelling gelegen zijn, welke ik, hoezeer tot gemoetkoming geneigd, geenszins, als zijnde een hoofdbeginsel, kan opgeven.
Even min is zulks met mijn zedelijk grondbeginsel het geval. ‘Dat er een zedelijk goed en kwaad bestaat; dat men het eene moet uitoefenen en het laatste schuwen. Zeer waar! Maar is het een beginsel?’ vraagt Rec. Wij antwoorden hierop, ja. ‘Is de kennis van dit bestaan een onmiddellijk weten?’ Wij houden het voor zoodanig, als zijnde het eene onmiddellijke overtuiging van ons zedelijk gevoel. Het is dus voor ons eene noodzakelijke eerste waarheid. Hij vraagt al verder, ‘of men zich geen' toestand zou kunnen voorstellen, waarin b.v. het kwaad niet bestond?’ Wij kunnen gerust hierop neen antwoorden, want dan hield alle zedelijkheid en vrijheid voor den mensch op, en er regeerde niets dan de wet der noodzakelijkheid. ‘Is er geen regel, waarnaar het zedelijk goede en kwade bepaald wordt?’ Voorzeker; maar die regel rust op het genoemde grondbeginsel, terwijl hij er geenszins uit kan worden afgeleid. Wat het tweede zedelijke beginsel aanbelangt, hiertegen erkennen wij, dat Rec. met meer regt zijne aanmerkingen maakt; het is meer eene hoofdwaarheid in de zedekunde, dan een eigenlijk afgetrokken beginsel, waarvan wij boven de bepaling gaven, en het valt meer onder de categorie der eerste wetenschappelijke waarheden, waarvan wij ook in het begin onzer Verhandeling gesproken hebben.
Wij zijn dus geenszins zoo verstrooid van geest geweest,

{==441==} {>>pagina-aanduiding<<}
dat wij alle waarheden, welke wij in de onderscheidene vakken hebben opgenoemd, gelijkelijk voor die algemeene eerste beginselen hebben aangezien. De meesten houden wij er echter voor; enkelen zijn, ja, van de anderen afgeleid, doch zoo onmiddellijk met dezelve verbonden, dat zij er de naaste gevolgen van zijn, of bijna met dezelve ineensmelten. Indien Rec. mijne vergelijkingstafel van de ware en valsche beginsels met opmerkzaamheid nagegaan had, zou hij misschien kans gezien hebben, om de voor hem zoo grove inconsequentie voor zijne lezers begrijpelijk te maken, en gezien hebben, dat ik mij geenszins aan afdwaling of afpadigheid van mijne eigene gevoelens schuldig maakte. Hetgeen de Heer Mr. g. groen van prinsterer omtrent de beginsels zegt, in zijne Beschouwingen over Staats- en Volkenregt, en dat ik heb aangehaald, deels om het te beämen, deels om het te wederleggen, heeft mij geenszins op het dwaalspoor gebragt, maar mij nog meer, in mijne bepaling van hetgeen in het wijsgeerige afgetrokkene beginsels zijn, versterkt. Wij kunnen het Rec. niet toegeven, ‘dat in de definitie van den Heer groen van prinsterer het begrip van begin en dat van beginsel, (op grond van de etymologie van beide deze woorden) bij eene hoogst zeldzame ongerijmdheid, met elkander verward worden.’ Deze definitie stemt gedeeltelijk met die van aristoteles overeen. Ik verschilde alleen met dien Heer in de bepaling, in hoeverre het geloof het begin der wetenschap was; hetgeen in de tweede afdeeling mijner Verhandeling uitvoerig wordt uiteengezet. Doch het wordt tijd, om van de beschouwing der zoogenoemde kritiek dezer Verhandeling af te stappen; want wij kunnen omtrent algemeene gezegden zoo als deze: ‘Hoe het zij, hier zoo wel als op andere plaatsen in deze Verhandeling is alles zoo verward en tegen elkander
inloopende, dat er geen verstaanbaar kortbegrip zijner meeningen uit op te maken is,’ niets anders doen, dan ons op het oordeel van een deskundig publiek te beroepen, dat uitspraak moet doen tusschen mij en een' beoordeelaar, die overal verwarring, tegenstrijdigheid en inconsequentie wil zien.
Vervolgens gaat Rec. tot de beschouwing van de tweede Verhandeling, Hoofdpunten eener wetenschappelijke beschouwing van den Mensch als denkend wezen, over. Hier mist hij weder ‘de in wijsgeerige bespiegelingen hoogst wenschelijke scherpe uiteenzetting van begrippen en verbinding van

{==442==} {>>pagina-aanduiding<<}
voorstellingen in de leiding der gedachten.’ In de 1 ste § reeds vindt hij ‘eene zonderlinge aaneenschakeling of liever opeenhooping van kwalijk zamenhangende uitdrukkingen, die tot het goed verstand van des Schrijvers meening weinig dienende zijn.’ Het raakt alweder de definitie van het denken. ‘Het denken is het vormen, verwerken en verbinden van begrippen tot eenheid in het zelfbewustzijn. Het is eene beweging, eene werking van den geest, waardoor de zinnelijke indrukken tot voorstellingen en tot denkbeelden gevormd worden en vervolgens tot begrippen worden verwerkt, om eindelijk door hunne naauwe verbinding met de oorspronkelijke redebegrippen tot eenheid te worden gebragt.’ Volgens den Rec. ziet men, dat ik met woorden ‘lang niet karig ben;’ dus men krijgt hier veel woorden en weinig zaken, die echter weder veel vragen van hem uitlokken, zoo als: ‘Maar wat zijn nu tot voorstellingen en tot denkbeelden gevormde zinnelijke indrukken?’ Dit had hij kunnen zien, zoo hij eenige § § verder gelezen had, waarin van de genetische ontwikkeling van de zinnelijke indrukken tot voorstellingen en tot denkbeelden gehandeld wordt. Hij is verder zeer verwonderd, daar hij zegt: ‘die vervolgens (dat is wanneer zij reeds en NB. tot voorstellingen en denkbeelden gevormd zijn) nog weder tot begrippen verwerkt worden? Of zijn dan denkbeelden niet reeds begrippen?’ Wel voorzeker niet! Weet dan Rec. niet, dat denkbeelden onder de begrippen, even als het bijzondere onder het algemeene, begrepen zijn? hetgeen hij ook weder had kunnen zien, indien hij slechts eenige § § verder had gelezen. Hij begrijpt ook niet, wat verwerking zij, en vraagt, of zulks hervorming is? Het is het doen overgaan, door abstractie, van het bijzondere tot het meer algemeene. Indien ik het voor mij, en nog meer voor de ernstige wetenschap,
die hier behandeld wordt, niet onvoegzaam achtte, zoude ik Rec. geheel in zijnen toon kunnen antwoorden; echter moet ik hem toevoegen, dat het van hem eene zeer onnoozele vraag is, of door de verwerking de begrippen meerder of minder hooger of lager dan denkbeelden worden? ‘Maar wij zijn er nog niet,’ zoo vervolgt Rec.; ‘en hij (namelijk de Schrijver) laat er onmiddellijk op volgen: ‘om eindelijk door hunne naauwe verbinding met de oorspornkelijke redebegrippen tot eenheid te worden gebragt.’ ‘Is dit nu eene latere verwerking,’ vraagt Rec., ‘die te weeg gebragt wordt door deze

{==443==} {>>pagina-aanduiding<<}
naauwe verbinding, zoodat men door de herschepping van denkbeelden in begrippen deze laatste tot redebegrippen idealiseren moet?’ Misschien is dit eene strikvraag, om mij later weder eene inconsequentie tegen te werpen. Door deze naauwe verbinding worden de begrippen tot hunne hoogste algemeenheid gebragt, waardoor zij zich onder de eenheid, waarnaar alle onze redebegrippen streven, rangschikken. ‘Maar het houdt met deze zeer woordenrijke definitie nog niet op,’ merkt de zoo zeer op kort- en kernachtigheid gestelde Rec. verder aan; ‘wij moeten nog weten, wat het doel van het denken zijn moet.’ Niets natuurlijker, om de bepaling volledig te maken; ‘dus eindigt,’ zegt hij, ‘deze overladen §. De eenheid en overeenstemming der begrippen met de voorwerpen van het denken en onderling maakt het doel van het denken uit; hetzelve rust niet vóór dat dit doel of de waarheid bereikt is.’ Wij houden deze bepaling, wat ook Rec. er nog verder op moge aanmerken, geenszins voor overladen; wij gelooven niet, dat wij er iets onnoodigs en duisters in gezegd hebben, en hoezeer wij met hem erkennen, dat het voor ons niet mogelijk is, om tot de absolute waarheid te geraken; dat is, de overeenkomst der begrippen met de voorwerpen, niet zoo als zij ons verschijnen, maar zoo als zij wezenlijk zijn, is en blijft deze absolute waarheid het doel van het streven onzes denkvermogens, dat nimmer rust, en deze waarheid immer meer nabij tracht te komen, zonder dezelve ooit te kunnen bereiken. Wat hij verder aanmerkt op hetgeen over den aard onzer kennis, die tot het zinnelijke bepaald is, terwijl het onzinnelijke geheel buiten den kring onzer waarneming valt, en hetgeen verder over de ideën van het oneindige en volmaakte gezegd wordt, had hij gerust achterwege kunnen laten, omdat hij hier weder zijne onoplettendheid blootlegt, door niet op te merken, dat ik hier
een duidelijk onderscheid maak tusschen de kennis, die wij door waarneming verkrijgen, en de onmiddellijke kennis, die wij bezitten van de ideën of redelijke begrippen, die ik voor hetzelfde houde en geenszins als denkbeelden aanzie. Wat ik op bl. 97 zeg: ‘Dat een redebegrip een onmiddellijk begrip is, dat dus geenszins op een denkbeeld en eene voorstelling kan teruggebragt worden, maakt voorzeker ziet, zoo als Rec. vermeent, de verwarring nog grooter, maar doet integendeel het eigenaardige der redebegrippen scherp uitkomen. Begrippen kunnen tot denkbeelden en deze tot voorstellingen worden teruggebragt; de redebegrippen, door dat zij niet uit de ervaring geput zijn, kunnen zulks niet.
Hiermede zoude ik gevoegelijk kunnen besluiten, want de Rec. schijnt geen lust gehad te hebben, om mijn geschrift verder te doorloopen; ik moet ook bekennen, dat wijsgeerige onderwerpen voor hem, die er geen hoog belang in stelt, geweldig droog en vervelend zijn. Hij maakt er zich kortelijk af met te zeggen: ‘In zijne twee volgende Verhandelin-
{==444==} {>>pagina-aanduiding<<}
gen; t.w. Hoofdpunten eener wetenschappelijke Zedekunde, en Hoofdpunten eener wetenschappelijke behandeling der Redegodsdienst, hebben wij geene duidelijkere gedachten leidingen kunnen opmerken, maar integendeel opeengehoopte woorden en uitdrukkingen, welke, hoezeer meestal onbepaald en oppervlakkig, op allerafgetrokkenste redeneringen aanspraak schijnen te willen maken.’ Eene zware beschuldiging, die Rec. in het belang der wetenschap wel met bewijzen had behooren te staven, maar die ik om derzelver onbepaaldheid geheel voor zijne rekening laat, te meer daar het boven door hem aangemerkte er mij te minder gewigt aan doet hechten, en ik het beneden mij acht, mij tegen zulke aanvallen, die ik hier niet bij hun regten naam wil noemen, te verdedigen.
Rec. had beter gedaan, om, in plaats van met eene drooge opnoeming van de onderwerpen, waarover ik in mijn wijsgeerig, zede- en geschiedkundig Aanhangsel spreek, te eindigen, met in korte en duidelijke bewoordingen op te geven, wat eigenlijk volgens hem beginsels zijn, welke die zijn, in de onderscheidene rubrieken door mij behandeld; om duidelijke en zoo kort mogelijke bepalingen te geven van het denken, van voorstellingen, denkbeelden, begrippen, redebegrippen of ideën, enz. Hij had alsdan aan de wetenschap meer dienst gedaan, dan door een' harer beoefenaars, die zich bijna een vierde van eene eeuw met deze studie bezig hield, zoo ruw en meestal zoo ongegrond te gispen, in plaats van hem, zoo het noodig was, met bescheidenheid te regt te wijzen, en het goede zoo wel als het gebrekkige te doen opmerken. Zulke beoordeelingen zijn waarlijk het middel niet, om de zoo schaarsche beoefening der wijsbegeerte in ons vaderland aan te moedigen; in mij zullen zij den lust tot onderzoek wel niet uitblusschen, maar jeugdige beminnaars der wetenschap zouden zij kunnen afschrikken, om de slotsom hunner overdenkingen in het licht te geven. Dat zij echter even zoo min als ik den moed verliezen! Als zij iets wezenlijk goeds geleverd hebben, zal het blijven en als zoodanig erkend worden; terwijl de scheeve en oppervlakkige beoordeelingen, of liever veroordeelingen, hunner geschriften naar derzelver waarde geschat en spoedig vergeten worden.

j.a. bakker.

Het is den Rec. van schwarz Handboek enz. in No. VIII der Vaderl. Letteroef. van dit jaar, bij nader onderzoek, gebleken, dat de vertaling van dat werk niet van den Heer j. van wijk, rz. is.
Boekbesch. No. VI. bl. 259. r. 5. leze men: uit het werk van een tijdgenoot des genoemden Dichters, en ald. r. 9 en 12, von logau, in plaats van grijphius; r. 13 den





{==445==} {>>pagina-aanduiding<<}

Boekbeschouwing.

Geschiedenis der Doopsgezinden in Friesland, van derzelver ontstaan tot dezen tijd, uit oorspronkelijke stukken en echte berigten opgemaakt, door S. Blaupot ten Cate, Leeraar bij de Doopsgezinden te Zaandam, O.Z. Te Leeuwarden, bij W. Eekhoff. 1839. In gr. 8vo. XII en 394 bl. f 3-90.

Terwijl de lust en ijver voor de beoefening der Kerkelijke Geschiedenis sedert eenige jaren op eene merkbare en verblijdende wijze toegenomen is en gedurig op nieuw schoone vruchten draagt, heeft de Eerw. ten cate ons eene bijdrage tot de Geschiedenis van het Doopsgezinde Kerkgenootschap geleverd, welke wij niet aarzelen onder de belangrijkste en loffelijkste werken over dit vak te tellen. Het boek is reeds in veler handen; en, wat meer zegt, het is dan zeker met belangstelling en genoegen gelezen, ja herlezen, niet alleen door hen, wie deze Geschiedenis bijzonderlijk aangaat, maar ook door anderen, die de lotgevallen van christus Kerk op aarde wenschen te kennen. Intusschen, gelijk het bijzondere van deszelfs onderwerp sommigen bijzonderlijk tot de lezing aanspoort, zoo zullen anderen juist daardoor minder aangetrokken zijn. Wij achten het alzoo onze taak, om hetzelve eenigzins nader aan het Publiek te doen kennen, en daarbij ons oordeel over hetzelve bescheidenlijk in het midden te brengen.
De Schrijver legt in de Voorrede de redenen bloot, die hem aangespoord hebben, om eene bijzondere Geschiedenis der Doopsgezinden in Friesland te schrijven. Hij achtte het vooralsnog ondoenlijk, althans voor zijne krachten, om eene Algemeene Geschiedenis der Nederlandsche Doopsgezinden te geven; en elk, die weet, hoe weinig hiertoe nog voorbereid is, zal hem dit gereedelijk toestemmen. Voorts wijst hij aan, dat die der Friesche zich afzonderlijk laat behandelen, omdat hun lot in die Provincie

{==446==} {>>pagina-aanduiding<<}
weêr eene andere wending nam dan elders. Dit moet msgelijks toegestemd worden; ja wij zouden er bijvoegen, dat geene andere Provincie zoo geschikt voor eene afzonderlijke behandeling was, daar de Doopsgezinden zich hier vroeger dan elders tot één geheel vereenigden (reeds in 1695 werd de Friesche Societeit opgerigt) en alzoo hunne geschiedenis een gemakkelijker overzigt geeft, en aan den anderen kant hunne broederschap ook talrijk genoeg was, om genoegzame stof voor eene Geschiedenis op te leveren. Eindelijk vond hij eene bijzondere aansporing, om dezelve te bewerken, daarin, dat hij gedurende tien jaren als Leeraar in eene der grootste Gemeenten aldaar arbeidde. Waarlijk, het ware te wenschen, dat elk alzoo in den hem aangewezenen werkkring zijne roeping begreep! Wij achten, dat de Heer ten cate de zijne juist erkend heeft met dit werk te ondernemen; terwijl hij in de verdere Voorrede tevens toont zeer wel te weten, wat tot en in hetzelve vereischt werd.
Wij ontvangen dan hier een belangrijk en zeer wel geschreven verhaal van de lotgevallen der Doopsgezinden in Friesland, waar zij terstond bij het begin der Hervorming opkwamen, ja zich meer dan de Lutheranen of Gereformeerden uitbreidden, en ook nu nog een niet onaanzienlijk en achtingwaardig ligchaam uitmaken. Van den beginne af vonden de Doopsgezinde gevoelens in deze Provincie bijzonderlijk ingang. Menno simons was hier geboren, voegde zich weldra bij hen, en heeft hier voorzeker veel bijgedragen, om hunne begrippen te vestigen en hunne gemeentelijke inrigtingen te ordenen. Zij bleven dan ook onder de Spaansche verdrukking standvastig, en onder hen bezegelden achttien martelaren de opregtheid huns geloofs met den wreedsten dood, terwijl er van de andere Protestanten niet één was. Aan het einde der 16de eeuw waren er vijftig Gemeenten, waaronder zeer talrijke. Ook hier, gelijk elders, bewaarden zij den eigenaardigen Doopsgezinden geest, door afgezonderd van de wereld in nederigheid en stilheid God en den Zaligmaker te dienen, het schoone beeld der eerste Gemeente zich ten voorbeelde te

{==447==} {>>pagina-aanduiding<<}
stellen, en meer op godzaligheid en deugd, dan op geleerd onderzoek te dringen. Van 1600 tot 1700 breidden zij zich nog eenigzins uit, ofschoon niet in gelijken tred met de Hervormden; hun leven was nog zoo ingetogen, en hunne gemeentelijke inrigting zoo eenvoudig, dat zij weinig opgemerkt werden, en er weinig van hen te berigten valt. Ook in de 18de eeuw had hunne geschiedenis denzelfden eenparigen en stillen gang van ontwikkeling; terwijl zij in zeden, en nog meer in gevoelens, veel veranderden, maar sommige van hunne Gemeenten zeer achteruitgingen. Er kon dus wel niet ligt eene Geschiedenis ter behandeling gekozen worden, die (behalve in de eerste tijden) minder groote en geruchtmakende gebeurtenissen opleverde. Maar is het voor de Doopsgezinden niet belangrijk, hunne vroegere lotgevallen te kennen? Is het niet voor den vriend van Godsdienst en Christendom belangrijk, te zien, hoe eene door een' eigenaardigen geest zich kenmerkende afdeeling der Christelijke Gemeente bestond en zich ontwikkelde? - Zien wij dan, hoe de Heer ten cate zijn belangrijk onderwerp behandeld heeft.
Hij verdeelt zijne Geschiedenis in vier Hoofdstukken. Het eerste handelt: Over het ontstaan der Doopsgezinden in Friesland, vóór menno simons. Het tweede: Van m. simons en d. philips tot de vernietiging der Spaansch-Roomsche heerschappij in Friesland, ten jare 1581. Het derde: Van de bevestiging der Hervormde Kerk, als alleen openlijk in Friesland geduld, ten jare 1581, tot het verleenen van de Godsdienstvrijheid aan de Doopsgezinden, in 1672. Het vierde: Van het verleenen der Godsdienstvrijheid aan de Doopsgezinden, in 1672, tot den tegenwoordigen tijd. - Wij kunnen ons met deze verdeeling zeer goed vereenigen, daar zij een goed overzigt geeft, en de voornaamste veranderingen in den toestand der Friesche Doopsgezinden juist doet uitkomen; en men heeft daarvoor den Heer ten cate te meer dank te weten, daar hij ook hier het ijs breken moest, en eene baan geteekend heeft, die ligt door anderen gevolgd wordt. Om het belang der zaak moeten wij hier echter eene aanmer-
{==448==} {>>pagina-aanduiding<<}
king bijvoegen. Het Doopsgezinde Kerkgenootschap stond zoo weinig in betrekking met het burgerlijk Bestuur, deszelfs geschiedenis en ontwikkeling nam zulk eenen eigenaardigen en zelfstandigen gang, en het laatste oefende daarop zoo weinig invloed, dat men de tijdperken dezer geschiedenis zeker niet naar die betrekking bepalen, maar van de veranderingen, in den boezem van het Kerkgenootschap zelf voorgevallen, ontleenen moet. Uit dit oogpunt beschouwd, zou de laatste afscheiding bij het jaar 1672 aan bedenking onderhevig zijn, te meer, daar ook met dat jaar juist geene bijzondere verandering in het lot
der Friesche Doopsgezinden heeft plaats gegrepen; en zou de oprigting der Societeit in 1695 een geschikter scheidingspunt geven. Doch daar nagenoeg op het eerstgenoemde tijdstip ook in Holland de scheiding tusschen de Galenisten en Apostoolen voorviel, welke gebeurtenis in de Geschiedenis der Nederlandsche Doopsgezinden buiten twijfel epoque maakt, zoo achten ook wij die bepaling nog meer geschikt. (Voor die algemeene Geschiedenis zou denkelijk in de 18de eeuw nog weêr eene afscheiding vast te stellen zijn, hetzij omstreeks derzelver midden, of in 1798.)
Volgen wij nu den Schrijver door de vier genoemde Tijdvakken. - I. Men zou dit eerste Tijdvak, met eene nieuwere uitdrukking, het vóór-historische kunnen noemen, daar de oorsprong en eerste opkomst der Doopsgezinden hier te lande nog altijd in het donker ligt. Daarmede geheel overeenkomstig heeft de Schrijver hier dan ook niet den loop der gebeurtenissen naar volgorde des tijds verhaald, maar vier onderscheidene gevoelens omtrent die eerste opkomst ten toets gebragt, en zijne berigten bij gelegenheid hier en daar tusschen gestrooid. Wij kunnen deze manier hier niet geheel wraken; maar zouden toch gewenscht hebben, dat hij alles, wat de Geschiedenis als daadzaken vermeldt, in een geleidelijk verhaal had zamengevat en voorgesteld, en twijfelen ook niet, of hij zoude, indien hij nu nog beginnen moest te schrijven, zulks gedaan hebben. Intusschen, gelijk zijn stijl zich allerwegen door duidelijkheid van voorstelling zeer gunstig onder-
{==449==} {>>pagina-aanduiding<<}
scheidt, zoo heeft hij ook hier met loffelijken ijver getracht, en is er niet ongelukkig in geslaagd, om over de verwarde stof eenig licht te verspreiden. Daarbij heeft hij, met de grootste vlijt, inzonderheid uit het Charterboek en de Friesche Geschiedschrijvers, veel wetenswaardigs opgespoord, zoodat wij door hem een' grooten stap gevorderd zijn. Zijn resultaat is: dat vooral door het lezen der H. Schrift de Doopsgezinden in Friesland zoo sterk geworden zijn. Ofschoon ook wij dit gelooven, zoo is, onzes bedunkens, nog niet genoeg opgehelderd, hoe het kwam, dat het lezen der H. Schrift hier juist die eigenaardige Doopsgezinde gevoelens voortbragt, daar toch ook elders de Bijbel onderzocht werd. Naar onze meening werd de eerste stoot daartoe van buiten gegeven, door weldenkende discipelen van m. hofman (hem toch geschiedt zekerlijk ongelijk, wanneer hij, bl. 13, met de
Munsterschen als in éénen adem genoemd wordt), of ook door anderen; - en ontwikkelde zich die eigenaardige geest verder, nadat eenmaal deze rigting gegeven was, door zelfstandig onderzoek, omdat hier niet, zoo als elders, Geleerden zich aan het hoofd der hervorming stelden; terwijl ook de vrije en vurige geest der Nederlanders daartoe kan bijgedragen hebben. - Doch, hoe men hierover ook denke, op twee punten hadden wij gewenscht, dat de Schrijver bij zijn onderzoek meer gelet had: 1o welke de bijzondere gevoelens en begrippen der eerste Doopsgezinden waren (een gebrek, waarop wij later nog moeten terugkomen); en 2o dat in de jaren 1533-36 de Doopsgezinden zich zoo aanmerkelijk hebben uitgebreid, nevens de oproerige Munsterschen. (*)

{==450==} {>>pagina-aanduiding<<}

II. In het tweede Hoofdstuk beginnen wij den vasten bodem der Geschiedenis te betreden. De Schrijver schetst hier, hoe vooral onder de leiding van m. simons en d. philips de Doopsgezinden tot een vast en geregeld bestaan zijn gekomen. Te regt heeft hij zich verder bij de berigten van de martelaren, die geloofshelden, langer opgehouden. Omtrent de uitbreiding der Doopsgezinden en de opkomst van sommige Gemeenten worden belangrijke bijzonderheden medegedeeld. Het geloof en leven der Voorvaderen wordt, bij mangel aan geschiedkundige berigten, slechts kort geschetst. Daarentegen zijn de scheuringen tegen het laatst der 16de eeuw, waaruit de Afdeelingen der Vlamingen en Friezen enz. ontstonden, hier voor het eerst duidelijk uiteengezet en op eene belangrijke wijze opgehelderd.
III. Wij komen tot het derde Hoofdstuk, loopende van 1581 tot 1672. Een tijdperk, vooral gekenmerkt door de gedurige aanvallen der Hervormde Geestelijken van buiten, en de aanvankelijke verandering van gevoelens en zeden, bij toenemende welvaart, in het Kerkgenootschap zelf; terwijl overigens hetzelve uitwendig nagenoeg dezelfde uitgebreidheid behield en inwendig zich stil ontwikkelde. In de voorstelling van die hatelijke twisten moeten wij den Schrijver den lof geven van de waarheid betracht te hebben in liefde; ja moeten onzen tijd gelukkig prijzen, die zulk eene onpartijdigheid gedoogt en eischt. Die verandering in gevoelens en zeden had, onzes bedunkens, reeds in dit tijdvak meer moeten uitkomen; want, om iets te noemen, zulk eene gemeenschappelijke zamenwerking als in 1672 had toch in 1572 niet kunnen plaats grijpen, en veel minder nog eene verbindtenis als in 1695. Over 't algemeen heeft de Schrijver zijne aandacht meer op het uit-
{==451==} {>>pagina-aanduiding<<}
wendige dan op het inwendige leven der Doopsgezinden gevestigd; welk laatste zekerlijk, wij bekennen het, veel moeijelijker was na te gaan. Zoo zijn hier dan ook omtrent de vestiging en oudste geschiedenis van afzonderlijke Gemeenten, met naauwkeurige en uitstekende vlijt, (waarbij de Heer ten cate de welwillende medewerking van Ambtsbroeders en anderen ondervond en dankbaar vermeldt) vele belangrijke bijzonderheden bijeengebragt. Evenzoo omtrent de aanmerkelijke voorschotten (binnen weinige jaren ruim een millioen) door de Friesche Doopsgezinden aan de Regering verstrekt, en ter belooning waarvan zij eindelijk vrijheid van Godsdienst verkregen. Daarentegen is al te kort geschetst, hoe zij met kleinere Genootschappen en Sckten, zoo als Remonstranten, Collegianten, enz. in aanraking kwamen, welke omstandigheid voor eene juiste kennis van hunnen godsdienstigen toestand van groot belang is. Immers dezelve was daarop van grooten en
algemeenen invloed; en zij bewijst, onzes bedunkens, tevens, dat het Doopsgezinde Kerkgenootschap beproevingen kon doorstaan. Evenzeer is van de oude Belijdenissen wel te weinig gezegd. Dat dezelve niet door Friezen (noch ook Groningers) onderteekend zijn, kwam daarvan, dat zij aan de vredehandelingen geen deel namen. Zij stonden sedert het einde der 16de eeuw meer op zichzelve en afgescheiden van de Hollanders, onder welke die handelingen plaats hadden; maar bleven ook bewaard van de wrijvingen, daardoor veroorzaakt.
IV. Het vierde Hoofdstuk behelst de Geschiedenis tot op onzen tijd. - Het wordt geopend met een uitvoerig berigt van de Friesche Societeit, omtrent welker oprigting wij wel gaarne nog meer zouden vernomen hebben, (zoo als, of het verschil van gevoelens toen geen beletsel meer opleverde, en of er niet reeds vroeger kleinere vereenigingen bestonden, gelijk Rec. vermoedt) doch van welker verdere geschiedenis het belangrijkste wordt medegedeeld. Voorts heeft de Schrijver, zeer oordeelkundig, niet een doorloopend verhaal trachten te geven, maar onder zekere hoofdpunten allerlei wetenswaardige bijzonderheden, zoo

{==452==} {>>pagina-aanduiding<<}
omtrent de Gemeenten als enkele personen, geboekt. Zoodanige punten zijn, behalve de Geschiedenis der Societeit: de beschuldiging wegens Socinianerij in het begin der 18de eeuw; de zaak van jo. stinstra (uitvoerig; de edele man verdiende zulks: waarom niet nog iets meer van zijn' Herderlijken Brief?); het geloof der Doopsgezinden (meest ten opzigte van kerkelijke tucht, minder van bepaalde leerstellingen); uitstekende mannen; zeden der Doopsgezinden (hoe kort ook, toch behartigenswaardig); getalsterkte in vroeger' en later' tijd. - Hierop volgt het Besluit, behelzende eene hartelijke en welgestelde opwekking tot dankbaarheid, ootmoed, ijver en vertrouwen.
Bij deze Geschiedenis heeft de Schrijver nog 19 Bijlagen gevoegd, ten deele door hemzelven opgesteld, doch meest onuitgegevene, althans minbekende stukken, van vroegeren en lateren tijd, behelzende. Zij waren alle der mededeeling waardig; de meeste achten wij zeer belangrijk. Hiertoe behoort ook eene weluitgevoerde Kaart van Friesland, ter opheldering der Geschiedenis. - Een uitvoerig Register besluit het werk, verhoogt deszelfs waarde, en bekroont des Schrijvers vlijt.
Wij hebben den hoofdinhoud des werks doorgeloopen. Enkele aanmerkingen doen zien, dat wij er nog wel het een en ander in misten, of ook van den Schrijver in gevoelen verschilden. Daarentegen vonden wij eenen rijkdom van zaken, eene naauwkeurigheid en onpartijdigheid in het opsporen der waarheid, een onderscheidend oordeel bij de keuze tusschen het meer en min belangrijke, eene helderheid wanneer verwarde, eene kieschheid wanneer teedere punten voor te stellen waren, eene levendigheid en natuurlijkheid van verhaaltrant, die ons van het begin tot het einde met belangstelling deden doorlezen. De stijl is gemakkelijk en ongedwongen, niet van sieraden ontbloot, hier en daar, b.v. aan het slot, verhevener; en overal straalt (gelijk in Geschiedenissen der Christelijke Kerk altijd behoorde) een warm gevoel en hartelijke liefde voor de zaak van Christendom en Kerkgenootschap door.
De behandeling van een zoo bijzonder (speciaal) gedeelte

{==453==} {>>pagina-aanduiding<<}
der Kerkelijke Geschiedenis vereischte eene bijzondere manier. Zij heeft het voordeel van bijzonderheden te kunnen opnemen, die bij eene ruimere stof op den achtergrond moeten treden; maar zij mag den blik ook niet van het groote geheel afleiden. De Schrijver is hierin uitnemend geslaagd. De algemeene Geschiedenis der Nederlandsche Doopsgezinden is geenszins uit het oog verloren; integendeel, derzelver hoofdtrekken zijn hier en daar aangeduid; het boek kan als eene aanleiding tot derzelver kennis dienen, zoolang wij nog een omvattender werk daarover missen; en tevens heeft de Schrijver zoo vele bijzonderheden geboekt, dat zijne Geschiedenis voor de Friesche Gemeenten, ja voor vele familiën, een alleraangenaamst geschenk wezen moet. - Even gelukkig is hij geslaagd in het verbinden der Kerkelijke met de Politieke Geschiedenis. Overal straalt eene naauwkeurige kennis ook van de laatste door, en zij dient veelvuldig tot opheldering en regt verstand der eerste. De beoefenaar der Friesche Geschiedenis in 't algemeen mag dit boek niet ongelezen laten: maar de Doopsgezinde ziet hier, onder welke omstandigheden zijn Kerkgenootschap zich vormde en dien loop van lotgevallen verkreeg, welken hij nu voor zich ontwikkeld ziet.
Wij loopen dus met dit boek zeer hoog, en willen nog in een enkel woord ons oordeel over hetzelve zamenvatten. Deszelfs grootste gebrek schijnt ons te zijn, dat te weinig op leerstellingen en gevoelens gelet is. Wij missen dit reeds bij de berigten omtrent de Waldenzen, bl. 4-12; van m. simons, d. philips en de eerste Friesche Doopsgezinden in 't algemeen; van hunne nakomelingen in het derde en vierde tijdvak, met name ook van den twist tusschen jan claassen en d. feddriks; van de kleinere Genootschappen, bl. 151 verv.; van de Socinianen, bl. 205. Wij missen dit te meer met leedwezen, daar in onzen tijd over 't algemeen wel te weinig met ernst naar het geloof gevraagd wordt, in hetwelk toch de Voorvaderen die heldenkracht vonden; en slechts gedeeltelijk wordt de Schrijver daardoor verontschuldigd, dat de Friesche Doopsgezinden in de twee laatste eeuwen nog minder schreven dan de

{==454==} {>>pagina-aanduiding<<}
Hollanders, en hem dus weinig stof opleverden. Doch welligt heeft de Schrijver hiervoor zijne redenen gehad. - Daarentegen schatten wij de verdiensten van dit boek zeer hoog. Als geschiedwerk is het uitmuntend uitgevoerd, en zal in onze Letterkunde altijd eene eervolle plaats blijven bekleeden. Bedenken wij daarbij, dat de Schrijver in een bijkans geheel onbekend veld zich een' nieuwen weg moest banen, dan moeten wij te meer aan zijne bekwaamheid zoowel als vlijt hulde doen. Daarenboven, is dit nu reeds voor de Nederlandsche Doopsgezinden en de Friezen inzonderheid een belangrijk geschenk, het is tevens eene gewigtige voorbereiding en als een legger voor eene Algemeene Geschiedenis. - De Schrijver heeft dan alle eer van zijne welvolbragte taak, en verdient in velerlei opzigt onzen hartelijken dank; wij scheiden van hem met het gevoel van opregte hoogachting, en met den wensch, dat hij nog lang zijne gewigtige roeping moge blijven vervullen! Wij hebben nog eenen wensch. De Hoogleeraar s. muller heeft onlangs, bij de aankondiging van dit werk, (Jaarboekje v. Doopsgez. 1840, bl. 141) het voornemen te kennen gegeven, om, in vereeniging met den Eerw. ten cate, eene Geschiedenis der Doopsgezinde Gemeenten in Holland, Utrecht, Zeeland en Gelderland te leveren. Mogen de beide Mannen ook dit werk, nevens hunne andere uitgebreide en gewigtige werkzaamheden, kunnen volbrengen, en alzoo langzamerhand eene gaping in onze Letterkunde aanvullen, die reeds al te lang bestond!




Specimen Doctrinae Theologicae, quo inquiritur in notionem τῆς βασιλείας τῶν ὀυρανῶν, τοῦ Θεοῦ, τοῦ χριστοῦ, ex mente Jesu Christi, quod - pro gradu Doctoratus - in Academia Lugduno-Batava, - publico ac solemni examini submittit Hermanus Heemskerk, Amstelodamensis. Amstelodami, typis J.D. Sijbrandi. 1839. Formâ 8vâ. Pagg. 172.

Deze Godgeleerde Proeve behandelt een gewigtig onderwerp. Wat de spreekwijs Koningrijk der Hemelen, van

{==455==} {>>pagina-aanduiding<<}
God en van Christus, naar de meening van den Heer zelven, te kennen geeft, wordt hier grondig en uitlegkundig onderzocht. Vroeger werd wel eens, uit een zoogenaamd verband, plaats voor plaats, waar deze spreekwijs voorkomt, opgehelderd, en die laxe manier van ophelderen werd de vruchtbare moeder van vele, maar aan het spraakgebruik van het N.V. geheel vreemde, beteekenissen. Men vergat namelijk, dat de omstandigheden, en de gemoedsgesteldheid der hoorders, den Heiland niet vergunden zoo openlijk en op eens van dat Koningrijk te spreken, of deszelfs aard geheel en al bloot te leggen. Hetzelfde denkbeeld hechtede de Heer telkens aan die uitdrukking, ofschoon Hij telkens iets anders aangaande den aard van dit Koningrijk mededeelde. Dit is het, wat de Haarlemsche Predikant h. heemskerk, ter verkrijging van de waardigheid van Doctor in de Godgeleerdheid aan de Leydsche Hoogeschool, in deze welgeslaagde Proeve heeft pogen aan te wijzen.
Zonder zich op te houden met het opzettelijk opgeven of beoordeelen van verschillende gevoelens, gaat hij hier zijnen eigen weg, op welken wij hem met ons verslag kortelijk zullen vergezellen.
Na eenige voorafgaande aanmerkingen, (Praemonenda, p. 1-7.) in welke de Eerw. heemskerk handelt over het belang van het gekozen onderwerp, en over verscheidenheid van denkbeelden, welke hij beknoptelijk onder enkele rubrieken opgeeft, gaat hij tot zijn onderwerp zelf over, hetwelk hij in twee Hoofddeelen splitst. Het eerste (Periodus praeparatoria door hem genoemd) stelt voor, wat omtrent dat Koningrijk voorkomt in de Schriften van het O.V., p. 8-15, vermeldt vervolgens, p. 16-25, wat de tijdgenooten onzes Heeren van dat Rijk verwachteden, en deelt eindelijk, p. 25-32, mede de aankondiging van dat Rijk door joannes den Dooper. Het tweede en grootste deel levert het onderzoek naar den zin van de bovengemelde spreekwijs volgens de meening des Heeren. En dit deel heeft twee Afdeelingen, naar het tijdperk, van hetwelk melding wordt gemaakt, wanneer van dat Rijk door

{==456==} {>>pagina-aanduiding<<}
jezus wordt gesproken, het tijdperk voor het tegenwoordige (in hoe seculo), p. 33-127, en het tijdperk in de toekomst (in seculo futuro), p. 128-166; waarop een Epilogus, p. 167-172, het geheel sluit. - Dit zij genoeg van den loop dezer Dissertatie in het algemeen. Zien wij echter nog meer bepaald na, wat in ieder der bovengenoemde tijdperken ter behandeling is opgenomen. In de eerste § wordt gehandeld de Rege. Hier komt voor de spreekwijs Zoon des menschen, welke, met terugzigt op dan. VII:13 volgg., wordt opgevat als te kennen gevende den beloofden menschenzoon. Verder worden hier behandeld de titels Zoon van God, de Christus of Messias. Dit Rijk nam een begin met de openlijke verschijning des Heeren. Dit wordt betoogd § 2, de Exordio. De volgende § 3 beschouwt den voortgang van dat Rijk, (Incrementa.) Hier vindt men opheldering der gelijkenissen marc. IV:26-29, matth. XIII:31, 32 en vs. 33. De omvang of uitgestrektheid van dat Rijk (Ambitus) wordt § 4 aangewezen. De 5 §, de Natura sive Charactere, beschrijft den aard van dat Rijk. De lex fundamentalis, de grondwet, § 6, behelst de voorschriften bekeering en geloof. De germanorum civium indole vindt men het noodige § 7. Hier wordt aangetoond, dat in de bekeering en het geloof al de vereischten liggen opgesloten van den echten onderdaan van dat Rijk. De 8 § sluit dit tijdperk, en geeft verslag aangaande den staat van dat Rijk op
aarde algemeen beschouwd, de statu terrestri universo. Die toestand is niet geheel zuiver; de onderdanen voldoen niet allen aan hetgeen bekeering en geloof eischen. De ware en echte onderdanen maken die vereeniging uit, welke het Koningrijk Gods wordt genoemd. De Christelijke Kerk is slechts de uiterlijke vorm. - Ziedaar den inhoud van het eerste gedeelte geschetst. Het tweede gedeelte (Periodus altera) over dat Rijk in de toekomst (in seculo futuro) heeft als onderdeelen vier paragraphen: 1o handelt over het begin der laatste periode van dat Rijk. Dit begin zal zijn bij het einde der tegenwoordige huishouding. 2o Beschouwt de inaugurandi modus, dat is niet de aanvaarding van het

{==457==} {>>pagina-aanduiding<<}
Rijk, maar dat tijdstip, op hetwelk, in de voleinding der wereld, de Koning zich in vollen luister als zoodanig op het heerlijkst vertoonen zal. 3o Wordt aangewezen, wie van dat Rijk alsdan onderdanen zullen zijn. Eindelijk worden 4o de goederen beschouwd, welke de onderdanen van dat Rijk in de toekomst zullen ontvangen. De Epilogus trekt alles te zamen, en leidt daaruit af het algemeene denkbeeld, dat men hebbe te hechten aan de spreekwijs Koningrijk der Hemelen.
Hiermede kunnen wij volstaan ter aankondiging van deze niet onbelangrijke Verhandeling. Het spreekt van zelve, dat wij niet in alles instemmen met hetgeen hier voorkomt. De groote beknoptheid, bij rijkdom van inhoud en zaken, verbiedt genoegzame ontwikkeling van denkbeelden; en met weinig woorden is men niet altijd in staat, anderen te overtuigen. Doch het is niet noodig, dat wij onze meening voordragen, anders dan in betrekking tot het onderhavige stuk. Deze onze meening is, zoo als ons verslag dit reeds doet vermoeden, gunstig. Doctor heemskerk ga op den ingeslagen weg moedig en voorspoedig voort, en winne, door in den geest van jezus en diens Apostelen telkens dieper in te dringen, vele echte onderdanen voor dat Rijk, zichzelven tot blijdschap en zegen!

Verhandeling over het IJzeroxyde-Hydraat, als tegengift van het Rottenkruid of Arsenigzuur. Door Dr. R.W. Bunsen, Hoogl. in de Scheikunde en Technologie te Cassel, en Dr. A.A. Berthold, Hoogl. in de Geneesk. te Göttingen. Naar de tweede vermeerderde uitgave uit het Hoogd. vertaald. Te Assen, bij T.J. van Tricht. 1839. In gr. 8vo. VIII en 126 bl. f 1-30.

De strafregisters der groote steden bevestigen door het cijfer, en brengen tot eene treurige zekerheid, dat bijna 2/10 der vergiftigingen door arsenigzuur, rottenkruid, acidum arsenicosum bewerkstelligd worden. Ook in ons land bepalen zich de pogingen ter vergiftiging, of de da-
{==458==} {>>pagina-aanduiding<<}
delijke uitvoering van dit misdrijf, ook grootendeels tot dit vergift. En daar de heillooze pogingen, om zich van anderen langs dezen weg te ontdoen, een ook bij ons niet zoo geheel zeldzaam verschijnsel zijn, zoo komt dit vergift nog al in aanmerking en aanwending. Zonderling verschijnsel, dat, bij de eigenaardige wijziging van het menschelijk karakter door lucht en grond, er nu en dan zoo vele overeenkomst blijft bestaan tusschen onder geheel verschillende invloeden levende volken! Italië plagt eene zekere beruchtheid te hebben in de gevaarlijke kunst van vergiften te bereiden en toe te dienen, en bij ons hoort men ook maar al te dikwijls van het bezigen van rottenkruid tot afschuwelijke doeleinden. Zekere onnatuurlijke drift wordt door sommigen beschouwd als bijzonder in de zuidelijke landen zich te ontwikkelen, en sedert geruimen tijd schijnt deze zonde tegen de natuur ook op onzen bodem niet slechts wortel geschoten te hebben, maar te blijven voortduren. Ten minste, indien het overeenkomstig de waarheid is, dat deze giftige plant eerst tijdens de onderhandelingen over den vrede van Utrecht naar ons land is overgeplant, heeft zij zich, uit het zuiden dan overgebragt, hier geäcclimatiseerd!
Bij zoo vele pogingen, om van het rottenkruid een beklagenswaardig gebruik te maken, moest, tot dusverre, het oordeel ook der grootste scheikundigen eenen treurigen indruk maken, hetwelk, volgens de Schrijvers dezer Verhandeling, hierop nederkwam: ‘Tot nog toe is er geen voldoend tegengift tegen het rottenkruid bekend; nog moet deze pharmaceutische phénix zich vertoonen.’ (Bl. 15.) Het mogt, gelijk hier beweerd wordt, de Hoogleeraren bunsen en berthold gelukken, op het spoor te geraken, om dezen Phénix op te sporen; en zij zijn eindelijk zoo verre geslaagd, dat zij reeds bij de eerste uitgaaf dezer Verhandeling (1834) tot de vaste overtuiging meenden gekomen te zijn, dat zij in het ijzeroxyde hydraat, op zichzelf en met ammonia vermengd, een middel bezitten, om het hevigste van alle vergiften, het arsenigzuur, (acidum arsenicosum) zoo wel in den vasten als opgelosten staat,

{==459==} {>>pagina-aanduiding<<}
met een zeker gevolg te bestrijden; en voeden zij tevens de hoop, dat dit tegengift aan de arbeiders in die sabrijken, waar arsenigzuur verwerkt wordt, een beter behoedmiddel, dan de sedert lang gebruikte, zal opleveren tegen het stof en den damp van het arsenicum.
Bij de tweede uitgave mogten zij zich reeds gerugsteund zien, zoo wel door een aantal met gelukkig gevolg bewerkstelligde proefnemingen, als daardoor dat hunne nasporingen ook door andere geleerden behartigd en vervolgd zijn. Eene niet onaanzienlijke reeks van waarnemingen zal derhalve de belangrijkheid dezer tweede uitgaaf vermeerderen.
De werkzaamheid van het ijzeroxyde hydraat was dan bewezen, en daardoor ook de weg tot verdere nasporingen, ook ter uitbreiding van het reeds verkregene, geopend; waarover wij straks nog een woord zullen zeggen. (*)
Zulke, in zekeren zin onverwachte, door de ondervinding echter met eenen gunstigen uitslag bekroonde uitkomsten, hebben eenen zich niet noemenden Vertaler aangespoord, om eene vertaling der Verhandeling van de Hoogl. bunsen en berthold te ondernemen, en alzoo ook in ons land de aandacht der genen, die in de treurige noodzakelijkheid mogten verkeeren om het rottenkruid in het menschelijk ligchaam te bestrijden, bij zulk een gewigtig middel te meer te bepalen. (†)
Zoo veel over dit belangrijk onderwerp, om met deszelfs oorsprong en verderen voortgang bekend te worden.
De Schrijvers gaan na eene korte Inleiding, over, om I. over de tot nu toe voorgestelde tegengiften van het acidum arsenicosum te handelen, waarvan de reeds vermelde

{==460==} {>>pagina-aanduiding<<}
uitkomst tot dusverre steeds was: aucun antidote réel de l'arsenic n'est encore connu; II. te spreken: van de scheikundige verhouding der ijzeroxyde zouten, en bepaaldelijk van het ijzeroxyde hydraat tot acidum arsenicosum.
Uit eene reeks van genomene proeven blijkt, dat men in het versch nedergeplofte ijzeroxyde hydraat een ligchaam leert kennen, hetwelk aan alle, zelfs aan de strengste (?) eischen voldoet, welke men, op scheikundige gronden, ooit van een tegengift tegen arsenigzuur vorderen kan, en wel om de twee volgende eigenschappen: dat het volkomen onoplosbaar is; - dat deszelfs hydraatvormige inwikkelende geaardheid bijzonder geschikt is, om den tegenstand te overwinnen, welke de moeijelijke oplosbaarheid en de zamenhang van het vaste arsenigzuur aan de werking der scheikundige verwantschap biedt. Op dezen lof zoude evenwel nog al iets af te dingen vallen, na de lezing der beoordeeling van deze tweede uitgaaf in de Med.-Chir. Zeitung, 1838. No. 82, in verband met eene vroegere der eerste uitgaaf in gemelde tijdschrift, 1835. No. 79 en 80; althans kunnen verdere proefnemingen nog geenszins overtollig gerekend worden.
Onder IV behandelen de Schrijvers uitvoerig de wijze, op welke het arsenicum op het dierlijk ligchaam werkt, of men althans deszelfs werking kan vooronderstellen. Uit alles, gelijk ook door de werking van dit middel bij vergiftigingen, zal het voor een der dierlijke bewerktuiging zeer vijandig middel te houden zijn, en is deszelfs gebruik als geneesmiddel tot dusverre als bedenkelijk te achten. (*) Ook zonder uitspraak te doen over deszelfs al of niet geheele schadelijkheid, zal men toch het allerminst van zulk een middel mogen verwachten, dat het versterkend is, zoo als sommigen willen de spijsvertering vermeerderend, de assimilatie en afscheiding bevorderend, de werking van

{==461==} {>>pagina-aanduiding<<}
zenuwen en spieren opwekkend, (bl. 49) hetwelk tevens zulk een' invloed op het ligchaam uitoefent, dat mijnwerkers, die aan den dagelijkschen invloed van deze stof zijn blootgesteld, meestal reeds vóór hun 30ste levensjaar eene prooi van deszelfs schadelijke uitwerking worden.
Uit de verschillende gevoeligheid der dieren voor de werking van het rottenkruid zouden wij vooronderstellen, in tegenoverstelling van hetgeen bl. 25 voorkomt, dat de proesnemingen, op dieren gedaan, toch met eenige wijziging op het menschelijk ligchaam behooren toegepast te worden. Over het geheel genomen is het eenigzins gewaagd, de scheikundige werking van eenig middel buiten en in het ligchaam geheel gelijk te stellen. Het levensproces is toch iets eigenaardigs. Professor schulze heeft nog onlangs te dezen wenken gegeven, der behartiging waardig.
Was de slotsom der IIIde Afd., dat het arsenigzure ijzeroxyde in het geheel geene of eene hoogst onbeduidende werking op het dierlijk organismus uitoefent, zoo wordt de aanwending van het ijzeroxyde hydraat in Hoofdst. V ten gevolge van dien voorgesteld, en de behandeling der vergiftiging door arsenigzuur naar de regels der kunst beschreven.
Hoofdst. VI bevat de proefnemingen omtrent de zekere werking van het tegengift, welker mededeeling voor geen uittreksel vatbaar is.
In Hoofdst. VII (staat VI) wordt door de Schrijvers mededeeling gedaan van de tot nu toe gedane waarnemingen en opmerkingen over de werkzaamheid van het tegengift bij dieren en menschen, die door arsenigzuur vergiftigd waren, waarmede de Schrijvers zich kwijten van hunne gedane beloste in de Voorrede der tweede uitgaaf.
Het schijnt uit deze met opzet genomene proeven, en ook uit gevallen, waar het ijzeroxyde hydraat als tegengist werd gebezigd, dat dit middel tot dusverre als een der werkzaamste bekende te beschouwen is. Deze gunstige uitkomsten geven echter nog geene vrijheid, om onvoorwaardelijk in dezelve te berusten, dewijl tegen de geno-
{==462==} {>>pagina-aanduiding<<}
mene proeven ook bedenkingen ingebragt worden, (*) die althans nader onderzoek verdienen. Ook schijnt, volgens deville, nonat, guibourt en anderen, het arsenigzuur met nog zekerder gevolg door het drooge ijzer peroxyde hydraat (basisch koolzuur ijzer) bestreden te kunnen worden. Gelijk sommigen willen, zou dit laatste nog de zekerste uitkomsten opleveren, en verkieslijk wezen boven het vochtige of natte ijzer prosoxyde, het natte zwarte ijzeroxyde, het natte ijzer peroxyde hydraat. Ook van het vermelde drooge ijzer peroxyde hydraat moet eene aanzienlijke hoeveelheid toegediend worden, om steeds op een overschot van ijzer peroxyde hydraat te kunnen rekenen. Bij de behandeling willen de laatste Schrijvers, dat men braking trachte op te wekken, door de keel te kittelen, olie te laten drinken, en eene oplossing te laten gebruiken van het drooge ijzer peroxyde hydraat, b.v. 4 oncen in 24 oncen water, en daarvan om de 10 minuten een half bierglas. Sommigen rekenen eene halve once van dit middel tegen 1 grein arsenigzuur. Runge stelt de verhouding als 10:1.
Daar omtrent de tegengiften tegen de arsenigzure zouten, waarvan de Vertaler in een bijvoegsel spreekt, nog geene meerdere bijzonderheden zijn bekend geworden, zullen wij daarbij niet blijven stilstaan.
Op de vertaling zelve hebben wij, buiten eenige kleine onnaauwkeurigheden, geene aanmerkingen, en, het oorspronkelijke niet ter hand hebbende, kunnen wij over de meer- of mindere getrouwheid niet oordeelen. Uit de lezing zelve schijnt evenwel de vertaling wèl bewerkt.




Hollands Roem in Kunsten en Wetenschappen, met Aanteekeningen en Bijdragen, door H. Baron Collot d'Es-
{==463==} {>>pagina-aanduiding<<}
cury, Heer van Heinenoord. VIden Deels 2de Stuk. 's Gravenhage en Amsterdam, bij de Gebr. van Cleef. 1839. Voorwerk VIII; Tekst bl. 427-700; Bijdragen 50 bl. f 3-20.

Dit 6de Deel 2de Stuk van het algemeen zoo loffelijk bekende werk van den Heere d'escury, is hoofdzakelijk toegewijd aan Hollands roem in de Vesting- en Waterbouwkunde, en als zoodanig dan ook in twee deelen gescheiden. Het eerste vangt aan met een overzigt over den Vestingbouw, zoo als ons die uit de Joodsche geschiedenis bekend is; vervolgens wordt gesproken over de bekwaamheid der Romeinen in het bouwen, aanvallen en verdedigen der vestingen, en van hnnne Schrijvers over die wetenschappen, waarvan verscheidene worden opgenoemd en beoordeeld; daarna gaat de Schrijver meer bijzonder over tot de vaderlandsche geschiedenis, en begint met de Grafelijke tijden, het beleg van Damiate en dat van het slot IJsselstein; terwijl de onderscheidene belegeringen, gedurende den Arkelschen oorlog, hem in de gelegenheid stellen, om te spreken over den waarschijnlijken oorsprong van den zoogenaamden Hollandschen tuin. Tot hiertoe is er weinig vermeld, dat eigenlijk kan dienen als bewijsstukken voor den roem der Hollanders in den Vestingbouw. De Spaansche oorlog is hiertoe zekerlijk beter geschikt, en de Schrijver begint met willem I als Veldheer zeer te roemen; aan metius worden verdiensten toegekend, hoewel dit welligt duidelijker ware uiteen te zetten geweest, ten einde daardoor aan te toonen, dat deze verdiensten zich ook tot den Vestingbouw uitstrekten. Voorts worden personen en zaken vermeld, waaronder min bekende, die toch wetenswaardig zijn; allen zijn echter niet altoos onmiddellijk toepasselijk op de zaken, die verhandeld worden. Vele belangrijke personen worden overgeslagen, die daar, waar over Nederlandschen Vestingbouw gesproken wordt, niet overgeslagen mogten worden, b.v. degen en vrijtag, daar deze toch
onmiddellijk bijdroegen tot het uitdenken en daarstellen van het toen heer-
{==464==} {>>pagina-aanduiding<<}
schende systema van Vestingbouw, door marollois in Frankrijk ingevoerd en door hen le systême de marollois, of ook wel le systême Hollandais genoemd. Het ware zeer gemakkelijke geweest, en der welversnedene pen des Schrijvers ten volle waardig, om, na eene kleine ontwikkeling der toen gebruikelijke wijze van de vestingen aan te vallen, aan te toonen, dat geene van de toen bestaande versterkingswijzen zoo krachtig en geschikt den aanvaller konde weêrstand bieden, als ons toen gebruikelijke Hollandsche systema met zijne fausse braijes; alsmede, dat wij de eersten geweest zijn, die de beste wijze hebben uitgedacht, om het eene werk het andere te doen bestrijken, zoo zelfs, dat men, wat dit laatste aangaat, nog altoos, tot den huidigen dag toe, de wijze, in het Hollandsche systema voorgeschreven, volgt. Het komt ons voor, dat zulke zaken in een werk, dat over Hollands roem in den Vestingbouw handelt, niet hadden mogen overgeslagen worden.
Na den Spaanschen oorlog wordt met los over coehoorn gesproken, over zijne systema's, zijne handmortieren, thans nog overal coehoorn's mortieren genoemd, en betoogd, dat hij geen slaafsch navolger van vauban was; aan zijne braafheid, dapperheid en vaderlandsliefde wordt behoorlijk hulde gedaan; wij meenen echter, dat dit alles niet voldoende is, en dat men meer van een' man als coehoorn had kunnen zeggen, te meer, daar het door hem verrigte bijzonder geschikt was, om Hollands roem in de Vestingbouwkunde te bewijzen; hiertoe had eene beknopte ontwikkeling van de beginselen, die de grondslagen van zijne systema's uitmaken, zeer gevoegelijk tot wegwijzer kunnen dienen. Het komt ons voor, dat de meeste dier grondbeginselen voor iederen beschaasden lezer begrijpelijk zouden zijn, en bij gevolg hadden deze kunnen opgegeven worden, zonder in theoretische beschouwingen te komen, zoo als de Schrijver dit op bl. 469 schijnt noodig te oordeelen. Een ieder b.v. begrijpt, dat, om eene drooge sloot te kunnen graven van omstreeks drie voet diep, zoo als de meeste loopgraven zijn, men niet reeds op

{==465==} {>>pagina-aanduiding<<}
1½ à 2 voet diepte water moet vinden; dat, om eene batterij te kunnen maken, men de noodige ruimte en grond moet hebben; dat, om op een gegeven punt in de vesting te kunnen inbreken, men daar de zekere uitwerking van een aantal vuurmonden moet kunnen vereenigen, altoos grooter dan die der verdedigers; dat, om eene beklimbare bres te maken, men die behoorlijk moet kunnen zien en beschieten; dat de verovering van die bres ten hoogste moeijelijk zal zijn, wanneer men na de beklimming middelen van verdediging ziet in werking brengen, die men wel heeft kunnen weten, maar waartegen weinig kon gedaan worden, om dezelve te vernielen, en men dus eenen geruimen tijd aan derzelver vernielende uitwerking blootgesteld blijft, alvorens iets met vrucht daartegen te kunnen stellen. Zulke en meer andere voortreffelijkheden van de systema's van coehoorn zijn krachtige bewijzen voor 's mans uitstekend vernuft, wier vergelijking met het systema van vauban en andere tijdgenooten alles zoude afdoen, om Hollands roem en meerderheid in dit vak aan te toonen, te meer, daar coehoorn, in onze dagen, niet algemeen genoeg wordt gekend en gewaardeerd; hij was toch niet alleen zijnen tijd ver vooruit, maar hij is het nog in onze dagen. Waarom dan de geachte Schrijver hiervan niet meer partij heeft getrokken, weten wij niet, mogelijk uit vrees van eenen schijn van geleerdheid aan te nemen, of wel den lezer langwijlig en droog voor te komen; om het even, wij meenen, dat te groote kieschheid ook kan schaden, en betreuren het, dat, bij eene zoo geschikte gelegenheid, om de verdiensten van coehoorn populair te maken, de Heer d'escury zulks liet verloren gaan.
Het tweede gedeelte, de Waterbouwkunde, bevat voornamelijk eene beknopte geschiedenis van de overstroomingen en doorbraken, van den vroegeren toestand en vroegere gesteldheid van Holland, het nut en onderhoud der duinen, en verder eene geschiedenis van den waterstand van ons land. Van verscheidene verdienstelijke mannen wordt met den meesten lof gesproken, en ook hier vindt men wederom zaken, die niet algemeen bekend zijn. Hoewel

{==466==} {>>pagina-aanduiding<<}
dit tweede gedeelte meer bevat dan het eerste, is het in zeker opzigt mede niet volledig genoeg. Er wordt wel veel gesproken van hetgeen de Hollanders gedaan hebben, maar niet genoegzaam aangetoond, dat de andere volken bij ons toen ten achteren waren. De inrigting en het beheer der Heemraadschappen, vóór dat er een vast korps voor den waterstaat bestond; het beginsel en de wijze van uitvoering en onderhoud onzer droogmakerijen; de moeijelijkheden en meerdere voortreffelijkheid van onzen kanaal- en sluizenbouw boven dien der vreemdelingen, en zoo vele andere zaken, hadden hiertoe geschikte aanleidingen kunnen zijn. Wat had b.v. eene uitweiding over de verschillende rijswerken en sluizen, in ons Land vervaardigd, geen gewigt gelegd in de aanspraak, die wij Hollanders met regt kunnen maken, van hierin nog nooit overtroffen te zijn geworden? Over het algemeen gaat de geëorde Schrijver, naar onze meening, niet genoeg vergelijkenderwijze te werk, om zelfs bij onze Landgenooten eene voldoende overtuiging te doen ontstaan, dat wij in den Vestingbouw voordezen, en in de Waterbouwkunde nog heden, voor niemand behoeven achter te staan; dit zoude het Hollandsche hart hebben verkwikt, ja bemoedigd, en juist omdat wij thans moeten bekennen, dat wij in zoo vele zaken bij andere volken ten achteren staan, is deze bemoediging noodzakelijk, om op eene betere toekomst met eenig vertrouwen te kunnen hopen.
Het spreekt wel van zelf, dat de bescheidene maar rondborstige aanmerkingen, welke Rec. zich heeft veroorloofd, de strekking niet kunnen hebben, om iets op de waarde der voortgezette onderneming des edelen Schrijvers af te dingen. Hem worde, in zijnen klimmenden leeftijd, lust en kracht verleend, om de door hem opgevatte loffelijke laak geheel te voltooijen! Het is juist de hooge waarde, welke Rec. aan dezen arbeid hecht, die hem, bij eene oplettende lezing, het gemis van bijzonderheden deed betreuren, welke hier het best, voor verschillende klassen van lezers, der vergetelheid ontrukt hadden kunnen worden.





{==467==} {>>pagina-aanduiding<<}

Nieuwe Verscheidenheden, Landen en Volken betreffende, getrokken uit de belangrijkste Reisbeschrijvingen, door J.G. Sommer, Hoogleeraar te Praag. II Deelen. Te Amsterdam, bij ten Brink en de Vries. 1838. In gr. 8vo. 578 bl. f 5-80.

Het goede onthaal, te beurt gevallen aan een vroeger in onze taal overgebragt werk van denzelfden Schrijver: Verscheidenheden, Landen en Volken betreffende, moedigde den Vertaler aan, om nu ook de Nieuwe Verscheidenheden van den Hoogleeraar sommer onzen landgenooten aan te bieden.
Men vindt in het eerste Deel, I. Oud en Nieuw in Andaluzië. Dit stuk behelst voornamelijk de beschrijving der steden Cordova en Sevilla, benevens de geschiedenis der laatstgenoemde stad, en berigten aangaande de overblijfselen der oudheid in derzelver nabijheid. Een IIde Hoofdstuk handelt over Tetuan in het Keizerrijk Fez en Marokko. Deze stad is gesticht door de uit Spanje verdrevene Mooren in het jaar 1492. Hunne afstammelingen en eene talrijke menigte Joden maken nog derzelver bewoners uit, en drijven eenen bloeijenden handel met Spanje en met de Engelsche bevolking van Gibraltar. Het IIIde Hoofdstuk houdt den lezer bezig met een' Togt door eenige landen aan den Indischen Oceaan, door eenen Engelschman, caunter genaamd, in gezelschap met eenige anderen. De reizigers bezochten Tanjore, Madura, Mysore en deszelfs hoofdstad Seringapatam, alwaar zich nog het paleis en de begraafplaatsen bevinden van den beroemden hyder ali en zijnen niet minder beroemden zoon tippu saib. Een opmerkelijk voorbeeld van het voorbijgaande van alle aardsche heerlijkheid is, hetgeen hier van deze stad verhaald wordt: ‘De openbare gebouwen dezer weleer magtige hoofdstad van eenen der grootste Vorsten, van welke de jaarboeken der nieuwere geschiedenis van Azië gewagen, zijn thans in militaire bureaux en woningen voor de onderscheidene beambten der Oost-Indische Compagnie veranderd. In het paleis van hyder woont de eerste arts; deszelfs Harem is een hospitaal voor Europésche troepen. De vertrekken van den Harem van
tippu maken de woning uit van den Britschen Resident, en de overige gebouwen dienen tot ka-
{==468==} {>>pagina-aanduiding<<}
zernen voor de Artillerie.’ Het IVde Hoofdstuk handelt over de Eilanden Tristan da Cunha. De Portugesche Admiraal tristan da cunha ontdekte in het jaar 1506 de woeste eilanden, welke nog heden naar zijnen naam genoemd worden. Het voornaamste ligt onder 37o5′ zuiderbreedte en 14o3′ westelijke lengte van Parijs. Het grootste draagt alleen den naam van Tristan da Cunha; de beide anderen heeten Inaccessible en Nightingale. ‘In de eerste jaren der negentiende eeuw zettede zich hier een Noord-Amerikaan, lambat genaamd, neder. Hij plantte boomwol en tarwe, welke goed voortkwamen. Intusschen vinden wij niet, dat hij lang in het bezit der eilanden gebleven, en weten ook niet, wat er van hem geworden zij.’ Toen napoleon als balling op St. Helena vertoefde, was door de Britsche Regering op het eiland Tristan da Cunha een militaire post, bestaande uit eene compagnie Artillerie, geplaatst. Toen dezelve na den dood van napoleon weder teruggeroepen werd, bleven eenige manschappen vrijwillig terug. In het jaar 1824 kwam august earle, een Engelsch schilder, die reeds vele landen in Europa en Amerika doorkruist had, op dit eiland, en zag zich door het wegdrijven van de sloep, waarmede hij voornemens was geweest hetzelve weder te verlaten, tegen zijnen wil genoodzaakt, het klein getal der aldaar gevestigde volkplantelingen te vermeerderen, en werd door hen eenstemmig tot kapelaan en schoolonderwijzer benoemd. Na een verblijf van ruim acht maanden op
het eiland, gedurende welke het verslijten van zijne kleederen hem genoodzaakt had zich een Robinson's gewaad, uit zeildoek en geitenvel vervaardigd, aan te schaffen, werd earle door een Engelsch schip uit zijne ballingschap verlost. Aan dezen man heeft de aardrijkskunde de volledigste berigten aangaande deze eilanden te danken. Het Vde Hoofdstuk handelt over Moskou. Deze voormalige hoofdstad van het geheele Russische rijk wordt hier beschouwd, vooral zoo als zij, na den braud van het jaar 1812, luisterrijker, dan zij te voren was, uit de asch herrezen is. Op de beschrijving der stad zelve en hare meest opmerkenswaardige gebouwen volgen eenige waarnemingen en opmerkingen over de kooplieden van Moskou, als die een wezenlijk bestanddeel der bevolking van deze stad uitmaken, en zich door hunne levenswijze en burgerlijke betrekkingen in vele opzigten van hunne medehandelaren in andere Europesche Staten onderscheiden. Het VIde of laatste stuk in dit

{==469==} {>>pagina-aanduiding<<}
Deel handelt over de Kunsten en Handwerken der Chinezen. Volgens den Schrijver of Verzamelaar schijnt het ontwijfelbaar zeker, dat de drie uitvindingen, welke wij Europeanen voor de belangrijkste der latere tijden houden, namelijk de boekdrukkunst, het buskruid en het kompas, oorspronkelijk van de Chinezen afkomstig zijn. Een groot gedeelte van dit stuk strekt, om deze stelling te bewijzen. Voorts worden de scheepvaartkunde, de kunsten en wetenschappen der Chinezen in vele kenmerkende bijzonderheden voorgesteld.
In het tweede Deel vinden wij I. de Reis van laborde naar de Boawvallen van Petra. Die stad was oudtijds de hosplaats van de Koningen der Nabatheërs in steenachtig Arabi:e. Het was aan de vroegere reizigers in het geheel niet of slechts onvolkomen gelukt, de belangrijke overblijfselen van deze voorheen beroemde stad te bezigtigen en te beschrijven. In het jaar 1828 ondernam het de Franschman leon de laborde, (zoon van den Graaf alexander de laborde, door zijne werken over Spanje enz. bekend) zich insgelijks naar steonachtig Arabië te begeven, en voornamelijk de bouwvallen van Petra naauwkeurig te onderzoeken. Het gelukte hem, dit voornemen, ten minste wat het laatste punt betreft, volkomen ten uitvoer te brengen. Laborde begaf zich van Kairo, over Suez, Akaba en andere minder bekende plaatsen der Arabische woestijn, naar den, ook uit de H. Schrift bekende, berg Hor en het aan deszelfs voet gelegene Petra. De bouwvallen der tempels en praalgraven en het daar nog genoegzaam in deszelfs geheel aanwezige schouwtooneel behooren tot de best bewaarde overblijfselen der oudheid, die ergens gevonden worden. Vervolgens bezocht de reiziger den berg Sinaï en het klooster St. Katharina. Na eenig verblijf aldaar keerde hij langs eenen anderen weg terug, liet Suez aan zijne regterhand liggen, en kwam, na een' korten overtogt over de Roode Zee, weder aan de kust van Afrika. Het berigt van deze Reis is ontleend uit eene uitvoerige beschrijving derzelve, door laborde in het jaar 1830 te Parijs uitgegeven. Het IIde Hoofdstuk van dit
Deel handelt over Nieuw-Zeeland. De Schrijver, van wien deze berigten ontleend zijn, is een Engelsch Zendeling w. yate, die zich zeven jaren in dit land opgehouden heeft. Hij beschrijft de uitwendige gedaante van het land, de voortbrengselen der natuur, boomen, vogelen,

{==470==} {>>pagina-aanduiding<<}
visschen, insekten en schaaldieren. Opmerkelijk is het, dat, behalve de door de Europeanen ingevoerde huis- en lastdieren, als oorspronkelijk inlandsch in Nieuw-Zeeland, buiten eene kleine hagedis, geen enkel viervoetig dier wordt gevonden. Verder worden de luchtstreek, de soorten van gronden en delfstoffen beschreven. Ten laatste wordt er gesproken over de menschen, die dit land bewonen, en over het ontstaan en den staat der Christelijke Zendelings-inrigtingen, die, gelijk bekend is, zeer veel hebben toegebragt, om de oorspronkelijk woeste en barbaarsche inboorlingen van dit land te beschaven en zachtere zeden te doen aannemen. Het IIIde stuk behelst Schetsen uit Egypte. Hier worden uittreksels medegedeeld uit hetgeen voornamelijk twee geleerde Engelschen, wilkinson en lane, tot kennis van het hedendaagsch Egypte hebben bijgedragen. Te gelijk met het mededeelen van natuur-, staat- en menschkundige berigten, wordt de gelegenheid waargenomen, om den lezer op de aldaar aanwezige overblijfselen der Oudheid opmerkzaam te maken. Het geheele werk wordt in dit Deel met een IVde stuk besloten, tot opschrift hebbende: Togt door Biskaije en Kastilië. Moge het ook al niet ontbreken aan beschrijvingen van dit gedeelte van het Spaansche Schiereiland, zoo heeft toch ieder reiziger zijne wijze van zien en van verhalen. Daarenboven in eenen tijd, waarin de verwarde toestand van Spanje weinige vreemdelingen zal uitlokken om dit land te bezoeken, is het verhaal van eenen reiziger, die mededeelt wat hij in 1835 gezien heeft, altijd de aandacht waardig.
Al de hier aangebodene verscheidenheden leveren belangrijke bijdragen op voor beminnaars en beoefenaars der aardrijks- en natuurkunde, en kunnen aan iederen beschaafden lezer eene aangename lectuur opleveren, verre te verkiezen boven den gewonen inhoud der talrijke romaneske en verdichte verhalen, dagelijks aan het publiek aangeboden. Enkele onnaauwkeurigheden uitgezonderd, zoo als Iste Deel, bl. 56, verraden in plaats van raden, bl. 76, als hunnen kant, voor van hunnen kant, enz. kunnen wij ons verslag eindigen met ook aan den Vertaler den lof te geven, dat dit werk in zuivere taal en stijl is overgebragt.






{==471==} {>>pagina-aanduiding<<}

Reis in de Vereenigde Staten en Canada, in 1837. Door L. de Wette, Dr. Med., praktizerend Geneesheer te Bazel. Uit het Hoogduitsch. II Deelen. Te Zaltbommel, bij J. Noman en Zoon. 1839. In gr. 8vo. 577 bl. f 6-:

Dr. de wette ging in den zomer van het jaar 1836, na de volbrenging van zijne geneeskundige studiën, te Havre scheep, en kwam, na eene reis van vijf weken, te Boston aan, bezag aldaar en in de omstreken en in New-Hampshire, gedurende den herfst en den winter, het merkwaardigste, en aanvaardde in het midden van Februarij 1837 eene reis naar de Zuidelijke en Westelijke Staten van het Noord-amerikaansche Gemeenebest. De Reiziger bezoekt New-York, Philadelphia, Baltimore, Washington, Charleston en Savannah, het binnenland van de Staten Georgia en Alabama, komt vervolgens te New-Orleans, vaart de Mississippi op tot St. Louis, en reist van daar te land door Illinois en Indiana naar Louisville in Kentucky, scheept zich in op den Ohio, en begeeft zich vervolgens, door den Staat Virginia, over Baltimore, Philadelphia, New-York, weder terug naar Boston. Eenige weken later vinden wij den Schrijver, den Hudson van New-York af opvarende tot Albany; terwijl hij verder, nu eens te land, dan wederom varende, zich naar de Niagara begeeft. Na derzelver beroemden waterval in oogenschouw te hebben genomen, begeeft hij zich naar Canada, bezoekt Montreal en Quebec, en besluit zijnen togt door de Staten van Noord-Amerika, met over het meer Champlain, de steden Burlington, Montpellier, Danville,
Litleton en Concord, naar Boston weder te keeren; van waar hij de terugreize naar Europa aanneemt, en, na eene afwezigheid van zestien maanden, in November 1837 te Havre den Europeschen grond weder betreedt.
Deze reisbeschrijving draagt het kenmerk van den leeftijd, waarin de Schrijver zijne reis ondernam; eenen leeftijd, waarin men het vatbaarste is voor het genot der vermaken des levens. Maaltijden, gezelschappen, concerten, bals en de schoonheid der vrouwen zijn zaken, die door onzen jongen Reiziger con amore behandeld worden. Tevens echter trekken ernstiger onderwerpen evenzeer zijne aandacht, en zijne berigten, zoo wel aangaande de natuurlijke merkwaar-
{==472==} {>>pagina-aanduiding<<}
digheden, als betreffende het karakter, de zeden en gewoonten der Noord-Amerikanen, hunne geneeskundige inrigtingen, de regering, den staat van het onderwijs en de Godsdienst, zijn belangrijk, en getuigen gunstig, zoowel voor de kunde, als voor het zedelijk karakter van den jongen Geleerde.
Tot eene kleine proeve van den stijl verstrekke het volgende, hier en daar ontleend uit het Overzigt der geziene Landen, met opzigt tot het klimaat en den grond: ‘De rivieren van het Zuiden zijn diepe, vreedzame waters, die, tusschen hooge, steile afhellingen verborgen, daarhenen vloeijen, deels zich langs eene onafzienbare vlakte langzaam voortrollen, dezelve dikwijls door hare overstroomingen in eene watervlakte verkeeren, en groote moerassen achterlaten. Aan den slibberigen oever blakeren zich de Alligators, die bij het gedruisch der stoomboot langzaam in de diepte glijden; nog den kop over den getakten rug laten uitsteken, en weldra, nadat de boot voorbij is, weder opduiken. De wouden zijn met bonte, roode, gele en blaauwe vogelen bevolkt, aan welke het volk de namen van pausen en kardinalen heeft gegeven. Meest heeft de natuur hun de gave des gezangs geweigerd, doch daarentegen de pluimaadje verkwistend toebedeeld. De stilte van den nacht wordt alleen afgebroken door het onvermoeide sjirpen en krekelen van allerlei insekten, en in de nabijheid der moerassen door het luide gekwaak der kikvorschen, dat zeker voor den slag onzer nachtegalen geene vergoeding schenkt, maar toch in de verte zoo slecht niet klinkt, en waarnaar ik op nachtelijke reizen dikwijls niet ongaarne heb geluisterd. - Tot de natuur van het Westen schijnt het merkteeken der grootte werkelijk te behooren. Hetzelve bezit de groote rivieren, de groote wouden en boomen, de groote vlakten, de groote onmetelijke meren, (die met derzelver onbegrensden horizont en hun diep blaauw water de zee voor oogen brengen, en met welke zich die van geen ander werelddeel kunnen vergelijken) en zelfs de grootste bergen. De Rocky-mountains toch, die in het zuidwestelijke deel van hetzelve liggen en het van de kustlanden der Stille Zee scheiden, verheffen zich tot eene hoogte van veertienduizend voet.’
Gansch in de nabijheid, in plaats van op korten afstand, en het gaf verscheidene dagen, voor er waren verscheidene dagen, zijn Germanismen, die wij niet onopgemerkt mogten

{==473==} {>>pagina-aanduiding<<}
laten. Over het geheel echter verdient zoo wel het werk zelf, als deszelfs vertaling, eene gunstige aanbeveling en eene goede ontvangst bij ons lezend publiek.




De opkomst van het vlek Dragten, in de Provincie Friesland; door J.G. van Blom, Lid van het Provinciaal Friesch Genootschap ter beoefenïng van de Friesche Geschiedenis, Oudheid- en Taalkunde, en Notaris te Dragten. Te Leeuwarden, bij W. Eekhoff. 1840. In gr. 8vo. VII en 56 bl. f 1-50.

Omtrent de opkomst en geschiedenis van het vlek Dragten is, zoo als de Schrijver in zijne voorrede met regt aanmerkt, weinig of niets te boek gesteld. Aangenaam was ons dus de uitgave van deze belangrijke Redevoering.
Niet gemakkelijk voorwaar was het bijeenverzamelen van zoo vele wetenswaardige berigten, bij gebrek aan de noodige bronnen en bescheiden; doch als inwoner van Dragten was die taak den Heere van blom bij uitnemendheid toevertrouwd, wiens arbeid dan ook, ondersteund door vriendelijke mededeelingen van den Heer Mr. f.s. reiding, alle aanspraak op verdienstelijkheid maken kan.
De Schrijver verdeelt de opkomst van Dragten in twee Tijdvakken: het eerste Tijdvak loopt van de vroegste tijden af tot op het aanleggen der vaart, welke het vlek doorstroomt, en die in 1641 plaats had; het tweede of nieuwe Tijdvak van het maken van genoemde vaart tot op onze dagen. Verder overweegt hij de gesteldheid van den grond vóór de veenwording, volgende hierin sannes in zijne opkomst van Veendam; merkt daarbij aan den invloed, dien de verschillende watervloeden op de omliggende landen gehad hebben; komt nader op den oorsprong en de naamsafleiding van Dragten, en behandelt vervolgens den verderen bloei en de geschiedenis van dit zoo welvarende vlek. Die bloei wordt in het tweede Tijdvak breeder opgegeven, voornamelijk veroorzaakt door het maken van eene betere vaart op eene meer geschikte plaats, waarvan het contract, op den 5 October 1641 met zekeren paschier hendriks bolleman, wonende te 's Gravenhage, gesloten, woordelijk achter het werkje in Bijlage B wordt medegedeeld. Immers van dat

{==474==} {>>pagina-aanduiding<<}
tijdstip af rees Dragtens bloei en welvaart: jaar- en weekmarkten werden ingevoerd; kerken verbeterd; scholen, alsmede andere gebouwen, gesticht; waardoor Dragten, zoo als de Schrijver zegt, eene der schoonste plaatsen van Friesland kan genoemd worden. Omtrent de kerken deelt de Heer van blom de naauwkeurigste bijzonderheden mede; eene afbeelding der kerken van Zuider- en Noorder-Dragten versiert het boekje; terwijl, na de ontvouwing van nog eenige belangrijke zaken, de Schrijver eene regt schilderachtige beschrijving geeft van Dragten, zoo als het thans ‘als een schitterende diamant aan de kroon van Friesland prijkt.’
De Redevoering werd door toepasselijke Hollandsche en Friesche Koorgezangen afgewisseld en veraangenaamd. Achter het werkje zijn vele geschiedkundige Aanteekeningen en twee Bijlagen gevoegd; wordende het geheel besloten met eene korte Kronijk, beginnende met het jaar 696 en eindigende tot op onzen tijd, in welke vele belangrijke gebeurtenissen van Dragten staan opgeteekend. De Lezer ontvangt tevens door eene bijgevoegde Kaart een beter begrip der plaatselijke gesteldheid.
Schrijver en Uitgever verdienen lof. Wij wenschen den laatste een ruim debiet, en bedanken den Heer van blom voor zijne mededeelingen, die iederen Fries welkom zijn zullen, en voor de oudheidkundige Geschiedenis des Vaderlands wezenlijke waarde bezitten.




P. Hofmanni Peerlkamp, liber de vita, doctrina et facultate Nederlandorum qui carmina latina composuerunt. Editio altera, emendata et aucta. Harlemi apud V. Loosjes. 1838. gr. 8vo. pag. XII et 575. f 6-50.

Vóór twintig jaren schreef de Hoogleeraar peerlkamp, toen nog Rector aan de school te Haarlem, dit boek, als antwoord op eene prijsvraag, te Brussel uitgeschreven. Daar in de werken der Koninklijke Akademie uitgegeven, kwam het in de handen van weinigen, en was het verlangen algemeen, dat het door eenen nieuwen druk gemakkelijker te verkrijgen zou worden. Aan dezen wensch voldoet de Hoogleeraar door deze uitgave, die, schoon hier en daar verbeterd en vermeerderd, echter grootendeels aan de vorige gelijk is gebleven.

{==475==} {>>pagina-aanduiding<<}

Het komt weinig te pas, om van een werk, gelijk dat van den Heer peerlkamp, in dit tijdschrift eene eigenlijke beoordeeling te geven. Het onderwerp laat dit niet toe; terwijl het ook onnoodig, ja overtollig is, om het te doen van een boek, dat door bevoegde beoordeelaars met goud is bekroond, en dat reeds gedurende zoo vele jaren den roem van den geleerden Schrijver heeft helpen vestigen en handhaven. Het eenige, wat wij te doen hebben, is, het publiek, voor zoo verre het in staat is, om van het werk des Heeren peerlkamp gebruik te maken, op dezen net uitgevoerden druk opmerkzaam te doen worden, en op te wekken, om zich denzelven aan te schaffen.
Men vindt hier korte levensberigten van de Nederlandsche dichters, die zich door het vervaardigen van Latijnsche verzen hebben onderscheiden. Eene oordeelkundige waardering hunner dichterlijke verdiensten gaat gepaard met eene bloemlezing uit hunne werken, zoodat de lezer het uitgesproken vonnis meestal zelf kan toetsen. Peerlkamp is de man, aan wien zulk een oordeel volkomen is toevertrouwd. Hoe men over 's mans uitgave van horatius moge denken, niemand zal daarin den aesthetischen takt en fijnen smaak miskennen. Zelf een gelukkig beoefenaar der Latijnsche poëzij, kent hij ook de moeijelijkheden, aan soortgelijken arbeid verbonden, en oordeelt met volkomene kennis van zaken. Alles wordt voorgedragen in den korten, kernachtigen stijl, die hem eigen is. Doch wat zouden wij aldus voortgaan met te spreken over een werk, dat algemeen bekend is? Wij eindigen liever met den wensch, dat deze uitgave het in vele handen moge brengen, vooral ook in de handen van hen, die het nog enkel bij naam en geruchte mogten kennen.




Μωρίας Ε᾽γκώμιον, id est Stultitiae laus. Erasmi Roterodami declamatio. Ad fidem editionis antiquae Frobenii. Figuris Holbenianis ornata. Cum duabus Erasmi epistolis ad Martinum Dorpium et ad Thomam Morum. Accessit dialogus epicuraeus. Hornae, ex officina typographica Fratrum Vermande. 1839. Formâ 8vâ maj. Pagg. XL et 233. f 3-30.

Deze sierlijke uitgaaf van den Lof der Zotheid in het oor-
{==476==} {>>pagina-aanduiding<<}
spronkelijk Latijn van erasmus moet hartelijk welkom zijn. Dat er uitgevers gevonden worden, die geene kosten ontzien, om dit gulden boeksken van den grooten Rotterdammer behoorlijk in het licht te geven, is veel; maar hartelijk wenschen wij ook, dat belangstelling in hetgeen degelijk is de gemaakte kosten zal vergoeden. Men vindt hier Attisch zout, voor hen, die proeven kunnen en smaak hebben, nog altijd prikkelende. Dit zout, hoeveel ook het lange verloop van tijd gewoonlijk aan dergelijke soort van schriften ontneemt, blijft nog altijd zijne kracht en zijnen smaak behouden. Doch het boekske van erasmus is genoeg bekend. Dit zij hier alleen gezegd ter aanbeveling van deze uitgaaf. De geleerde Rector der Latijnsche scholen te Hoorn, c.a. abbing, die deze uitgaaf bezorgd heeft, heeft zich in de Voorrede over het belang en den aard van dit werkje verklaard, en vooral ten nutte van jongere letteroefenaars het een en ander aangevoerd, wat tot verdediging van erasmus of tot regt verstand van dit geestig geschrift hun vooral dienen kan. Eerstbeginnenden zullen wèl doen, deze Voorrede niet ongelezen te laten. Voor ons oogmerk stippen wij uit dezelve iets aan, dat met regt gerekend kan worden met deze onze aankondiging in eenig verband te staan. ‘Daar,’ zoo lezen wij pag. XXXIX, ‘bijna al de exemplaren verkocht en in veler boekverzameling niet voorhanden zijn, die met het Encomium van erasmus tevens de beroemde teekeningen van holbein bevatten, hebben wij gehoopt, den letterminnaren geene ondienst te zullen doen, indien wij op nieuw het werk van erasmus tegelijk met den arbeid van holbein in het licht geven, met bijvoeging der brieven
aan dorpius en morus, naar de uitgaaf van c. patin; van welke brieven men den eenen zou kunnen noemen Apologetisch, terwijl de andere erasmus eigenaardig voorstelt als in dispuut met zijn' tegenstander. Opdat echter de jongelieden, bij het lezen van dit werkje, terwijl de overige schriften van erasmus, zelfs zijne zamenspraken, heden te veel worden vergeten, niet zouden meenen, dat erasmus altijd heeft geschertst, of dat hij tot losbandigheid en ligtzinnigheid heeft vervoerd, hebben wij het nuttig geoordeeld, slechts ééne zamenspraak van erasmus hierbij te voegen, opdat daaruit genoegzaam zou kunnen blijken, wat eigenlijk het doel van erasmus met deze soort van schriften is geweest,

{==477==} {>>pagina-aanduiding<<}
en in welken zin hij heeft verklaard niet geheel askeerig te zijn van de leerstellingen der Epicureërs.’
De Heer abbing schijnt deze uitgaaf inzonderheid voor de jongelingschap bestemd te hebben. Daartoe is dezelve inderdaad bij uitnemendheid geschikt. Mogt daarvan ook gevolg zijn grondige studie! Doch deze uitgaaf, zoo net en zindelijk uitgevoerd, door slechts enkele ligt te verbeteren drukfouten ontluisterd, door twee fraaije afbeeldingen van erasmus en holbein, (steendruk van h.j. backer) en door het keurige werk van cranendoncq ruimschoots aanbevolen, vinde, gelijk zij verdient, ook elders ruim vertier. Het kleed, hoe schoon het ook zij, maakt hier alleen den man niet.




Grieksche Grammatica, benevens een Leesboek voor de lagere en middenste Klassen. Door J.P. Krebs. Naar de vijfde Hoogduitsche uitgave geheel omgewerkt door J. Terpstra, Phil. Theor. Mag., Litt. Hum. Doct., Rector van het Nassau-Veluwsch Gymnasium, enz. Te Zutphen, bij W.J. Thieme. 1838. In gr. 8vo. XX en 402 bl. f 2-90.

Deze uitgave der Grieksche Spraakkunst van den Weilburgschen Hoogleeraar krebs, omgewerkt door wijlen den Harderwijkschen Rector j. terpstra, is door des laatsten Opvolger en Vriend w.c.l. clarisse bezorgd, en met eene Voorrede voorzien, waarin hij een opstel, onder de papieren des overledenen gevonden, mededeelt, om kenbaar te maken, wat dezelve aan het oorspronkelijke werk gedaan heeft, om het in dezen, naar zijn inzien verbeterden, vorm te doen verschijnen; van welk een en ander wij niet wel een uittreksel kunnen geven, maar dat wij aan desbegeerigen ter lezing willen aanbevelen. Alleen melden wij met een woord, dat terpstra daarin der verwondering te gemoet komt, die ontstaan kan bij het verschijnen dezer Grammatica, inzonderheid na de veel geprezene en op de meeste scholen ingevoerde van dorn seiffen; hij meent, dat laatstgenoemde, ‘bij al het goede, dat zij bevat, bij elke nieuwe uitgave, die haar in uitgebreidheid deed toenemen, in geschiktheid voor eerstbeginnenden verloren heeft, vooral met betrekking tot de Syntaxis;’ dat dezelve echter, of eenige andere meer uitvoerige, door de zijne niet overbodig gemaakt

{==478==} {>>pagina-aanduiding<<}
wordt. Misschien zou men (zij het Rec. vergund er tusschen te voegen) de meerdere volledigheid, die in sommige opzigten aan de Grammatica van dorn seiffen ongetwijfeld toekomt, zich ten nutte kunnen maken, door niet alles op eens met de leerlingen te behandelen, maar eenige dingen voor eene tweede lezing over te laten.
Deze Grammatica onderscheidt zich niet zoo zeer in zichzelve door hare bijzondere eigenaardigheden, als wel door hare betrekking op het bijgevoegde Leesboek; of liever gezegd, het Leesboek is in een naauw verband met de Grammatica gebragt, door dezelve in het eerste gedeelte op den voet te volgen, en door verder in de aanteekeningen telkens op daartoe behoorende regels derzelve te verwijzen; hetwelk inderdaad eene loffelijke eigenschap is, en ter oefening in vastheid op de regels nuttig kan zijn. Om diezelfde reden zou men des te meer mogen wenschen, dat de Schrijver aan de Syntaxis, die hier al zeer kort is, (slechts 30 bl.) eenige meerdere uitgebreidheid gegeven hadde, ten einde de jeugd bij het Leesboek ook hierin meer te oefenen.
De leer der Accenten is reeds in het tweede hoofdstuk dezer Spraakkunst zeer uitvoerig behandeld, beslaande niet minder dan 38 bl. Daar deze toonteekens, hoewel voor ons weinig nuttigheid hebbende, nu toch eenmaal bestaan, en in de uitgegevene boeken doorgaans voorkomen, dienen de leerlingen er eenige kennis van te hebben: dezelve dus in het algemeen beschouwd kortelijk vooraf te zenden, is goed; maar zou de bijzondere accentuatie der verschillende rededeelen niet beter bij elk van dezelve behandeld worden, daar men anders den leerling te lang ophoudt met hetgene, dat toch niet het voornaamste is, en, dat meer is, over dingen spreken moet, die hij eerst naderhand leert kennen, waarbij hij dan de bijzondere accentenleer veel gemakkelijker van lieverlede zou opnemen?
Eene goede opmerking vindt men, bl. 168, 9, tot verklaring van de zoogenaamde verba anomala, als afkomstig van ‘de verschillende vormen der verba, die allen tot éénen stam behooren en dikwijls dezelfde beteekenis hebben;’ waarop dan bl. 171 en volgg. eene lijst van de voornaamste derzelven volgt, zoo als die ook bij dorn seiffen, en reeds vroeger in de door Prof. scheidius verbeterde Rudimenta van struchtmeijer, gevonden wordt. Doelmatig had hier nog bijgevoegd kunnen worden de lang bekende opmerking, dat elk

{==479==} {>>pagina-aanduiding<<}
Grieksch verbum oorspronkelijk vijf formen had naar de vijf klinkers, hoewel deze alle niet bij allen in gebruik zijn gebleven. Daardoor zou men ook, ter afleiding van de verlengde formen van sommige verba, die, gelijk de Schrijver te regt zegt, later ontstonden, met hem geen toevlugt behoeven te nemen tot den Aor. II, maar het zich b.v. dus kunnen voorstellen: μάθω, μάνθω, (misschien euphonisch voor μάθθω) μανθάνω; λάβω, λαμβω, (euphonisch voor λάββω) λαμβάνω; ϕύγω, (i.q. ϕεύγω) ϕύγγω, ϕυγγάνω; πύθω, (i.q. πεύθω, πύνθω, euphonisch voor πύθθω) πυνθανω.
Van aanmerkingen omtrent andere bijzonderheden, hier voorkomende, wil Rec. zich onthouden, omdat die bijzonderheden aan deze Spraakkunst niet bijzonder eigen, maar ook aan andere gemeen zijn, zoo als b.v. het hoofdstuk der Syntaxis, dat over het gebruik der casus handelt en dezelve op den voet volgt, hetwelk hij voor zich liever bij de behandeling der constructiën van elk rededeel zou geplaatst zien. - In 't kort, hoewel hij voor zich geen reden vindt, om deze Grammatica b.v. boven die van dorn seiffen te verkiezen, vindt hij echter ook geen reden, om dezelve niet aan te prijzen. - Ten slotte wil hij nog vermelden, vooreerst dat er twee korte Aanhangsels bij dezelve zijn, het eene over de Tongvallen, het andere over de Prosodie, en ten tweede dat het Leesboek bestaat uit stukken, die de Grammatica op den voet volgen, en uit twee Aanhangsels, behelzende het eerste stukken uit Prozaschrijvers, en het laatste uit Dichters; na welk alles eindelijk eene Woordenlijst volgt van de woorden, die in het Leesboek voorkomen, hetwelk de Schrijver nuttiger vindt, om de jongelieden in het opzoeken te oefenen, dan dezelve onder elke les te plaatsen, doch hetwelk men, naar Recs. inzien, uit een ander oogpunt beschouwd, als meer tijdroovend, zonder meer wezenlijk nut te geven, zou kunnen aanmerken. Sed haec hactenus!

O.T. Roman van H.C. Andersen. Uit het Deensch. Te Deventer, bij A. ter Gunne. In gr. 8vo. 320 bl. f 3-30.

Volgens het voorberigt van den Vertaler is dit het eerste werk van dezen Schrijver, dat in onze taal het licht ziet. In zijn vaderland en ook buiten hetzelve, vooral in Duitsch-
{==480==} {>>pagina-aanduiding<<}
land, is andersen als Dichter en Romanschrijver met roem bekend, daar vele van zijne gedichten en andere werken door a. von chamiso en kruse in het Hoogduitsch overgezet zijn. Of onze overzetting uit het oorspronkelijk Deensch, dan of die naar eene Hoogduitsche vertaling vervaardigd is, blijft, niettegenstaande het op den titel aangekondigde: uit het Deensch, bij ons nog twijfelachtig. Het is toch even zoo wel mogelijk, dat wij hier eene vertaling van eene vertaling ontvangen, als dat de plaat tegenover den titel, en voorstellende de Domkerk van Roeskilde, niet oorspronkelijk voor dit werk vervaardigd, maar overgenomen is uit een werk, reeds in 1826, te Haarlem bij de Wed. a. loosjes, pz. in onze taal uitgegeven onder den titel: Denemarken in tafereelen (*). Wij zouden deze soort van plagiaat onopgemerkt hebben gelaten, indien het voorberigt niet uitdrukdelijk, met eenen zekeren ophef, op dit gezigtje opmerkzaam maakte. Wat het werk zelf betreft, is hetzelve de overbrenging in onze taal in ieder opzigt waardig, als behelzende inderdaad, gelijk een door den Vertaler aangehaald Duitsch kunstregter getuigt, ‘een bekoorlijk tafereel van het merkwaardig huiselijk leven der Deenen.’ Den held des verhaals waren de op den titel genoemde letters O.T. op zijnen bovenarm ingeprikt, zonder dat hij wist, om welke reden hem dit blijvend teeken gegeven was. Een boosaardig landlooper brengt hem in het denkbeeld, dat deze figuren de voorletters zijn van Odenseër
Tuchthuis, en dat zijne moeder, als eene veroordeelde diefegge, in die gevangenis hem ter wereld had gebragt. Door zijnen grootvader, die een aanzienlijk landeigenaar was, opgevoed zijnde, is hem de gedachte aan de misdaad en de schande zijner moeder tot eene gestadige kwelling; terwijl hij tevens de speelbal is van den listigen bedrieger, die zich zijn stilzwijgen duur laat betalen. Eindelijk evenwel wordt hij bekend met de onschuld van zijne reeds gestorvene moeder, ontdekt, dat de genoemde letters de eerste letters zijn van zijnen naam otto thostrup, en vindt zijn geluk in de liefde van een edel meisje.
Wanneer men reden heeft, om te gelooven, dat een Schrijver zijnen held als een deugdzaam en verstandig mensch wil voorstellen, en dit is hier duidelijk het geval, dan hebben

{==481==} {>>pagina-aanduiding<<}
wij eenig regt, om te vorderen, dat zoodanig Schrijver de beweringen, die hij hem in den mond legt, voor zijne verantwoording neemt. Wanneer wij dus otto hooren beweren: ‘Mozes heeft zijn scheppingsverhaal verdicht. Wij houden ons aan het boek der Natuur; deszelfs openbaringen zijn verhevener dan die der menschen,’ dan pleit dit niet ten voordeele voor den eerbied des Schrijvers voor de geopenbaarde Godsdienst. Wanneer wij echter bij andere gelegenheden, dien zelfden otto zijne toevlugt zien nemen tot het geloof aan de heiligste waarheden van de Godsdienst, dan willen wij van den Schrijver gelooven hetgeen de vrome eva van otto zeide: ‘De Heer thostrup meent het zoo niet.’
Indien de schildering van het karakter zijner landgenooten, gelijk men dit van eenen in zijn land geachten Schrijver mag verwachten, getrouw is, dan vindt men bij de Deenen, zoo als elders, onder de hoogere standen, veel ligtzinnigheid, zelfs bij uitwendige welvoegelijkheid groote losbandigheid, ingenomenheid met natuurphilosophie, die in strijd is met het door de Godsdienst geopenbaarde, dweepen met Fransche zoogenaamde vrijheidsliefde, en onder de mindere standen ruwheid, gepaard met steile godsdienstige gevoelens. Als eene bijdrage tot de kennis van een volk, hetwelk, niettegenstaande dit aangemerkte, blijkens dit verhaal, overigens in zeden, gewoonten en deukbeelden veel gelijkvormigs met onzen landaard bezit, en als stof opleverende tot aangenaam onderhoud, mogen wij dezen Roman ons lezend publiek aanbevelen.

Crichton, of een paar dagen van de Regering van Hendrik III. Door W. Harrison Ainsworth. II Deelen. Te Amsterdam, bij J.D. Sijbrandi. 1839. In gr. 8vo. Te zamen 671 bl. f 7-20.

Er is meermalen lang en breed gesproken over het meer of minder gepaste van de Geschiedenis met den Roman te vermengen. De vraag desaangaande is, even als de meeste van dien aard, onbeslist gebleven, en wij kunnen er van zeggen adhuc sub judice lis est. Het is dan ook zekerlijk daarom. dat de Romanschrijvers van onzen tijd, zonder de uitspraak der zich daartoe geroepen achtende regters af te wachten, ijverig voortgaan met ons dagelijks geschriften van dien aard

{==482==} {>>pagina-aanduiding<<}
te leveren. Indien wij alleen het genoegen, hetwelk de Romans van dien aard ons verschaffen, tot een' maatstaf zullen nemen, om er ons vonnis over te vellen, dan zekerlijk dient de zaak ten voordeele dier Schrijvers uitgewezen te worden. Van den tijd toch van florian af, die met zijn' Numa Pompilius een der eersten is geweest, die zoodanige soort van Romans en vogue bragt, heeft dezelve niet opgehouden, de lezers van dergelijke schriften menig vermakelijk uur te doen doorbrengen. De Romulus van august lafontaine, zijn Agis en Cleomenes, zijn Aristomenes en Gorgus, zijn Romans, die niet kunnen nalaten op het hart hunner lezers te werken; en het moge wezen, dat het betooverende van het antieke rijkelijk daaraan het zijne toebrengt, als het aan eene bekwame pen is toevertrouwd, biedt de latere Geschiedenis geene minder geschikte bouwstof, om aan het verlangen van een' beschaafden geest en een gevoelig hart te voldoen. De Fedor en Maria, de Clara Duplessis en Clairant, de St. Julien van denzelfden Schrijver, en over het geheel al de onderwerpen aan de eerste, groote Fransche Revolutie ontleend, strekken er ten bewijze van, die, hoezeer thans door een langdurig tijdsverloop misschien vergeten, of althans zekerlijk door de latere voortbrengselen van bijkans eene halve eeuw verdrongen, niet zullen nalaten, hem, die dezelve nog eens in de hand neemt, op meer dan ééne bladzijde diep te treffen. De Romanschrijvers van den lateren tijd mogen al niet dat teederhartige bezitten, hetwelk de schriften van lafontaine kenmerkt, het blijft niettemin waar, dat hunne voortbrengselen voor degenen, die op belangrijke tijdperken der Geschiedenis eenige waarde stellen, een' hoogen prijs zullen behouden, en dat zij, welligt meer op het afschilderen van karakter dan
van hartstogt gesteld, in dezelve hun verlangen ten volle voldaan zullen vinden.
Het is dan ook van dien kant, dat de Romans van walter scott, cooper en andere Schrijvers van dien stempel bij de Engelschen, algemeen zoo gretig zijn ontvangen geworden. Onder degenen, die als de opvolgers van den eerstgenoemden te beschouwen zijn, bekleedt harrison ainsworth eene eerste plaats; en wij hebben het den Nederlandschen boekhandel te danken, dat ook de vruchten van zijnen letterarbeid niet voor ons publiek onbekend blijven. De Roman, dien wij thans voor ons hebben, is, zoo veel wij weten, de eerste van dien Schrijver, die in een Nederlandsch kleed

{==483==} {>>pagina-aanduiding<<}
gestoken tot ons komt; en naar deszelfs inhoud te oordeelen, kan zich de Nederlandsche lezer ook van dezen Schrijver vrij wat genoegelijke uren voorspellen. Het tijdperk, waaruit de Schrijver zijn onderwerp heeft ontleend, komt ons voor zeer goed door hem afgeschetst te zijn geworden, en de doorluchtige Personaadjen, wier namen toen en nog alom door de wereld bekend waren, vooral katharina de medicis, hendrik IV en marguerite de valois, kunnen niet missen een levendig belang in te boezemen. De karakterschets van de eerstgenoemde vooral (IVde Hoofdstuk van den Eersten Avond in de verdeeling van den Roman) is zeer belangwekkend, en behoort onder de bladzijden, die wij met het meeste genoegen gelezen hebben. In crichton, de held van den Roman, die zich wezenlijk van meer dan éénen kant een' grooten naam verworven heeft, leeren wij een' man kennen, wiens karakter, het geheele werk door, op eene treffende wijze volgehouden wordt. Alleen de aanvang, de beschrijving namelijk van het studentenoproer, is ons al te zeer gerekt voorgekomen. Dit is een gebrek, hetwelk de Engelschen nog van vroegere dagen blijft aankleven. Pamela en Clarisse heugen ons van dien kant. Doch, met terzijdestelling van dit enkele staaltje van erfzonde, hetwelk nog door de levendigheid van de beschrijving eenigzins vergoed wordt, zijn al de overige tooneelen zoodanig geschilderd, dat lezers van verschillenden aanleg er grootelijks behagen uit zullen scheppen, en wij derhalve niet aarzelen, het werk als een geschikt middel, om zich eenige genoegelijke uren te verschaffen, ons lezend Publiek aan te bevelen.

Warleigh, of Engeland in 1647. Door Mrs. A.E. Bray. Uit het Engelsch. II Deelen. Te Amsterdam, bij J.M.E. Meijer. 1839. In gr. 8vo. Te zamen 694 bl. f 6-50.

De Schrijfster van dezen Roman is ook bij ons te gunstig bekend, dan dat hare werken niet van eene goede ontvangst zouden verzekerd zijn. De Protestant en Ines de Castro vooral hebben haren naam onder ons beroemd gemaakt. Bij het opnemen van een harer werken weet men dus reeds als bij voorraad, dat men niet iets geheel verwerpelijks vinden zal.
Ook in haren Warleigh houdt zij haren roem staande. Het

{==484==} {>>pagina-aanduiding<<}
zijn fiksch geteekende tooneelen, die den onrustigen tijd van Engelands geschiedenis, op den titel vermeld, doen kennen. De karakters zijn goed gekozen, verscheiden en behoorlijk uitgewerkt. Met dat al kan Rec. niet ontkennen, dat deze Roman van Mevrouw bray hem niet het sterkst heeft geboeid. Over het tijdvak, door haar gekozen, heeft men in de laatste jaren zoo vele historische Romans gelezen, en daaronder van de besten van w. scott, dat de stof eenigzins is uitgeput en de belangstelling verminderd. Hier en daar is het verhaal ook wat al te gerekt; eene fout, waartoe de Schrijfster ook in andere van hare werken meermalen vervalt, maar waarvan de beide bovengenoemde het meest vrij zijn. Wie zich intusschen deze gerektheid kan getroosten, zal het boek niet onvoldaan ter zijde leggen; het is degelijker kost, dan vele andere oorspronkelijke of vertaalde Romans en Verhalen. De vertaling is doorgaans vrij goed, gelijk ook de uitvoering.




De bloem van Antwerpen, of de Nederlanden onder den Hertog van Alva. Een oorspronkelijk geschiedkundig Verhaal, door J. de Vries. II Deelen. Te Amsterdam, bij J.F. Schleijer. 1839. In gr. 8vo. Te zamen 518 bl. f 5-60.

De pen van den Heer de vries schijnt zeer vruchtbaar te zullen worden. Naauwelijks is zijn eersteling niet geheel ongunstig ontvangen, of een tweede Roman moet de wereld in; en terwijl Rec. zich nederzet, om van dezen verslag te geven, wordt reeds weder een derde werk van denzelfden Schrijver aangekondigd. Ziedaar de klip, waarop, zoo 't schijnt, bij ons bijna allen schipbreuk lijden, die, bij eenigen goeden aanleg, bij eene eerste proeve aanmoediging vinden. Het is, alsof zij, die bij ons Romans schrijven, (de beteren uitgezonderd) wanen, dat niets gemakkelijker is. Zij zetten zich neder; een liefdesavontuurtje is spoedig bedacht; een vader, die tegen het huwelijk is, een booze medeminnaar, eenige aanslagen op de deugd en de eer der heldin, eene boosaardige tooverheks, eenige ijselijkheden, eenige quasi geestige gesprekken - en de zaak is klaar. Men schrijft er op toe, zoo hard de pen slechts loopen wil, en binnen weinige maanden zijn de twee deelen gereed.

{==485==} {>>pagina-aanduiding<<}

Zoo schijnt het den Heer de vries ook te gaan. Rec. heeft zijnen eersten Roman niet gelezen en kan dus niet vergelijken. Maar de Bloem van Antwerpen draagt alle blijken van niet genoeg bewerkt te zijn. Wij zullen den Schrijver geenen aanleg ontzeggen; wij zullen niet ontkennen, dat hij hier en daar toont eenen goeden stijl te bezitten, noch ook, dat er goede plaatsen in dezen Roman zijn. Maar noch door plan noch door karakterteekening munt deze Roman uit. Wat zullen wij zeggen van michiel en de tooverheks? Wij hebben in den laatsten tijd dergelijke gruwelen te veel moeten slikken, dan dat zij nog effect zouden doen. Rudolf, de minnaar, is een zeer onbeduidend persoon, die veel laat doen, doch zelf weinig doet. Wolfhart, die toelaat, dat zijne dochter in zijne plaats in de gevangenis blijft, eenen bijna zekeren dood ter prooije, verliest daardoor ook alle achting. Dirk jansen is misschien de beste geteekend. De geestigheden zijn doorgaans vrij laf en missen het pikante, waardoor zij wezenlijk geestig worden. Met één woord, het boek heeft Rec. weinig bevallen. Het kan, ja, onder de groote menigte van alledaagsche Romans en Verhalen zijne plaats bekleeden, en zal door den gewonen lezer misschien met genoegen worden gelezen. Maar onze Letterkunde wint met dergelijke voortbrengselen volstrekt niets. Er is niets in, wat hen onderscheidt boven de duizenden Romans en Verhalen, die gelezen en vergeten worden; niets, waarop wij kunnen wijzen, als men ons de groote voorbeelden onzer naburen toont; niets, wat onze romantiek tot eene klassische zal maken. En waartoe toch het getal van zulke onbeduidende Romans vermeerderd? Eenen uitstekenden Roman te schrijven, is het werk van een Genie; een alledaagsche kan bijna door iedereen en behoorde daarom door niemand geschreven te worden.
Onzedelijks is in dit boek niets, gelijk de Schrijver zelf getuigt. Kwaad zal men er dus niet uit leeren. Wie dan met de gewone hoedanigheid van zeer alledaagsche Romanlectuur tevreden is, die zal ook hier voldaan worden. Wie wat meer verlangt, legge het boek ter zijde.

Uitgelezene Arabische Vertellingen uit de duizend en één nacht. Naar den vierden druk. Uit het Hoogduitsch. Te Deventer, bij A.J. van den Sigtenhorst. In post 8vo. 312 bl. f 2-60.


{==486==} {>>pagina-aanduiding<<}

Wie heeft niet in vroegere of latere dagen de Arabische Nachtvertellingen gelezen, en herinnert zich niet met genoegen de uren, daaraan besteed? Het zijn sprookjes, maar zij hebben eene bevalligheid en naïveteit, die ze tot het leesboek van alle natiën hebben gemaakt. Niet alles is even geschikt, om jongelieden in handen te worden gegeven; en daarom is deze bloemlezing bestemd, om den zoodanigen eene aangename en onschadelijke lectuur te bezorgen. De keuze is niet ongelukkig uitgevallen, de vertaling vrij goed, en het boekje netjes uitgevoerd. Alleen voor het vierde plaatje heeft men een onbehagelijk onderwerp gekozen. - Het zal zeker zijne lezers wel vinden.

Geschiedenis van Siegfried en Genoveva, of de zegepraal van onschuld en deugd. Naar het Hoogduitsch van H.A. Kiehl. Te Deventer, bij A.J. van den Sigtenhorst. In kl. 8vo. 55 bl. f :-40.

De bekende geschiedenis van Genoveva, vrij goed verhaald. Maar het boekje verdiende toch niet bijzonder, om vertaald te worden. Jacobs heeft in zijne Gezellige Avonden, of in zijne Herfstavonden in de pastorij te Mainau, dezelfde stof uitmuntend behandeld. Rec. hoopt niet, dat deze lieve boekjes reeds in vergetelheid zijn geraakt, en neemt aldus deze gelegenheid waar, om ze aan ouders aan te bevelen, die een fraai en nuttig geschenk aan hunne kinderen willen geven.






Antwoord van den Recensent van G.P.R. James, Henry Masterton, aan den Heer Steenbergen van Goor, op zijnen Brief, geplaatst in No. VI van den Recensent ook der Recensenten, voor Junij 1840, bladz. 241.

Quid domini faciant, audent quum talia fures! (Wat mogen de oorspronkelijke Schrijvers doen, indien de Vertalers zich zulke dingen verstouten!)
Gij vraagt, Mijn Heer! hoe het mogelijk is, dat ik den schoonen stijl van den Henry Masterton heb kunnen prijzen,

{==487==} {>>pagina-aanduiding<<}
en bijna in éénen adem verklaren, in uwe vertaling keurigheid van stijl te missen. Ik vraag u op mijne beart: zou het zulk een wonder zijn, indien ik het werk in het oorspronkelijke gelezen had? Is de Heer steenbergen van goor onder ons de eenige beoefenaar der Engelsche literatuur? Houdt gij het voor onmogelijk, dat de Recensent van uwe vertaling de schoonheid van het oorspronkelijke kende, al ware het dat hij de slordigheid van uwe vertaling moest afkeuren? Houd mij dit foeileelijke woord ten goede; gij hebt het het eerst in onze correspondentie gebezigd. Dat ik dric fouten heb aangewezen, van welke gij er twee tracht te vergoelijken en ééne onvermeld voorbijgaat, is nog geen bewijs, dat uw stijl over het geheel slordig is. Eenen stijl slordig te noemen, is ook het ergste, dat men van denzelven zeggen kan, en in mijne recensie heb ik nergens uwe vertaling in het algemeen slordig genoemd. Maar, om aanspraak op keurigheid van stijl te kunnen maken, hadt gij u voor fouten, gelijk wij, alleen als voorbeelden, er slechts drie vermeld hebben, behooren te wachten.
Uwe verdediging van donkere zonneschijn door het beroep op de uitdrukking duister licht zou misschien kunnen gelden, indien gij hadt geschreven duistere zonneschijn; maar nu is het even zoo goed, als wildet gij donker licht verdedigen.

togli 
Co'l difetto il difetto; anzi l'accresci. (*) 

Liever, dan den Heidelbergschen Katechismus iets te laten zeggen, hetgeen er in het geheel niet in staat, hadt gij u het gezegde van ovidius behooren te herinneren:

Causa patrocinio non bona pejor erit. (†) 

Dat gij zelf vroeger wel eens bijdragen gratis in de Vaderlandsche Letteroefeningen geleverd hebt, is edelmoedig van u gehandeld, en het publiek heeft waarlijk verpligting aan u, daar gij, door dit zelf uit te bazuinen, zorgt, dat zulk eene onbaatzuchtigheid niet onbekend blijve. Maar dit is

{==488==} {>>pagina-aanduiding<<}
eene zaak tusschen u en de Redactie van dit Tijdschrift, en wij gewagen hiervan slechts, omdat het u dus bekend is, dat de boekbeoordeelaar zijne bijdragen niet zelf corrigeert, en dat ik mij dus met meer regt dan gij, Mijn Heer! achter den corrector kan verschuilen met betrekking tot hetgeen gij mij voorwerpt. Met al uw gekeuvel, gelijk gij zelf uwe dingtaal wel nederig gelieft te noemen, heeft het u dan niet mogen gelukken, eene enkele der door mij aangetoonde fouten weg te cijferen. Beklaagt gij u zoo aandoenlijk over de drukfout, die bij de correctie zoo ongelukkig over het hoofd is gezien, zijt getroost; laten wij het bekende hanc veniam etc. (*) tusschen ons beiden doen gelden.
Om u gerust te stellen, verzeker ik u, dat ik niet om den broode behoef te recenseren. Ik wil niet vragen, en geloof mij van het tegendeel overtuigd te mogen houden, of gij om den broode vertaalt. Uw werk zou er echter niets minder om zijn, al ware dit zoo. Zelfs wensch ik, dat eene rijke belooning, daar gij uwe vertaling toch denkelijk niet gratis aan den drukker zult geven, u moge aansporen, om u hoe langer hoe meer op keurigheid van stijl toe te leggen. Een mensch is toch nooit volleerd.
Ik wensch u geluk met de goedkeuring, die gij sedert eene reeks van jaren in alle onze recenserende Tijdschriften hebt mogen wegdragen. Ook ik heb sedert verscheidene jaren u dien lof meermalen toegekend. Maar bedenk: Majus dedecus est parta amittere, quam omnino non paravisse. (†) Het zou jammer zijn, dat gij, na tot nog toe, den Hemel zij dank! met zulk eene zedige dankbaarheid humane teregtwijzing te hebben aangenomen, nu in uwen ouden dag, en dat wel niettegenstaande eene zestigjarige ondervinding, tot die kitteloorige Schrijvers en Vertalers zoudt gaan behooren, die, wanneer zij niet, om met erasmus te spreken, mulso et placentis saginantur, mordent quemlibet et calcibus feriunt. (§)

Boekbesch. No. X. bl. 429, r. 21 staat roem, l. zoen.





{==489==} {>>pagina-aanduiding<<}

Boekbeschouwing.

Disputatio Theologica Inauguralis de τοῖς ἀδελϕοῖς et ταῖς ἀδελϕαῖς τοῦ Κυρίου, quam - pro gradu Doctoratus - publico ac solemni examini submittit Abraham Hermanus Blom, Roterodamensis, S.S. Ministerii Gandidatus. Lugd. Batav. apud S. et J. Luchtmans. 1839. Form. 8o maj. 203 pp.

In een kort benevolo Lectori S. weet de Schrijver dezer Verhandeling den slenter der bij de uitgave van zulk een stuk gewone, maar vrij afgesletene complimenten aardig te vermijden, en nogtans met weinige, maar gepaste en bescheidene woorden, bij zijne intrede in de geleerde wereld, de burgerlijke beleefdheid te bewijzen, en eere te geven, wien eere tockomt; hetwelk, al is het juist het voornaamste niet, Referent, wien hij geheel onbekend was, een' zekeren gunstigen dunk van hem gaf, waarin de nadere kennismaking met zijnen arbeid niet bedrogen heeft.
Het onderwerp, dat de Heer blom gekozen heeft, namelijk een onderzoek naar de broeders en zusters van den Heer jezus, moge oppervlakkig niet van de moeijelijkste en belangrijkste schijnen; het is echter, in zijnen geheelen omvang en zamenhang met de geschiedenis van jezus, genoeg van belang, om er de aandacht eens op te vestigen; het levert, gelijk men uit de behandeling zien zal, stof genoeg ter bearbeiding op; en het in geleidelijke orde gedaan onderzoek brengt den Schrijver tot een resultaat, waarmede Ref. zich volkomen vereenigen kan, daar hij reeds verscheidene jaren in hetzelfde gevoelen gestaan heeft, en zich door de hier aangevoerde bewijzen van hooge waarschijnlijkheid, zoo niet genoegzame zekerheid, daarin op nieuw versterkt ziet.
Na eene korte inleiding ter voorstelling van het onderwerp, wordt hetzelve in drie deelen behandeld. I. Wat de broeders en zusters des Heeren volgens de heilige Schrij-
{==490==} {>>pagina-aanduiding<<}
vers zijn, d.i. 1. wat deze van hen allen, en van elk in het bijzonder verhalen, en 2. wie er door te verstaan zijn, waarbij blom eerst zijn eigen gevoelen tracht te bewijzen, (namelijk dat het waarlijk de broeders en zusters van jezus, de eigene zonen van jozef en maria geweest zijn) en daarna de tegenwerpingen van anderen op te lossen. - II. Wat de oude Kerkvaders van hen, zoo van allen, als van elk in het bijzonder, vermelden. (Misschien ware het beter geweest, dit gedeelte onmiddellijk achter de eerste afdeeling van het eerste deel te laten volgen; dan had men alle de auctoriteiten der getuigenissen bijeen gehad, en daarop zijne bewijzen vollediger kunnen construéren, en de tegenbedenkingen meer in haar geheel oplossen: nu wekt het tweede deel minder belang, en schijnt min of meer overbodig, daar men reeds langs het eerste gedeelte van den historischen weg tot eene uitkomst gekomen is. - III. Wat een en ander der broeders geschreven heeft; waarbij dus de brief van jacobus en die van judas naar schrijver, lezers, inhoud en karakter in oogenschouw genomen worden. - Ziedaar in het kort den inhoud dezer Verhandeling, waarvan Ref. nu nog, zoo veel de ruimte hier toelaat, eenige bijzonderheden wil aanwijzen.
De Schrijver doet dus in het eerste deel eene opgave van die plaatsen des N. Verbonds, waarin van de broeders en zusters van jezus gezamenlijk gesproken wordt, geeft eene duidelijke uitlegging van elke derzelve, en maakt daarna kortelijk de slotsom op van hetgene, dat zij voor de historie bevatten. - Het onderzoek naar hetgene, dat in het N. Verbond over elk van de genoemde personen gevonden wordt, moet zich genoegzaam alleen tot jacobus bepalen, daar van de overigen weinig of niets met zekerheid te vinden is; maar de Schrijver staat dan ook bij de tot hem behoorende plaatsen met alle aandacht stil, en handelt over dezen, in de eerste Christelijke Kerk belangrijken, persoon in het breede, p. 21-37. - Vervolgens gaat hij over tot het onderzoek, wie dan door die broeders en zusters van jezus te verstaan zijn, en rangschikt zich (gelijk boven reeds gezegd is), bij de voorstanders van het gevoe-
{==491==} {>>pagina-aanduiding<<}
len, dat hierdoor letterlijk de eigene zonen en dochters van jozef en maria bedoeld worden, hetwelk hij bewijst uit het standvastige gebruik der woorden ἀδελϕὸς en ἀδελϕὴ, ten opzigte van familiebetrekking gebezigd, uit hetgene, dat er van meergemelde personen aldaar verhaald wordt, en uit andere daarmede vergelekene plaatsen. - In de volgende § lost hij de tegenwerpingen der genen op, die een ander gevoelen toegedaan zijn, welke hij tot vier klassen brengt, namelijk 1. die door den naam ἀδελϕοὶ niet overal dezelfde meenen aangeduid te zijn; 2. die denzelven wel in het meervoud voor eigenlijke broeders nemen, maar onder jacobus, den broeder des Heeren, een' neef verstaan; 3. die denzelven in beide gevallen van verdere bloedverwanten opvatten; 4. die meenen, dat er
hieromtrent niets zekers uit de H. Schrift op te maken is. Ref. kan den Schrijver hier niet in bijzonderheden volgen, maar verklaart gaarne, dat hij ook dit gedeelte (p. 48-79) met naauwkeurigheid en volledigheid bewerkt gevonden heeft. Te regt merkt blom bij de derde klasse aan, (p. 52, 3) dat men tot zulk een gevoelen gekomen is, omdat men het met de eer van jezus en van maria overeenkomstiger achtte, dat zij na Hem geene kinderen meer ter wereld gebragt had, en dat Hij niet, zoo als de overige menschen, door banden van naauwe bloedverwantschap aan anderen verbonden was. Over het geheel houdt Ref. het daarvoor, dat men er welligt nooit aan gedacht zou hebben, om jezus geene eigenlijke broeders en zusters, zonen van jozef en maria, toe te kennen, indien de voorrang, dien men reeds vroeg in de Christelijke Kerk aan den ongehuwden staat toeschreef, en het denkbeeld, dat maria altijd maagd zou gebleven zijn, (de Moedermaagd, contradictio in terminis en physieke onzin!) niet hoe langer hoe meer onder de Christenen ware voortgeplant geworden.
Hierop gaat nu blom, in het tweede deel zijner Verhandeling, over tot de getuigenissen der kerkelijke Schrijvers van de vier eerste eeuwen omtrent de meergenoemde personen in het algemeen, deelt het voornaamste mede van hetgene, dat zij aangaande dezelve geboekt hebben, en

{==492==} {>>pagina-aanduiding<<}
maakt hieruit wederom de slotsom op, welke hoofdzakelijk deze is, dat zijn gevoelen het meest op de oude overleveringen schijnt gegrond, het andere, met verschillende wijzigingen, uit tegenspraak ontstaan te zijn, omdat men het eerste met de eer van maria en jezus min overeenkomstig rekende. - Het voornaamste, dat omtrent dezen of genen der bewuste personen uit de Kerkvaders op te maken is, bepaalt zich wederom eerst en meest tot jacobus, omtrent wien het wetenswaardigste te putten is uit het verhaal van hegesippus, bij eusebius bewaard, dat evenwel hier en daar, meent Ref., hoog genoeg gekleurd schijnt te zijn: dezen volgende, handelt dus blom zeer ordelijk over het ambt, het karakter en den dood van jacobus, p. 119-149. Na dit overzigt van deszelfs verdiensten, werpt hij de vraag op, wat dezen voortreffelijken man eerst moge verhinderd hebben, om aan jezus te gelooven, en wat hem naderhand hiertoe gebragt hebbe: hij bekent bescheiden, dat hij niet genoeg zielkundige kennis bezit, om deze niet gemakkelijke vraag voldoende op te lossen; maar hij geeft nogtans hieromtrent eenige algemeene opmerkingen, die in haren zamenhang verdienen gelezen te worden, en waarin het volgende onder anderen merkwaardig is: Volgens zijne meening, zal jacobus, als hoogernstig en deugdzaam man, zijnen broeder jezus eerst wel geacht en bemind hebben, wegens deszelfs heilig leven en schoone zedeleer, maar tevens, behalve om andere meer gewone redenen, als Nazireër, (gelijk hij volgens hegesippus zal geweest zijn) zich met de mildere leefwijze van jezus, onder anderen gebleken uit zijn wonderwerk op de bruiloft te Kana, niet genoeg hebben kunnen vereenigen.
Tot zijn geloof aan jezus zal naderhand veel bijgedragen hebben de verschijning des Verrezenen, die hem zal te beurt gevallen zijn, volgens de korte melding van paulus, 1 Cor. XV:7, en de meer uitvoerige, die daarvan gevonden wordt in een fragment uit het Evangelium juxta Hebraeos, waarvan zie den Schrijver p. 82, 3. - Ten slotte dezer afdeeling vermeldt hij nog met een enkel woord het zeer weinige, dat er aangaande de overige broeders van

{==493==} {>>pagina-aanduiding<<}
jezus, of eigenlijk aangaande eenige afstammelingen van judas, uit de Kerkelijke Geschiedenis bekend is.
In het derde deel dezer Verhandeling doet blom kortelijk onderzoek naar de overgeblevene schriften van deze broeders des Heeren, dat is dus naar de Brieven van jacobus en judas: eene volledige behandeling van dit onderwerp bekent hij, dat zijne krachten nog te boven gaat, en is ook, naar Refs. meening, volgens het hoofddoel der Disputatie niet noodig, ja nu reeds breed genoeg uitgeloopen, b.v. in de vrij omstandige opgave van den inhoud der brieven. - Ten opzigte van jacobus wordt nu onderzocht naar den Schrijver, hetwelk, na al het bovenstaande, vergeleken met de getuigenissen der Oudheid, nu gemakkelijk uit te maken is, en waarbij nog opmerkzaam gemaakt wordt op de overeenkomst van dezen Brief, in verscheidene hier aangevoerde plaatsen, met gedeelten der dusgenaamde Bergrede van jezus, zoo als men die bij geen' anderen Schrijver des N. Verbonds vindt. Verder wordt gehandeld over de genen, aan welke deze Brief ge schreven, en welke derzelver uit- en inwendige toestand geweest is. Hierna wordt het beloop van den inhoud opgegeven, en eindelijk het kenmerkende van denzelven, zoo naar vorm als stof, aangewezen, voornamelijk om daaruit den Schrijver naar de gaven van zijn verstand en hart en naar zijne Christelijke denkwijze te doen kennen. - Op dergelijke wijze, maar natuurlijk veel korter, wordt er eindelijk over judas, den broeder van gemelden jacobus, als Schrijver van den Brief, die op deszelfs naam staat, gehandeld. Hierbij verwondert het Ref. wel eenigzins, dat blom niet breeder spreekt over de overeenkomst van dezen Brief met den tweeden, die aan petrus toegeschreven wordt, maar slechts in eene noot, p. 198, te kennen geeft, dat hij de uitleggers volgt, welke meenen, dat judas door petrus nagevolgd is; doch Ref.
gevoelt, dat blom hierdoor weder gewikkeld zou zijn geworden in het onderzoek naar de echtheid van dien dusgenoemden tweeden Brief van petrus, van welke uitweiding, als nog

{==494==} {>>pagina-aanduiding<<}
verder van zijn onderwerp afleidende, hij zich te regt gaarne ontslagen zal gehouden hebben.
Voldoende moge voor dit Tijdschrift bovenstaande overzigt van deze welbewerkte Verhandeling zijn, die den jongen Doctor allezins tot eere verstrekt. Daar hij, ‘absoluta Disputatione,’ niet met horatius uitroept: ‘Exegi monumentum aere perennius’ etc., maar in de praefatie benevolo Lectori zegt, dat hij nu begint in te zien, ‘esse quae desint, quae melius potuissent exponi, forte etiam nonnulla, de quibus paulo minus confidenter pronunciari, multa, quae magis Latine scribi debuissent,’ zoo wil Ref., als benevolus Lector, hem niet lastig vallen met dit een en ander zorgvuldig op te zoeken en aan te wijzen, maar hem liever met het verrigte geluk, en op zijne verdere studiën, plaatsing en ambtsbediening den besten voorspoed wenschen.




Kort Begrip der Christelijke Godsdienstleer, een Vraagboekje tot handleiding bij het godsdienstig onderwijs der Christelijke jeugd, door J.C. Loman, Evangelisch-Luthersch Predikant te Amsterdam. Voorafgegaan door den kleinen Katechismus van Luther. Te Amsterdam, bij C.L. Schleijer. 1839. In kl. 8vo. 54 bl. f :-25.

Van dit Onderwijs- of (zoo als de Schrijver het naar ouden trant nog noemt) Vraagboekje over de Godsdienstleer moet Rec. hetzelfde zeggen, als hij in dit Tijdschrift dezes jaars, No. III, bl. 106, van deszelfs beknopte Schets der Bijbelsche Geschiedenissen gezegd heeft: ‘Het is niet veel slechter en niet veel beter, dan andere soortgelijke in dit vak, die Rec. hekend zijn, en kan als zoodanig, bij gebrek,’ (dat in het Evangelisch-Luthersch Kerkgenootschap hier te lande nog al schijnt te bestaan) ‘zoo goed als andere dienen.’ - Wilde Rec. hetzelve nader ontleden, dan zou hij ook hier het een en ander aan te merken, te

{==495==} {>>pagina-aanduiding<<}
vragen, in bedenking te geven hebben. Dan zou hij het b.v. te vroeg vinden, reeds in de inleiding te spreken van de Heidensche, Joodsche, Christelijke en Mahomedaansche Godsdienst, of eigenlijk dit liever verwijzen tot de Kerkelijke Geschiedenis. Dan zou hij Bijbel en Gods Woord, om bekende reden, geen synonimen rekenen, en daarom ook de hierop volgende beschrijving van den Bijbel anders wijzigen, daar het hier gestelde bezwaarlijk van alle Bijbelschriften zou te bewijzen zijn. Dan zou hij de volmaaktheden van God liever uit de vooraf behandelde Schepping en Voorzienigheid afleiden, dan, gelijk hier geschiedt, eene omgekeerde orde volgen. - Gelijk loman zich, bl. 35, over het verband van jezus dood tot de verlossing der menschen eenvoudig Bijbelsch dus uitlaat, dat deze is ‘ondergaan naar Gods raad tot heil der menschen, en strekkende tot verzekering van de door jezus verkondigde vergeving en zaligheid’; (*) zoo zou Rec. hierbij ook even Bijbelsch aanmerking willen nemen op de naauw daarmede zamenhangende opstanding van jezus, en bl. 36, als voorwaarde, waarop ons deze genade Gods verzekerd wordt, niet alleen het geloof noemen, maar ook de liefde, waardoor alleen het geloof werkend worden kan. - Aanbevelenswaardig is het, dat de Schrijver de leer der Christelijke pligten nog al uitvoerig behandeld heeft: van sommige echter, gelijk b.v. van de zelfbcheersching en zelfverloochening, van de kuischheid, van de dankbaarheid, van de vijandsliefde enz. zou men nog wel wat meer verlangen. - Doch Rec. kan zich over dit alles hier niet breeder uiten, maar moet dit aan Godgeleerde Tijdschriften overlaten.
Wil men een proefje van den trant van het onderwijs; ziehier, als bij den tast, een drietal vragen en antwoorden: ‘Gij zult niet begeeren uws naasten huisvrouw, enz. Wat is dat? - Wij moeten God vreezen en liefhebben, dat wij onzen naasten zijne huisvrouw, dienst-
{==496==} {>>pagina-aanduiding<<}
boden, of beesten niet afspannen, afdringen, of afhandig maken; maar bij dezelve aanhouden en hen vermanen, dat zij blijven en doen, wat zij schuldig zijn.’
‘Onze Vader, die in den hemel zijt! - Wat is dat? - God wil ons daarmede lokken, dat wij gelooven zullen, dat hij onze regte Vader zij, en wij zijne regte kinderen zijn,’ enz.
‘Wat beduidt dan de waterdoop? - Het beduidt, dat de oude Adam in ons, door dagelijksch berouw en boete, moet verdronken worden en sterven, met alle zonden en kwade lusten; en dagelijks wederom moet te voorschijn komen en opstaan een nieuw mensch, die in regtvaardigheid en reinheid voor God eeuwig leve.’
Waartoe de kleine Katechismus van luther vooraan dit boekje geplaatst is, betuigt Rec. niet te begrijpen. Loman zegt: ‘Omdat gewoonlijk de leerlingen onzer Gemeente met dit voortreffelijk onderrigt behoorlijk worden bekend gemaakt.’ Wordt dan het godsdienstig onderwijs hiermede begonnen? Zonderlinge methode voorwaar! en tot wat einde, daar de hoofdwaarheden, daarin vervat, immers in het Onderwijsboekje behandeld worden? En wat de voortreffelijkheid van dat onderrigt aangaat, de Heer loman zal toch zoo goed als Rec. weten, dat dit κατὰ τὶ, cum grano salis te verstaan is; en indien wij zijn boekje met dat van luther vergelijken, dan twijfelen wij, of hij zelf het wel gaarne anders zou willen verstaan hebben. Het kan voor zijn' tijd goed en bruikbaar genoeg geweest zijn; maar hieruit volgt immers niet, dat het zulks voor alle tijden zijn zal, wat luther zelf van zijne schriften niet verwacht heeft: en ware het dit, waarom zou men dan andere onderwijsboeken maken? Ach! waarom toch voor de genen, wien men het schoone gebouw der Christelijke Leer wil doen kennen, telkens dat oude puin der Theologie van de 16de en 17de Eeuw weder vertoond? Waarlijk, er is aan dat gebouw, zoo als het onder allerlei menschenhanden geweest is, nog genoeg te verbeteren en te verfraaijen, zonder dat men dat oude puin telkens weder behoeft overhoop te halen en dan weder weg te ruimen.

{==497==} {>>pagina-aanduiding<<}
Waarom toch de Leeraars verpligt, om naar den Katechismus van luther, of ursinus, of calvijn hunne Leerredenen of Katechisatiën in te rigten, waardoor zij genoodzaakt worden, den kostelijken tijd te slijten met derzelver menigvuldige gebreken, behoudens het vele goede, aan en te regt te wijzen? Of, zoo zij eene vrijere behandeling verkiezen, waartoe dan dat pro forma eeuw uit eeuw in gelaten gebruik van opstellen, die voor hun' tijd en doel tamelijk goed waren, maar thans sedert lang hebben uitgediend? - Doch Rec. wil aan deze uitweiding, waarbij hij nog veel zou kunnen voegen, een einde maken met het pium votum: Sol justitiae, illustra nos! (Bestraal ons, zonne der geregtigheid!)





Verhandeling over den Zelfmoord. Door G.G. Ontijd, Med. Dr. te 's Gravenhage. Voorgelezen in de Eerste Klasse van het K.N. Instituut, op den 27 Sept. 1838. 's Gravenhage enz., bij de Gebr. van Cleef. 1839. In gr. 8vo. 84 bl. f :-90.

Het dier stort zich in gevaren, welke het niet voorziet, (want, gelijk sommigen willen, komt het dier tot geen helder bewustzijn, en leidt als 't ware een droomleven) maar het woedt niet opzettelijk tegen zichzelven, noch tast zijn eigen leven aan. De mensch, door linné de verstandige ter onderscheiding genoemd, die een helder bewustzijn van het tegenwoordige heeft, bij herinnering aan het voorledene, en van eene toekomst, die hem wacht, niet onbewust is, slaat somwijlen aan het woeden tegen zichzelven en berooft zich van het kostelijke leven. En naar mate die redelijke mensch in verlichting en beschaving schijnt te vorderen, in dezelfde evenredigheid schijnt de zucht tot zelfvernietiging bij hem aan te wakkeren. De Schrijver der gemelde Verhandeling begint haar althans met dit gezegde: ‘Onder de deze eeuw kenschetsende bijzonderheden behoort buiten allen twijfel, de thans zoo vaak plaats grijpende zelfmoord.’ Eene stelling, die door de ondervinding maar al te zeer bevestigd schijnt te worden. Neemt

{==498==} {>>pagina-aanduiding<<}
dus die zucht tot zelfvernietiging wezenlijk in die mate toe, als het menschelijk geslacht in ontwikkeling vordert? Kan het menschelijk geslacht, in het algemeen, niet opgebouwd worden, zonder dat daardoor meerdere individuen zich gedrongen gevoelen hunnen tempel af te breken? Zijn dit gevolgen of uitvloeisels van eene voor ons verborgene algemeene natuurwet, van zulk eenen uitgebreiden, overwegenden invloed, dat, hoe weinigen ook in vergelijking tot het geheel, nogtans enkelen voor haar gezag moeten bukken, van welke alzoo, daar zij ondanks zichzelven, op eene voor ligchaam en ziel verderfelijke wijze, moeten bezwijken, zoude kunnen gezegd worden: het ware hun beter geweest nooit geboren te zijn geworden? Een Duitsch Schrijver, vertaler van een werk van den arbeidzamen quetelet, laat zich hierover aldus hooren: ‘Ich berufe mich vor allen auf die Untersuchungen quetelets, indem ich den Ausspruch wage, dass die Entwicklung des Menschen, in somatischer, physischer und moralischer Beziehung, nach bestimmten Gesetzen geschehe, und dass selbst die Handlungen des Menschen nach solchen Gesetzen erfolgen.’ - ‘Das Budget des Verbrechens, der Gefängnisse, der Galeeren und der Schafsote wird, wie der suvorgenannte Schriftsteller nachweist, mit einer Schauder erregenden Regelmässigheit bezahlt, so dass nach statistischen Berechnungen sich im voraus bestimmen lässt, wie viel Morde, wie viel Selbstmorde, wie viel Fälschungen u.s.w. im Jahre vorkommen werden.’ (*) Is dit waarlijk zoo, dan moet een zeker aantal menschen bezwijken voor die wet der noodzakelijkheid, die sommigen naar het schavot drijft, om door de hand van een scherpregter te sterven, anderen dwingt de handen aan zichzelven te slaan! Wee (zoude men vroeger uitgeroepen hebben) wee hem, die onder zulk een gestarnte geboren werd! Hoe veel zaliger ware het die kiem ten verderve geweest, waaruit zulk een boom gegroeid is, dat

{==499==} {>>pagina-aanduiding<<}
zij in de ontwikkeling gesmoord ware, en nooit het levenslicht hadde aanschouwd, om voor zulk een' dwang toch eens te moeten bukken!
Wat hiervan zijn moge, maar al te dikwijls wordt, vooral tegenwoordig, de aandacht meer in het algemeen of in het bijzonder bepaald bij menschen, die, op de eene of andere wijze, zich van het leven berooven. Het is een verschijnsel, hetwelk telkens terugkeert, en, hoe bedroevend, telkens door den een' of anderen mensch herhaald wordt, die er als een lust in vindt, zulk een kwaad voorbeeld te volgen.
De mensch heeft sedert onheugelijke tijden het bewijs geleverd, dat hij als heer over zijn leven gebieden kan, en dat hij willekeurig weet af te leggen hetgeen hij niet vermag aan te nemen, - zijn leven. Maar het is of met de uitbreiding van het menschdom ook de zucht ter vernietiging zich meer ontwikkelt.
Dat dit willekeurig afleggen van het leven steeds eenen diepen indruk op de levenden gemaakt heeft, al stonden zij ook in geene regtstreeksche betrekking tot den zelfmoordenaar, daarvan getuigt de oplettendheid, van alle tijden den zelfmoord geschonken, en de verschillende beoordeeling, groote mannen ten deel gevallen, wanneer zij, om welke redenen dan ook, tot zulk een einde gekomen zijn. Het zijn vooral de aanleidende oorzaken, die bij de beoordeeling van eenen zelfmoord niet kunnen of mogen voorbijgezien worden, vooral wanneer men bij de beoordeeling van eenen zelfmoordenaar wil onderzoeken, in hoe verre hij vrijwillig, opzettelijk, met voorbedachten rade handen aan zichzelven geslagen heeft, of in hoe verre hij als gebonden, gedrongen, dof en instinctmatig, als een onvrije tot zulk eene wandaad is aangezet en gedreven geworden. Sommigen schijnen van de stelling uit te gaan, dat hij, die den zelfmoord pleegt, niet bij zinnen is; dat hij deze daad in eene soort van zinsverbijstering ten uitvoer brengt. De mensch wordt in dit geval beschouwd als geheel door het physische verwonnen te worden. Anderen willen van zulk eenen overwegenden invloed van het phy-
{==500==} {>>pagina-aanduiding<<}
sische niet weten, als in zoo verre de mensch, door zich toe te geven, eindelijk als door het physische verstrikt wordt; terwijl hij, door in het psychisch beheer over het physische zich naar behooren te handhaven, nooit zoo diep zoude hebben kunnen vallen. Theologanten en Geneeskundigen staan somwijlen hier scherp tegen elkander over, vooral de eersten, wanneer zij den mensch als een te zeer spiritualisch wezen beschouwen; de laatsten, wanneer zij in strikken van het Materialismus verward zijn geraakt. Reeds als op den voorgrond kan men stellen, dat waarschijnlijk de waarheid ook hier in het midden ligt, en dat algeheele overhelling naar de eene of andere zijde op eenen dwaalweg zal
leiden.
Doch laat ons, in stede van dit onderwerp verder te vervolgen, liever de Verhandeling van den zoo geleerden als onvermoeid werkzamen ontijd doorloopen. Op de eerste bladzijden hoort men reeds van beide gevoelens gewag maken. Bij de beschouwing van den zelfmoord kon dit punt van geschil ook niet voorbijgezien worden. Hij noemt te regt den zelfmoord een even bedroevend als den mensch onteerend verschijnsel, en acht het der nasporing overwaardig, wat den mensch toch zooverre kan brengen, om, met verkrachting van physiologische, morele en godsdienstige beginselen, zoo wreedaardig tegen zijn eigen ik te handelen. Dewijl door deze daad de eer der menschheid zoo zeer is aangerand geworden, en de zelfmoord, als vrije handeling van den Christen, een gruwelijk en niet verschoonbaar feit is, zoo heeft dezelve steeds de aandacht getrokken van elk, die eenigen invloed op zijnen medemensch kan uitoefenen. Inzonderheid is men sedert eenigen tijd meer dan vroeger op dit onderwerp terug gekomen, niet zelden met de duidelijke strekking, om den zelfmoord vooral te beschouwen als het gevolg van enkel physische oorzaken en daardoor opgewekte of daaruit voortvloeijende zielsziekte. Op deze wijze uitgelegd, wordt de mensch minder of geheel niet verantwoordelijk uit het morele en godsdienstige oogpunt. Te voren was men in de beoordeeling van den zelfmoord en van den zelfmoorde-
{==501==} {>>pagina-aanduiding<<}
naar streng, zelfs in sommige opzigten wreed, daar men den zelfmoordenaar hier en daar openlijk onteerde. Derzulken lijken werden ten toon gesteld en op eene schandvolle wijze naar de begraafplaats gesleept, en werd hun alom eene zoogenoemde eerlijke begrafenis geweigerd. Zulk eene behandeling was in zeer vele gevallen even ongepast, als dat men thans eenen zelfmoordenaar met eerbewijzing ter aarde bestelt en aan het graf lijk- ja lofredenen uitspreekt. Een philantropische zwijmelgeest,
voortgevloeid uit overspannen hersenen, in uitwerking even verkeerd als eene meestal onnutte, ja wreedaardige vroegere tentoonstelling en verdere onteering van den zelfmoordenaar. (*) Kan men zijne daad niet behandelen zonder daarvan ophef te maken, dan is die strekking toch steeds de verderfelijkste, welke anderen van het plegen van zulk eene wandaad niet tracht af te schrikken. Zulk eene wijze van beschouwen heeft gewis haren grond niet in het aan de orde van den dag zijnde materialistisch en physiologisch gezigtpunt van den zelfmoord, gelijk de Heer ontijd zich uitdrukt, maar in die, waarbij de Physiologie tot een gewoon Materialismus wordt teruggebragt, welke van den mensch niets anders maakt dan een bloot werktuig, hetwelk op dezelfde wijze met de hersenen denkt als het met de kaken kaauwt, door de maag spijzen verteert, en vervolgens door den endeldarm uitwerpt.

(Het vervolg en slot in No. XIII.)




Handboek voor de Officieren van het Korps Ingenieurs, Mineurs en Sappeurs. Door J.D. Pasteur. III Deelen. Tweede vermeerderde en verbeterde druk. Te Arnhem, bij C.A. Thieme. 1837-1838. In gr. 8vo. VII, 1116 bl. f 12-:

Deze tweede uitgaaf van dit waarlijk verdienstelijk werk

{==502==} {>>pagina-aanduiding<<}
schijnt grootendeels door den Kapitein Ingenieur noot te zijn vermeerderd, verbeterd en in eenen meer geschikten vorm te zijn gebragt. Hij heeft zich daardoor bij zijne wapenbroeders verdienstelijk gemaakt.
Het werk bevat zeer vele zaken, die meestal duidelijk en beknopt zijn voorgedragen, en het kan niet missen, of zij moeten niet alleen den jeugdigen bouwkundige, maar ook menigmaal den meer geoefenden en bejaarden Ingenieur van nut zijn.
Onder de menigte verschillende wetenschappen, die tot het vak van den militairen Ingenieur behooren, en waarvan vele hier meer of min uitgebreid behandeld worden, is het belangrijkste en meest volledige gedeelte datgene, 't welk over de constructie of uitvoering der werken en gebouwen handelt, en in dit opzigt is dit werk dan ook van een meer algemeen nut, als kunnende tot handboek dienen voor ieder, die zich met bouwkunde onledig houdt; en dit is dan ook de waarschijnlijke oorzaak, dat de eerste uitgaaf zoo spoedig is uitverkocht geworden, en wij twijfelen niet, of dit zal even zoo het geval met deze tweede zijn.
Er zijn werken, en ook in ons vaderland worden zij menigvuldig uitgegeven, van welke het moeijelijk is veel te zeggen, zonder den nadenkenden lezer dit niet geuite denkbeeld te doen ontdekken: ‘Ware het niet beter, dat zoodanig boek niet geschreven ware? Daar het nu echter eenmaal bestaat, zoo wenschen wij het een stil uiteinde en de vergetelheid toe!’ Maar van dit boek kunnen wij zeggen: ‘Wij verheugen ons in deszelfs bestaan, en het verwekt ons spijt, dat het niet nog beter, nog volmaakter is; en gaarne zouden wij hiertoe bijdragen, al ware het slechts aanvankelijk door onze gevoelens er rondborstig over mede te deelen.’
Het blijft altijd eene min of meer moeijelijke zaak, een handboek te schrijven, al ware het alleen slechts om den vorm; het wordt of te veel een woordenboek, of wel te veel een leerboek; en toch is een werk tusschen deze beide in nog geen handboek. Een handboek moet, voor hetgeen men op het oogenblik wil weten, in een zeker opzigt

{==503==} {>>pagina-aanduiding<<}
aan de voorwaarden van een woordenboek voldoen; het moet daarentegen niet alleen eene drooge opgave van bekende en min of meer algemeen aangenomene zaken, maar tevens zoo vele beschrijving bevatten, dat men duidelijk de meening van den schrijver, benevens het doel en nut van het beschrevene, kan ontwaar worden, zoodat de gebruiker van het handboek ook van die zaken nut kan trekken, die hem tot dat oogenblik niet bekend waren. Bij voorbeeld: over trappen sprekende, kan men minder algemeen bekende trappen opgeven, zoo als zij buitenlands bekend zijn; het wordt daarom geen leerboek, want alleen deskundigen zullen er nut van kunnen trekken, en die van trappen niets weet, moet dit vooraf in een ander werk aanleeren.
Nu komt het ons voor, dat in dit opzigt dit handboek zeer veel goeds bevat, en daarom beter is dan vele andere zoogenaamde handboeken; maar ook juist daarom wenschen wij, dat het onvolledige wierd aangevuld, en men steeds in het oog bleef houden, dat het tot handleiding en wegwijzer voor den gebruiker moet dienen. Als zoodanig komt het ons ook voor, dat eene beknopte opgave, bij elk artikel, van hetgeen gevorderd wordt, om zulke werken te kunnen begrooten, zeer doelmatig zoude zijn. Het kan den Heere noot, die voorzeker bezitter is van menig beredeneerd prijstarief, niet moeijelijk vallen, in vele gevallen hieraan te voldoen; menig bouwkundige, vooral de aanvangende, behoefde dan slechts naar de prijzen onderzoek te doen, en die in te vullen, om met nut werkzaam te kunnen zijn. Zeker zullen hierdoor vele artikelen omgewerkt moeten worden; maar wij gelooven, dat eene derde uitgave hierdoor aanmerkelijk in waarde zoude toenemen, hetgeen voorzeker, bij de overtuiging zijnen landgenooten van nut te zijn geweest, den Redacteur niet dan aangenaam kan zijn.
Als woordenboek is het werk minder aanbevelenswaardig, hetgeen wij echter als eene verdienste in een handboek beschouwen. Ook waren eenige meerdere teregtwijzingen zeer wenschelijk. Zoo komt men b.v. eerst na

{==504==} {>>pagina-aanduiding<<}
lang zoeken op het denkbeeld, dat men Gewelf op het woord Wulf moet opslaan.
Hetgeen ons het minst bevallen heeft, zijn de artikels, die op de schoone bouwkunst toepasselijk zijn; de meesten zijn verouderd en in het algemeen te eenzijdig, doordien zij slechts afmetingen opgeven volgens de voorschriften van eenen der oude architecten, en hierdoor is niet alleen slechts aan éénen stijl voldaan, maar van dien stijl nog maar naar ééne wijze van beschouwen. Wij stemmen echter toe, dat het zeer moeijelijk zoude zijn, dit gedeelte volledig te maken, te meer, daar zaken, die in een zoo naauw verband met de schoone kunsten staan, zeer weinig geschikt zijn, om in een handboek te worden opgenomen.
Sommige artikels, die minder tot het vak van den militairen Ingenieur behooren, zijn of niet naar den tijd veranderd, of somtijds verkeerd en niet met de waarheid overeenkomende uitgedrukt. Men zie de artikels IJzer, waar geene melding van het gegalvaniseerde ijzer gemaakt wordt; - Ketting, waar een beproevingsvermogen van 500,000 pond voor kabelkettingen wordt opgegeven, n.b. zonder eens verschil in dikte op te geven, terwijl de kabelkettingen alleen als bij de Engelschen in gebruik voorkomen; - Koper, waar gezegd wordt, dat men in den scheepsbouw voorheen koper tot dubbeling gebruikte; - Loodwit, waar de Schrijver het onderscheid tusschen loodwit en schulpwit niet schijnt te kennen; - Pompen, waar wordt opgegeven, dat de houten pompen, bij den scheepsbouw in gebruik, van beukenhout worden vervaardigd; - Touwwerk, waar geene melding wordt gemaakt van het tegenwoordig hier te lande zoo algemeen in gebruik zijnde gelijkdragtig of patent-touwwerk.
Ten slotte meenen wij den wensch te moeten uiten, dat bij eene nieuwe uitgaaf de Redacteur minder karig met platen moge zijn, al waren zij dan slechts gelithographieerd, of, hetgeen ons beter voorkomt, in houtsnede. In de laatste jaren hebben beide groote voortgangen gemaakt, en dit zal aan het werk, door duidelijkheid en beknoptheid, eene groote verbetering aanbrengen.

{==505==} {>>pagina-aanduiding<<}

De moeite en de daaraan verbonden tijd, dien men besteden moet, om een werk van die uitgebreidheid en aard na te gaan en met de eerste uitgaaf te vergelijken, zijn oorzaak, dat wij ons gevoelen eerst thans over hetzelve hebben kunnen mededeelen.




Handleiding bij de beoefening der Sterrekunde, van Sir John F.W. Herschel; voor Lezers uit den beschaafden stand. Uit het Engelsch vertaald door J.W. Ermerins, Hoogleeraar te Groningen. IIde Deel. Te Groningen, bij W. van Boekeren. 1840. In kl. 8vo. 319 bl. f 2-40.

Bij ons verslag van het eerste Deeltje (1839, bl. 522,) hebben wij het noodige van het hoofdbeloop van dit werkje gezegd; waarom het genoeg zij, te herinneren, dat hier Hoofdst. VI-XIII gevonden worden. Wij zouden, kortheidshalve, met enkele aankondiging van dit vervolgstuk kunnen volstaan, indien wij niet eenige aanmerkingen hadden, welke wij moeten in het midden brengen, en misstellingen hadden opgemerkt, die wij zullen mededeelen, opdat de bezitters die verbeteren, en alzoo ook het juiste gebruik dezer Handleiding, die wij in veler handen wenschen, bevorderd worde.
Bladz. 75 is de tijd en boog van teruggang der bovenplaneten verzuimd op te geven. Men vindt die evenmin in de achter het werk gevoegde tafeltjes.
Bladz. 94 wordt in de aanteekening verwezen naar de Cambridg. Philos. Transact, een werk, dat zoo gemakkelijk niet te bekomen is, om even na te slaan, hoe herschel aldaar eenen werktuigelijken toestel beschreven heeft, waardoor men op eene eenvoudige en gemakkelijke wijze de ware anomalie uit de middelbare in eene elliptische beweging afleiden kan. Die aanhaling is dus voor verre de meeste lezers geheel doelloos. Ook zou in diezelfde noot voor: ‘dat het gelijkelijk beschrijven van vlak-
{==506==} {>>pagina-aanduiding<<}
teruimten (uitgezonderd in den cirkel) strijdig is met het gelijk doorloopen der hoeken,’ beter gelezen worden: ‘niet hetzelfde is als het beschrijven van eenen boog, gemeten door den afstand (of hoek) van twee voerstralen.’ Want er is hier geene sprake van strijdigheid, maar van verschil, en een ligchaam doorloopt geenen hoek, maar den boog, die door eenen hoek gemeten wordt. De exacte wetenschappen vorderen exacte uitdrukking.
Bladz. III lezen wij ten aanzien der ringen van Saturnus: ‘Vooronderstellende, dat zij wiskunstig volkomen cirkelvormig waren, en juist hetzelfde middelpunt met de planeet hadden, zoo kan men bewijzen, dat zij (niettegenstaande hare middelpuntvliedende kracht) een stelsel uitmaakten, hetwelk, in een onstandvastig evenwigt zijnde, door de geringste uitwendige kracht zoude verbroken worden: niet zoozeer door het veroorzaken eener breuk in de zelfstandigheid der ringen, als wel, doordien zij in haar geheel, ongebroken, op het oppervlak der planeet zouden nederstorten.’ Daarvan begrijpt Rec. de mogelijkheid niet, dan alleen door eene zoodanige eenparige verdikking van de stof en daardoor verkleining van de oppervlakte der ringen, dat deze niet op de planeet nederstorten, maar haar onmiddellijk omsloten.
Bladz. 133: ‘Wanneer men de twee binnenste wachters van Saturnus uitzondert, zijn onder alle voorwerpen van ons planetenstelsel de wachters van Uranus die, welke het minst voor ons zigtbaar zijn.’ Zonder uitzondering zijn de manen van Uranus de zwakste voorwerpen van ons zonnestelsel, zoo niet zelfs van den ganschen sterrenhemel.
Bladz. 262 wordt gesproken van de veranderlijke ster Omicron in Cetus. Waarom niet het bekendere: Mira in den Walvisch?
Wij stootten op verscheidene misstellingen; de voornaamste zijn:
Bladz. 64 staat de synodische omloop van Mercurius 155 d. 877; moet zijn 115 d. 877.
Bladz. 73 wordt in het slot van § 412 gesproken van middelpunt eener ellips, lees brandpunt; eene fout, die

{==507==} {>>pagina-aanduiding<<}
wij meenen, ook nog op een paar andere plaatsen te hebben aangetroffen.
Bladz. 76, reg. 9. Hoek Tst, lees TSt; eene drukfout.
Bladz. 78, 99, 247 wordt gesproken van Pallas, Ceres, Juno en Vesta, als planeten, die zich buiten den dierenriem bevinden; dit is niet juist, want zij gaan wel nu en dan buiten, maar zijn ook dikwijls binnen den Zodiak; begeven ware dus beter woord geweest.
Bladz. 80 leest men van ‘de dusgenoemde wet van kepler,’ alsof er slechts ééne ware; daar zijn er drie, van welke de daar aangehaalde de tweede is.
Bladz. 115 luidt § 449: ‘Wij zullen nu dit Hoofdstuk besluiten met eene opheldering, geschikt om onze lezers eene algemeene voorstelling te geven van de betrekkelijke grootte en afstanden van de verschillende gedeelten van ons planeetstelsel. Men kieze een volkomen vlak veld of kolfbaan [waarbij de voorstelling der hellingen op de ecliptica al dadelijk wegvalt]: plaatse op hetzelve eenen bol van twee voet in middellijn, welke de zon zal voorstellen; Mercurius zal dan door eenen korrel mosterdzaad voorgesteld worden op eenen cirkel van 164 voet in middellijn als loopkring; Venus zal eene erwt zijn op eenen cirkel van 430 voet in middellijn; Mars een groote speldeknop op eenen cirkel van 654 voet; Juno, Ceres, Vesta, Pallas zandkorrels in loopbanen van 1000 tot 1200 voet; Jupiter een matige oranjeappel in eenen cirkel van bijna eene halve mijl; Saturnus een kleine oranjeappel op eenen cirkel van ⅘ mijl; en Uranus eene groote kers of kleine pruim op eenen cirkel van meer dan anderhalve mijl in middellijn...... Om de bewegingen der planeten in de boven vermelde loopbanen na te bootsen, zou Mercurius hare loopbanen (baan) moeten doorloopen in 41 seconden, Venus in 4 m. 14 s., de aarde in 7 m., Mars in 4 m. 48 s., Jupiter in 2 u. 56 m., Saturnus in 3 u. 12 m. en Uranus in 2 u. 56 m.’ Behalve dat, gelijk terstond in het oog valt, Mars alzoo minder omloopstijd bekomt dan de aarde, en die van Uranus en Jupiter gelijk staan (blijkbare drukfouten), weten wij niet, hoe men aan

{==508==} {>>pagina-aanduiding<<}
deze getallen komt. De middellijn van Mercurius loopbaan om de zon = 164 voet, en zijn omloopstijd = 41′ stellende, heeft men voor:
	Venus 307	voet en 1′ 45″,
	de Aarde 423	voet en 2′ 50″,
	Mars 645	voet en 5′ 20,

de 4 kleine	Planeten 1000-1200	voet en 12′ - 13′
	Jupiter 2210	voet en 34′ 24″
	Saturnus 4050	voet en 1 u. 23′ 27″
	Uranus 8200	voet en 3 u. 57′ 32″

Bladz. 121 staat, dat de aarde eene massa of stoffelijken inhoud heeft van 1/364926 der zon; het moet zijn 1/354936.
Bladz. 146: ‘- dat is te zeggen, in ellipsen, wier assen oneindig lang zijn’; lees groote assen.
Bladz. 150 onderste regel der noot: planeten, moet zijn: kometen.
Bladz. 191. ‘Deze Sphaeroïde kan echter volkomen gevormd worden’; te veranderen in: niet volkomen.
Bladz. 245. ‘de elliptische gedaante der hoofdplaneet’, lees sphaerotdische.
Bladz. 298. Plaat III. fig. 3; moet zijn Plaat II. fig. 3.
De houtsnede-figuren tusschen den tekst hebben ons ook in dit Deel zeer gehinderd. Men moet gedurig omslaan, hetgeen zeer lastig is. De fig. op bl. 61 b.v. wijst tot op bladz. 64; die op bladz. 163 tot bladz. 170. Ook hebben sommigen eenige fouten. Aan de bovenste op bladz. 20 ontbreekt de P aan de regterzijde; bij die op bladz. 97 ontbreekt de P aan de regterbovenzijde en de E aan de linkerbovenzijde (in den tekst, bladz. 96. reg. 4 v.o. staat F de aarde, lees T de aarde.)
De drie koperen plaatjes zijn goed uitgevoerd. Echter zijn de gordels van Saturnus te scherp en juist geteekend, zoo als veelal geschiedt; waardoor het onderscheid tusschen deze en de schaduw van de ringen geheel verdwijnt. Wij zouden daarop niet zoo bepaaldelijk aanmerking maken, indien men bladz. 108 niet las: ‘De figuur stelt Saturnus voor, omgeven met hare ringen, en zoo als het ligchaam

{==509==} {>>pagina-aanduiding<<}
der planeet met donkere ringen (l. gordels) gestreept is, eenigermate gelijkvormig aan die van Jupiter [welke uitmuntend zijn afgebeeld], alleen [een Germanismus voor: maar] breeder en minder scherp geteekend dan deze.’ De teekening staat nu in een vreemd contrast met den tekst.
Wij zouden deze aanteekeningen niet hebben medegedeeld, indien wij er minderen prijs op gesteld hadden, dat deze nuttige Handleiding veel wierde gebruikt.





Reistogtje door een gedeelte van Duitschland, in 1838. Reistafereelen, Schetsen en Verhalen, door Mr. A.W. Engelen. Te Groningen, bij W. van Boekeren. 1839. In gr. 8vo. 348 bl. f 3-60.

Volksverhalen en Legenden aan de Rijnoevers verzameld. Medegedeeld door Mr. C.P.E. Robidé van der Aa. IIde Deel. Te Arnhem, bij I.A. Nijhoff. 1839. In gr. 8vo. 286 bl. f 2-90.

‘Bijna gelijktijdig met het eerste Deel dezer Volksverhalen,’ zoo berigt de Heer robidé van der aa voor het tweede, ‘verliet het Reistogtje enz., door Mr. a.w. engelen de pers. Des begaafden reizigers smaak voor overleveringen uit zijne vroegere reisverhalen kennende, vreesde ik, dat wij, aan dezelfde mijn delvende, dezelfde grondstof zouden bearbeid hebben; de lezing echter van 's mans zoo onderhoudend geschreven werk overtuigde mij, dat wij slechts eene enkele maal dezelfde Sage behandeld hadden, en slechts gedeeltelijk dezelfde streken doorwandelden, zoodat onze geschriften, in stede van elkander te schaden, veeleer tot wederkeerige aanvulling dienen kunnen.’
En zoo is het ook; waarom wij dan beide boeken in éénen adem - of om juister te spreken in ééne beoordeeling - aankondigen.
De Heer engelen, reeds vroeger bekend als smaakvol opmerker en schrijver, bereisde een gedeelte van Duitschland. Maar welk gedeelte? vraagt de lezer welligt. Wij zullen de eer hebben, het hem te zeggen. Eerst ging de reis met de stoomboot naar Keulen en Bonn, welks fraaije omstreken bezocht werden. Vervolgens den Rijn over naar het Zeven-
{==510==} {>>pagina-aanduiding<<}
gebergte en weder terug, om het Ahrdal te bezoeken. Van dezen uitstap teruggekeerd, ging het de rivier op naar Neuwied en Coblentz; hooger naar St. Goar, Salzig enz. Van het in deze streek gelegene slot Rheinfels staat eene fraaije afbeelding tegenover den titel, gelijk eene van Bacharach op zijne plaats. Hier is de omtrek van Sagen en Legenden, die dan ook niet worden vergeten; evenmin levendige beschrijving van de schoonheid der Rijnvaart aldaar. De reiziger ging met de boot tot Mentz; vandaar naar Coblentz terug, en nu zijwaarts, den Moesel op, met een Eiljacht, gedeeltelijk ook te voet, tot Trier, en vandaar over Aken terug naar Keulen. - Voor zoo verre Rec. uit eigene ervaring spreken kan, dat is, tot Coblentz en deszelfs omstreken, is de Heer engelen een zeer naauwkeurig reisbeschrijver. De vermaarde grafkelder op den Kreuzberg bij Bonn werd aan hem, gelijk een jaar later ook aan Rec., getoond door den meer dan negentigjarigen grijsaard, ‘geen onvoegzamen geleider in dit somber verblijf des doods.’ Rec. herinnert zich, dien ouden man met het
ernstigste gelaat der wereld te hebben hooren verhalen, dat eens een Engelschman onbemerkt den duim van een' der verdroogde monniken had afgesneden en medegenomen; maar dat zijn geweten hem zoo verschrikkelijk over deze daad van heiligschennis aanklaagde, dat hij, tot in Italië gevlugt, om dien aanklager te ontvlieden, geene rust gevonden had, eer hij van daar den duim, netjes ingepakt, naar het Servitenklooster op den Kreuzberg had teruggezonden. Was er geen geschenk bij? kon Rec. zich niet onthouden eenigzins spotachtig te vragen. Das versteht sich, damit er sein Gewissen befriedigen würde! Van het Ahrdal teruggekeerd, stond de Schrijver in twijfel, of de Laachersee te bezoeken, of naar het slot Hammerstein te gaan. Hij koos het laatste, als korter. Maar daarvoor heeft hij een uitstapje gemist, dat inderdaad een der aangenaamste in dien omtrek mag heeten; naar het Brohlthal, de Diënnensteiner Quelle, Wassenach en de Laachersee. Rec. herinnert zich dien dag met het levendigste genoegen. Fraai loopt de weg opwaarts langs de bruisende Brohlbach, die hier en daar eenen wasmolen in beweging brengt. Ieder oogenblik biedt zich eene nieuwe verscheidenheid van gezigten aan, trotsch en schoon. Aan de pas genoemde bron, van welks water, naar men ons zeide, jaarlijks ongeveer 80,000 kruiken verzonden worden, levert het

{==511==} {>>pagina-aanduiding<<}
heerlijke mineraalwater eene aangename verfrissching. Vandaar gaat de weg veel steiler; daarna tot Wassenach, het smerigste misschien van alle smerige Duitsche dorpen, waar de gansche kracht van onzen eetlust noodig was, om ons vrede te doen hebben met den maaltijd, in het eenige, morsige logement der plaats besteld, terwijl wij onzen togt vervolgden naar de hoogst merkwaardige Laachersee. Doch 't is hier de plaats niet, om ons reisje te beschrijven. Wij keeren met eenen sprong tot den Heer engelen terug. Het andere gedeelte van zijnen togt, van Coblentz tot Mentz, heeft Rec. niet als ooggetuige kunnen beoordeelen; maar er zal wel geene reden zijn om des reizigers geloofwaardigheid te betwijfelen. Het togtje langs den Moezel bevestigt de uitlokkende berigten, door den Eerw. sprenger van eyk vóór eenigen tijd van die fraaije streken gegeven. Met het oordeel van engelen over den heerlijken Dom te Keulen kan Rec. beter instemmen, dan over die stad in het algemeen, die ons met hare naauwe, kromme straten en sombere huizen vrij wat minder beviel, dan het nette, luchtige Coblentz, of - maar daarvan spreekt de reiziger niet - het vrolijke en aan de netheid der Hollandsche steden naderbij komende Dusseldorp, waar Rec. met verwondering voor het eerst en laatst in zijn leven een' molen met zes wieken zag. Een vreemd gezigt!
De trant, waarin dit reisverhaal geschreven is, is uiterst onderhoudend; nu eene beschrijving, dan eene Legende, dan weder eene ontmoeting van den Schrijver - dit alles vormt een geheel, dat zich regt aangenaam laat lezen. Met moeite legt men het boek uit de handen, en kan den wensch niet onderdrukken, om den reisverteller meer dan in verbeelding, om hem in wezenlijkheid te volgen. Hun, die dat voornemen hebben, kunnen wij zeer aanbevelen, het boek mede te nemen als goede gids. De Heer engelen vergeet niet ligt iets merkwaardigs te bezoeken, en het oordeel, dat hij over het een en ander velt, is doorgaans juist. Kortom, het boek verdient onder de vele reisverhalen naar de in de laatste jaren zoo sterk bezochte Rijnstreken eene gunstige onderscheiding. Van de Engelschen, een, op weinige uitzonderingen na, hoogst onhoffelijk slag van reisgenooten, had de Schrijver even weinig genoegen als Rec. Vooral op de stoombooten, als het wat vol is, zijn zij de beleefdste niet. Maar elke natie heeft hare eigenheden. Allen maken het hunnen

{==512==} {>>pagina-aanduiding<<}
medereizigers echter niet even lastig. Wij zagen op de stoomboot een Engelsch heer en dame den ganschen dag in hunne reiskales zitten lezen, letterlijk zonder er uit te komen; zij lieten er zich eten en drinken brengen. Doch wij zouden weder gaan uitweiden.
Het tweede Deel der Volksverhalen, voor onze natie door den Heer robidé van der aa bewerkt, laat zich niet onvermakelijk lezen. Het gedurig terugkomen van verliefde Ridders èn ongelukkige jonkvrouwen maakt het wel wat eentoonig voor hen, die voor het poëtische minder gevoelig zijn; maar het werk is ook minder geschikt, om achtereen te worden gelezen. Met de 26 Sagen, die dit Deel bevat, is hetzelve complect. De aanteekeningen verhoogen er de waarde van. Wij konden den wensch niet onderdrukken, dat de bewerker ons althans eenigen in dichtmaat gegeven hadde, waardoor de vorm meer in overeenstemming met de stof zou geweest zijn. Die dichtmatige vorm behaagde ons b. v, in simrock's Rheinsage zoozeer, en van der aa was er wel voor berekend.
De uitvoering van beide boeken prijst dezelve ook naar het uitwendige aan.




Geschied-, letter- en oudheidkundige Uitspanningen, door G.D.J. Schotel, Phil. Theor. Mag. Litt. Hum. Doctor, Correspondent van het Koninkl. Ned. Instituut, enz. en Predikant der Hervormde Gemeente te Lage-Zwaluwe. Te Utrecht, bij L.E. Bosch en Zoon. 1840. In gr. 8vo. VI, 219 bl. f 2-60.

De Weleerw. schotel heeft zich in deze Uitspanningen de taak voorgesteld, om lezers en beminnaars der vaderlandsche geschiedenis en oudheidkunde vele daartoe betrekking hebbende bijzonderheden, meestal uit oude, zoowel ongedrukte als gedrukte, archiven en handschriften geput, mede te deelen. Las Ref. met belangstelling de uitgave van het overzigt van het archif, afkomstig van het Graafschap Culenborg, geplaatst in het Isten D. 1ste St. van de Bijdragen voor de Vaderlandsche Geschiedenis en Oudheidkunde, verzameld door i.a. nijhoff, uit welk archif men de geheele geschiedenis van het Graafschap Culenborg en deszelfs bewoners kan leeren kennen; niet minder belangwekkend en

{==513==} {>>pagina-aanduiding<<}
aangenaam was hem het vermelden der lotgevallen van een persoon uit dat geslacht, en de herinneringen aan het Hof van floris I, Graaf van Culenborg, te Brussel, waarmede de Schrijver deze Uitspanningen opent. Een man als floris van Culenborg verdiende vooral eene meer uitvoerige behandeling, dan tot hiertoe het geval was; terwijl ons de toezegging van den verdienstelijken Schrijver hoogst welkom is, dat een uitvoerig geschrift over de verdiensten van floris I en II van Culenborg eerlang het licht zal zien. Floris van Culenborg toch was de man, die een der eerste en voornaamste grondleggers onzer godsdienstige en staatkundige vrijheid is geweest, in wiens Hof de eerste grondslag werd gelegd van het beroemde Verbond der Edelen, hetwelk hij met lijf en goed was toegedaan.
In het eerste deel van dit belangrijke stuk vermeldt de Schrijver de opvoeding en leefwijze van floris I, en geeft tevens berigt van den aankoop van het deftig Hôtel, vroeger toebehoorende aan den edelen Ridder martin van gaesbeeck, Graaf van Houtekerke, doch hetwelk door floris in 1556 gekocht en betrokken werd; terwijl men verder eenige belangrijke bijzonderheden, de huishouding der Edelen uit de XVIde eeuw en meer bepaald de hofhouding van den Graaf van Culenborg betreffende, aangeteekend vindt; blijkende uit een en ander, dat de dagelijksche leefwijze des Graven vrij eenvoudig, maar niet minder luisterrijk was, wanneer hij zijne vrienden om zich had vereenigd. ‘Dan schitterden de dressoiren van zilver- en kristalwerk, en stroomde de kostelijke nectar uit de zwaar met zilver en koper beslagen barils.’ De beschrijving van zulk een gastmaal, in al deszelfs kleinigheden voorgesteld, geeft ons verder van het bereiden, aanregten, opdisschen, van de soorten van spijzen en dranken, zoowel bij het voormael als bij den naedisch, een juist denkbeeld, hoe de Edelen van dien tijd goede sier wisten te maken; wordende omtrent de spijsbereidingen uit de Coockboeken der XVIde eeuw ook menig recept opgegeven, dat, hoezeer het dan eenigzins anders in onze tegenwoordige Hollandsche Keukenmeid moge worden toebereid, ook toen geschikt was, om keur van lekkernijen op den disch te leveren. Dit gansche gedeelte is van dien kant zeer belangrijk en lezenswaardig.
In het tweede deel behandelt de Schrijver de gedenkwaardige gebeurtenissen, die, kort vóór en na de komst van

{==514==} {>>pagina-aanduiding<<}
alva, in dit Hof hebben plaats gehad: de bijzonderheden van 30 November 1565 worden uitvoerig opgegeven, en belangrijk opgehelderd in de achter deze Herinneringen gevoegde Aanteekeningen; bij welke nog gevonden wordt een Inventaris van den moebelen, die bevonden syn in mijns gen. heeren des graven van Culembs. huys op den Savel binnen Bruessel, en die de Heer schotel, voor de kennis der huiselijke zeden en gewoonten onzer Vaderen, te merkwaardig achtte, om teruggehouden te worden. Vele ophelderingen omtrent het in den Inventaris opgegeven huisraad verrijken verder dit belangrijk stuk. Ieder, geleerde zoo wel als ongeletterde, zal hetzelve met belangstelling lezen, en veel wetenswaardigs kunnen opzamelen; terwijl wij den Schrijver, wiens onvermoeide lust tot onderzoek en nasporingen zoo zeer bekend is, uitnoodigen, om de Verhandelingen over de spijzen onzer Vaderen en over de kleeding der XVIde eeuw het publiek niet te onthouden; met de laatsten, vooral over het costuum, zoude hij onze Schilders zelfs nog hoogst nuttig kunnen zijn.
Het tweede stuk dezer Uitspanningen is eene Verhandeling over het Slot Develstein. In deze stelt ons de Schrijver de zeden en gewoonten der XVIIde eeuw voor. De Verhandeling wordt verdeeld in drie afdeelingen: I. Heeren en Vrouwen van Develstein. II. Develstein in welstand. III. Develstein in verval. Vele bijzonderheden omtrent de eigenaars en eigenaressen van het Slot worden in het eerste gedeelte opgegeven; het tweede geeft eene beschrijving van deszelfs meublement en de kleederdragten van de bewoners; terwijl het laatste deel over het Slot en deszelfs vervallen toestand, in den aanvang der XIXde eeuw, handelt. De schrijftrant van den Heer schotel is, vooral in het tweede deel, keurig en schilderachtig, en de voorstelling van het deftige en tot gemak geschikte huisraad van Develstein is van dien aard, dat men er naar teekenen en een bevallig interieur naar zoude kunnen schilderen; o.a. ‘Rondom,’ schrijft hij, ‘het vertrek, in welks midden een prachtig met damast bekleed ledekant prijkte, hingen verschillende stukjes, waaronder een paar keurige landschappen van aalbert cuyp. Ook boven den kolossalen, in eene stalen lijst gevatten, spiegel zag men een stukje van cuyp, en hier en daar eenige teekeningen achter lijst en glas. Tegen de wanden stonden zware notenboomenhouten stoelen met hooge lederen ruggen

{==515==} {>>pagina-aanduiding<<}
en lage zittingen, waarop gevulde, met blaauw en rood laken overtrokkene, kussens lagen; eene sterke vierkante tafel, aan twee zijden met breede en zware laden voorzien en met een veelkleurig kleed overdekt, benevens een met blaauw laken bekleede koffer voor lijnwaad, en een zwart tabelleke voor boeken.’ En verder: ‘Midden in het vertrek bevond zich eene ovale tafel, met een bont nederhangend kleed er over, en in een der hoeken een rood geverwde draai-lessenaar met een rijk beslagen folio Bijbel, waaruit onze Godsdienstige vaderen zich bij het ontbijt, onder het noenmaal en des avonds lieten voorlezen,’ enz. Het geheel, ook dat gedeelte over de kleederdragten, gaat op dezelfde wijze in de détails voort, en geeft aan alles eene belangwekkende levendigheid; terwijl eenige meer vreemde benamingen in de aanteekeningen worden opgehelderd, die tevens een licht verspreiden over benamingen van kleeding en huisraad, zoo als in de Batavische Arkadia van van heemskerk, in westerbaen's Gedichten, in le francq van berkhey en anderen voorkomen.
Het derde stuk handelt over het beleg van het Slot Pouderoijen in 1507 en 1508. Vervolgens iets over het Kasteel Woodstock, overgenomen uit het M.S. Reisjournael door Engeland en Frankrijk van dom. de mey. Een stukje over het St. Nicolaasfeest, en een over de Pinksterbloemen, welk laatste vroeger in den Vriend des Vaderlands werd geplaatst, geven den Lezer omtrent dat feest en dat gebruik lezenswaardige bijzonderheden. Verder geeft de Schrijver den inhoud op van een oud Nederlandsch Handschrift uit de XIIIde eeuw, getiteld: Die Legende S. Vitus ende Modestus Martelaren, en laat op dit stukje nog een en ander over de Volksgebruiken op Driekoningendag volgen; al welke stukjes door oudheidkundige aanteekeningen en ophelderingen verrijkt worden.
De Heer schotel laat op deze meerder of minder uitgebreide, doch zeer belangrijke stukken volgen: De Graaf van Leicester te Dordrecht. De Dordsche Tresauriersrekeningen gaven zijn Eerw. tot het zamenstellen van dit stuk de stoffe. De Schrijver verhaalt hier de wijze, waarop robbert dudlei, Graaf van Leicester, te Dordrecht is ontvangen. Geen wonder, dat die ontvangst hier en elders zoo luisterrijk was. Hij was de man, die de nog eenig overgeblevene hulp buiten den Almagtige van het toen vree-
{==516==} {>>pagina-aanduiding<<}
selijk benarde Vaderland was. Ongelukkig, dat men in de hoop, die men op hem vestigde, zoo zeer werd bedrogen, en dat naderhand het karakter, dat hij ontwikkelde, hem ondragelijk maakte in de oogen van allen, die het met het Vaderland wèl meenden en wilden. In dit geschrift vindt men ook een uittreksel uit de Tresauriersrekening, bevattende de onkosten tot het bouwen van het Hof voor de Gouverneurs-generaal, merkwaardig om de daarin voorkomende posten en berekende arbeidsloonen.
Een hoogstbelangrijke brief, in 1699, door jan daniel de hochepied, in 1687, met commissie van den Ambassadeur coljer, van Konstantinopel in het Vaderland overgekomen, en tot Consul te Smyrna benoemd, aan eene Mevrouw de beveren geschreven, en weleer tot het familiearchif te Develstein behoorende, benevens bijzonderheden aangaande het Gezantschap van cats, schaap en van de perre naar Engeland in 1651 en 1652, medegedeeld door george de mey, besluiten deze Uitspanningen. Men kent de reden en uitkomst van dit belangrijk Gezantschap, opgegeven door cats in zijn Twee-en-tachtig-jaerig Leven; terwijl het stuk van den Eerw. Schrijver breeder de verschillende werkzaamheden van genoemde Heeren te Londen bevat. Ook deze stukken zijn allen door aanteekeningen uitgebreid en opgehelderd. Een Brief, waarbij deze Uitspanningen den Hoogedelgeb. Heer Baron collot d'escury worden aangeboden, kan als Voorrede beschouwd worden. Het werkje is net uitgevoerd, en prijkt met eene afbeelding van het Slot Develstein.
Men kan deze Uitspanningen wezenlijk als uitspanningen aanmerken: zij betreffen toch meestal bijzonderheden uit het dagelijksche leven onzer Vaderen; hunne gewoonten, zeden en gebruiken worden hier, door de opgave van kleinigheden zelfs, maar die toch niet minder de aandacht van den Lezer boeijen en aangenaam bezig houden, als afgeschilderd; terwijl voor den Geschied-, Letter- en Oudheidkundige een rijke voorraad ook voor zijne nadere onderzoekingen in dezen te vinden is.
Wij eindigen ons verslag met den wensch, dat de Heer schotel steeds tijd en lust moge hebben, om uit de menigvuldige bronnen, die hem ten dienste staan, nog veel, wat zijne belezenheid, smaak en oordeelkundige onderscheiding belangrijk rekenen zal, mede te deelen. Hij geve

{==517==} {>>pagina-aanduiding<<}
ons al het beloofde in deze Uitspanningen, waaronder wij zijne Beschrijving van Dordrecht, die weldra ter perse gaan zal, ook wel het eerste noemen. Wij bedanken zijn Weleerw. voor zijnen moeijelijken maar belangrijken arbeid; terwijl hem, ook om zijne erkende verdiensten als Oudheidkundige en Geleerde, zoo als men dat oudtijds uitdrukte, alle respect voor zijne sonderlinghe meriten toekomt.




Over de Gevangenissen in Nederland. Door L.G. Bouricius. IIde Stukje. Te Leeuwarden, bij L. Schierbeek. 1840. In gr. 8vo. 87 bl. f 1-60.

In het vorige jaar gaven wij van het eerste Stukje verslag. In dit tweede vervolgt de Heer bouricius zijne beschouwingen, die thans eenen uitgebreider omvang hebben verkregen, en zich mede tot de Lijfstraffelijke Wetgeving, in verband met het Gevangeniswezen, uitstrekken. Na eene Inleiding handelt de Schrijver, in opvolgende § §, 1. Over de Doodstraf, Tentoonstelling, Brandmerk, Geeselen, Ketenen, en Eerloosverklaring. 2. Tegenwoordige staat der Gevangenissen. 3. Toekomstige inrigting der Gevangenissen; terwijl de beide laatste § § voorzien zijn van ophelderende staten, tabellarisch opgemaakt, als: A. Extract uit den statistieken staat over de bevolking te Leeuwarden. B. Statistiek der misdaden. C. Opgaven omtrent de bij herhaling veroordeelden en vervolg. D. Statistiek der verplegingskosten. E. Belooningen aan gevangenen verleend, als: a. Genoten driemaandelijksche premiën voor goed gedrag en goed werk. b. Bevordering tot hoogere klassen. c. Gratie bij Besluiten van Z.M. den Koning. F. a. Proeve voor wettelijke bepalingen omtrent de opsluiting en klassificatie van crimineel veroordeelden. F.b. Vervolg der Proeve, enz. nevens Algemeene Bepalingen en Aanmerkingen. Ons bestek gedoogt niet, den werkzamen en ijverigen Schrijver in de onderscheidene beschouwingen te volgen, waartoe hij zich, blijkens de bovenstaande opgaven, bepaald heeft. Voor de bezitters van het eerste Stukje zal ook dit geenszins onbelangrijk zijn.





Algemeene Geschiedenis voor Jongelieden, door C.H. Clemens. IIde, IIIde en IVde Deel. Met Platen en Kaar-
{==518==} {>>pagina-aanduiding<<}
ten. Te Nijmegen, bij D.J. Haspels. In kl. 8vo. Te zamen 700 bl. f 3-:

Bijbelsche Geschiedenis voor jeugdige Christenen, door L.G.Th. Creutzberg, Predikant te Horssen. IIde en IIIde Deel. Met Platen en Kaarten. Te Nijmegen, bij D.J. Haspels. In kl. 8vo. Te zamen 494 bl. f 2-:

Over den aanleg en de wijze van uitvoering dezer beide werkjes heeft Rec. zich in No. VIII van dit Tijdschrift voor 1839, bl. 337-342, genoegzaam uitgelaten, en derzelver betrekkelijke waarde en aanbevelenswaardigheid, zoo wel als derzelver gebreken, naar zijn inzien aangewezen, zoodat het, daar zij over het geheel denzelfden gang houden, niet noodig zal zijn, daarover weder in het breede uit te weiden, maar hij zich meent te mogen vergenoegen, met den inhoud der voorhanden zijnde Deelen kort op te geven, er hier of daar eene enkele aanmerking tusschenvlechtende.
De Heer clemens vervolgt dan in het IIde Deel de Geschiedenis van Griekenland, waarvan vroeger het 1ste Tijdvak, tot aan den Perzischen Oorlog, en het 2de van daar tot aan pericles behandeld was: zoo loopt hij dan nu het 3de door, van pericles tot alexander, en het 4de, (dat bl. 77 vergeten is bovenaan geplaatst te worden) van alexander tot het onderbrengen van de Grieken door de Romeinen; en zoo brengt hij hierop de oude Geschiedenis van Egypte, en daarna die van het (nieuwe) Rijk van Syrië, sedert alexander's dood tot de verovering door hetzelfde Volk, ten einde, bij die van Syrie tevens die van het Israelitische Volk invoegende. (In het verhaal van de Maccabésche Helden zijn eenige onnaauwkeurigheden ingeslopen: b.v. bl. 158 wordt eleazar gezegd gevangen genomen en gedood te zijn; maar hij kwam om in den strijd, door verpletterd te worden onder den olifant, dien hij velde, waarop hij meende, dat de Syrische Koning gezeten was: bl. 160 wordt joannes, hyrcanus namelijk, simon's broeder genoemd, daar hij deszelfs zoon was, en dus verward met deszelfs oom, die reeds vroeger door eene roofzuchtige bende van Arabieren om het leven gebragt was; en zoo had de (bl. 162 gemelde hyrcanus, ter onderscheiding, wel hyrcanus II mogen genoemd zijn.) - Hierop wordt, na een overzigt van de aardrijkskundige gesteldheid van Italië, de Geschiedenis der Romei-
{==519==} {>>pagina-aanduiding<<}
nen begonnen, en in het geheele IIIde Deel voortgezet, naar de volgende Tijdvakken, ofschoon dit woord daar wederom niet gevonden wordt: 1. Van de stichting
van Rome tot het verdrijven der Koningen. 2. Van daar tot den eersten Punischen oorlog. 3. Van dezen tot het einde van den tweeden. 4. Van dit tot het begin der burgeroorlogen. 5. Hiervan tot het begin der Monarchij. 6. Van deze vestiging der Alleenheerschappij, of de eeuw van augustus, tot op den dood van marcus aurelius. In dit tijdperk worden dan ook de geboorte en het leven van jezus, de eerste invoering van zijne leer en de ondergang van den Joodschen Staat kortelijk vermeld. Zonderling is het echter, dat aldaar wel van den kruisdood van jezus, en dat wel met eene tijdsbepaling zijns levens, die even min, als de dag van zijne geboorte, zoo naauwkeurig uit te maken is, gesproken, maar van zijne opstanding en verheerlijking, zoo als ook van de wonderdadige Goddelijke medewerking ten behoeve der Apostelen, met geen enkel woord gerept wordt: dit is, bij eenen schijn van naauwkeurigheid in de bepaling van tijd, geen getrouw geschiedenisverhalen. (Wat beteekent D. II, bl. 130, dat ‘jezus zijn kruis als een gedenkteeken op aarde liet; dat eenmaal alle volken het jubelend en dankend weder ten hemel voeren, vanwaar het tot heil der menschheid eenmaal nederdaalde’? Dit zijn van die woorden, die hoog, maar hol klinken.) 7. Van commodus tot constantijn den Grooten, de soldatenheerschappij, en de vestiging van de Christelijke Godsdienst. 8. Vandaar tot den ondergang van het Romeinsche Rijk in het Westen. (De Schrijver volgt steeds de reeks der Keizers, en zegt van elk iets, hoe kort het ook zijn moge: zou het niet beter geweest zijn, de zaken en toestanden meer in het groot zamen te vatten, om juister en aangenamer overzigt van het geheel te geven?) Zoo komen wij met den Schrijver, in het IVde Deel, tot de Geschiedenis der Middeleeuwen, die
hij in de volgende Tijdvakken (zonder dat dit woord weder gemeld wordt) afhandelt: 1. Van odoacer tot mahomed, of van den ondergang van het Westersche tot de stichting van het Mahomedaansche Rijk. 2. Van dit laatste tot die van het Christelijk Keizerrijk in het Westen. 3. Van karel den Grooten (waarom schrijft de Heer clemens toch tusschenbeiden op zijn Hoogduitsch karl, en zoo ook ergens karl magnus?) tot godfried van bouillon, of van de vestiging van het Chris-
{==520==} {>>pagina-aanduiding<<}
ten-Keizerrijk in het Westen tot aan het begin der Kruistogten. Na dus 4. de Geschiedenis der Kruistogten verhaald te hebben, schijnt de Schrijver geen vast gekenmerkt Tijdvak meer te onderscheiden, maar vervolgt de Geschiedenis van Duitschland, Italië tot aan het Zwitsersche Bondgenootschap; - verder die van Frankrijk, - van Engeland, - het begin van die van Noorwegen, Zweden en Denemarken, - Polen en Pruissen, - Hongarijen, - het vervolg van het Grieksche Rijk, - de Geschiedenis der Mongolen, - en daarop, met een' zonderlingen sprong, die der Nederlanden; hierna wederom vervolg van die van Duitschland en Italië, - van Spanje en Portugal. Na dit alles worden nog eenige korte, meest oppervlakkige, aanmerkingen in het midden gebragt over de Middeleeuwen, den staat van de Godsdienst, en de uitvindingen en verbeteringen in dezelve. Indien dit bonte allerlei wat meer geconcentreerd bijeengebragt ware, zou het welligt gemakkelijker en nuttiger te overzien geweest zijn. - Zietdaar den korten inhoud van
deze drie boekdeeltjes, die elk met 2 of 3 plaatjes en een kaartje (namelijk van Epirus, Thessalië en Hellas, Italië, en Palestina) voorzien zijn, maar welker correctie van stijl, taal en druk wederom nog al iets te wenschen overlaat.
Ook de Heer creutzberg gaat op denzelfden voet, als Rec. bij de beoordeeling van het Iste Deel aangewezen heeft, voort, de Bijbelsche Geschiedenis voor jeugdige Christenen te behandelen. In het IIde Deel vindt men eerst het overige van het tweede Tijdvak, ‘de Goddelijke leiding der voorvaderen van het Israëlitische volk, tot deszelfs vestiging in Egypte,’ en daarna van het derde Tijdvak, den toestand en de lotgevallen dezes Volks, van deszelfs uittogt uit Egypte, tot aan deszelfs gerust bezit van Kanaän, bij den dood van josua. In het IIIde Deel wordt deze Geschiedenis der Israëliten tot aan den tijd van samuël vervolgd, en daarin zoowel Gods wijs en regtvaardig bestuur, als de meer en meer vervallende godsdienstige en zedelijke toestand der Natie voorgesteld. De wederoprigting van dezen toestand onder samuël, waarmede, volgens des Schrijvers verdeeling, het vierde Tijdvak begint, de regering van saul, en de bestemming, de opleiding en de gelukkigste tijd der regering van david, maken den overigen inhoud van dit Deel uit. - Uit deze opgave, vergeleken met die van den inhoud des

{==521==} {>>pagina-aanduiding<<}
Isten Deels, kan men zien, dat creutzrerg van zijn eerste plan omtrent de uitgestrektheid van dit werk aldra schijnt afgeweken te zijn; althans uit de woorden, D. I, bl. 15: ‘De eerstgenoemde (de Geschiedenis des Ouden Verbonds) zal ik in zes Tijdperken splitsen, en ieder tijdvak in drie Deeltjes, alle gelijk in omvang aan dit eerste, behandelen,’ zou men niet verwachten, dat men nu met het einde van het derde Deel reeds verre in het vierde Tijdvak zou gevorderd zijn: doch het eerst opgegevene zou ook, bij allen schijn van evenredigheid, inderdaad eene groote onevenredigheid geweest zijn, daar er van de twee eerste Tijdvakken, in vergelijking van de overige, zoo weinig te zeggen is, dat men, zonder het eene overmatig gerekt, het andere al te kort te maken, daarmede geen zes Boekdeeltjes vullen kan. - Voor het overige erkent Rec. weder gaarne, dat de Schrijver doorgaans de beste Uitleggers gevolgd is, en aan alles eene goede praktische strekking heeft trachten te geven. - Eindelijk is elk Deeltje wederom met twee plaatjes, gelijksoortig met de vorige, voorzien: achter aan het tweede vindt men een kaartje van Palestina, en een tijdrekenkundig overzigt der voornaamste gebeurtenissen in de twee eerste Tijdvakken; en achter het derde eene kaart van Jeruzalem, waartoe eenige ophelderende aanmerkingen behooren, die in hetzelve vooraan geplaatst zijn.




Uitheemsche Bloemen. Vertalingen en Navolgingen in poëzij door S.J. van den Bergh. Te Utrecht, bij C. van der Post, Jr. 1839. In gr. 8vo. 133 bl. f 1-50.

Eene verzameling van gedichten naar lamartine, hugo, byron, moore, seidl, tastu en anderen, door van den bergh vertaald. Wij kunnen dus vooraf reeds gissen, dat wij in dezen bundel veel goeds zullen aantreffen, zoowel wat den inhoud als de versificatie betreft. Veel hangt hier intusschen af van de keuze, die er uit den rijken voorraad van de stukken dezer Dichters is geschied. Wij vinden in de eerste plaats stukken uit lamartine, en daaronder van zijne beste, gelijk: Gewijde Poëzij, de stervende Dichter enz. Deze stukken zijn goed vertaald, en men zal ze hier, gelijk in het oorspronkelijke, met genoegen lezen. Maar Rec. kan toch niet ontkennen, dat lamartine, naar mate

{==522==} {>>pagina-aanduiding<<}
men meer met zijne stukken bekend wordt, hem voorkomt niet in waarde te winnen. Er is in zijne uitdrukkingen en gedachten te veel onbepaalds en overdrevens, dan dat zelfs zijne beste stukken overal den toets eener gestrenge kritiek zouden kunnen doorstaan. Zijne Meditations zijn daarvan nog het meeste vrij; maar met ieder volgend stuk heeft hij zich meer van het waarachtig, eenvoudig schoone verwijderd. Ook op de beide zoo even genoemde stukken is deze aanmerking niet geheel zonder toepassing. De Heer van den bergh heeft het oorspronkelijke in fiksche verzen wedergegeven.
Niet overal is de Vertaler, naar het oordeel van Rec., even gelukkig geweest in de keuze der stukken. Wat hij, bij voorbeeld, van victor hugo en seidl heeft overgenomen, is niet alles van die waarde, dat het de overbrenging verdiende. De Maagd van Otaheite maakt hierop eene uitzondering; noch de drie L., noch het Veemgericht van seidl, evenwel, schijnen zoo uitstekend, dat zij behoefden te worden vertaald. De liederen van thomas moore zijn liefelijk; maar zij verliezen toch veel, omdat de muzijk, waarvoor zij eigenlijk bestemd zijn, wordt gemist. Moeijelijk zijn deze liederen te vertalen. De zoetvloeijendheid, van moore's poëzij toont zich hier vooral. Is deze overal behouden in de vertaling? Rec. twijfelt er aan. Sommige zijn zeker gelukkig overgebragt; maar in andere mist men die gemakkelijkheid, welke moore's verzen bij uitstekendheid kenmerkt. Regels b.v. gelijk deze:

En vermeent, daar 'k in d' uchtend uws bloeis u ontmoet. 

en:

Dat ik schaân kon, wat 'k min, als de straal die slechts lacht. 

ontbreekt het daaraan geheel.
Over het algemeen vindt Rec. veel goeds in dezen bundel, maar toch weinige zoo uitstekende verzen, dat eene afzonderlijke uitgave daarvan bijzonder wenschelijk kan geacht worden. Waren de beste, onder oorspronkelijke dichtstukken vermengd, uitgegeven, wij zouden ze met genoegen ontvangen hebben. Nu echter heeft de verzameling te weinig piquants, om algemeenen bijval te vinden. De Heer van den bergh had ons liever produkten van zijnen eigen' geest moeten aanbieden, of het voorbeeld van zijnen vriend

{==523==} {>>pagina-aanduiding<<}
ten kate volgen, die in zijne Vertaalde Poëzij een paar uitvoerige stukken van moore en byron gaf, welke de belangstelling trokken, en onder wier bescherming de kleinere stukjes gereedelijk op eene gunstige ontvangst konden hopen.
De uitvoering is goed, maar niet sierlijk of bevallig, vooral ook niet, wat de randen betreft, waarin de namen der oorspronkelijke Dichters zijn vervat. Dat moge kunstig zijn, fraai is het niet.

Caledonia, Verhalen en Overleveringen. Naar het Engelsch van J. Wilson. Te Groningen, bij W. van Boekeren. 1840. In gr. 8vo. 331 bl. f 3-:

Rec. erkent gaarne, dat hij in lange geenen bundel verhalen met zooveel genoegen gelezen heeft, als den bundel, dien hij thans moet aankondigen. Hij had wel gewenscht, dat met een enkel woord. iets tot voorberigt ware gezegd. Indien hij zich niet bedriegt, is de Schrijver dezer Verhalen ook bij ons publiek reeds door andere schriften zeer gunstig bekend, ofschoon voor de bedoelde werken zijn naam niet wordt gevonden. John wilson is, meent hij, Hoogleeraar in de Zedekunde aan de Universiteit te Edimburg, in zijn vaderland ook als dichter door onderscheidene dichtstukken beroemd, en algemeen bekend en geprezen, als de Schrijver van het uitmuntende boek: De beproevingen van Margaretha Lindsay, en van: Licht en bruin in het huiselijk leven der Schotten, beide vroeger insgelijks door van boekeren in het licht gegeven. Bij den aanhoudenden stroom van nieuwe boeken worden de oude maar al te spoedig vergeten, en van tijd tot tijd mag men wel eens een werk herinneren, dat, weinige jaren geleden verschenen, nu reeds als in vergetelheid is bedolven. Zoo wijst Rec. bij dezen nog eens terug op de Margaretha Lindsay, een even aangenaam, als nuttig boek, waarvan in Engeland nog onophoudelijk nieuwe uitgaven verschijnen.
Van denzelfden wilson meent Rec. dat Caledonia is. Het is hem althans niet onwaardig. Het boek bevat een negental verhalen, die zich alle met groot genoegen laten lezen. Er heerscht eene eenvoudigheid en naïveteit in den toon, waarop deze verhalen zijn geschreven, die er zekere frisch-
{==524==} {>>pagina-aanduiding<<}
heid en ongemeene bevalligheid aan geeft, en ook het weinig ingewikkelde met belangstelling doet lezen. Het Roggenbrood van Tollishill, de Smokkelaar, de arme Schrijver, de avonturen van Launcelot Errington en zijn neef Mark, Fortuinslust bevielen Rec. bovenal, en geen der overigen ontsiert den bundel. Hij zou zich zeer bedriegen, wanneer dit boek niet in den smaak viel van het publiek, en beveelt het allen Leesgezelschappen met volle ruimte aan. Rec. meent, dat wilson nog meer dergelijke verhalen heeft geschreven, ja dat de voorraad zelfs groot is. Eene verstandige keuze daaruit, gelijk die in Caledonia is geweest, zou waarschijnlijk nog wel stoffe tot eenen tweeden bundel opleveren. De Uitgever vinde zich door een goed debiet daartoe in staat gesteld! De Vertaler onthoude zich van de ergerlijke Germanismen, die hier en daar worden aangetroffen, en die te meer hinderen, omdat de overbrenging anders over het geheel wel gelukt is. Het vignet kon beter zijn.

De Hugenoot. Door G.P.R. James. Uit het Engelsch. III Deelen. Te Amsterdam, bij de Gebr. Diederichs. 1839. In gr. 8vo. Te zamen 953 bl. f 8-80.

De Schrijver van dit werk, van wien wij in een paar jaren al verscheidene Romans in onze taal hebben overgebragt gezien, verplaatst zijne lezers ditmaal in Frankrijk, omstreeks den tijd der herroeping van het Edict van Nantes, ten gevolge van welke duizende Protestanten, uit hun vaderland verdreven, in het onze eene veilige schuilplaats vonden; eene omstandigheid, die, het zij hier in het voorbijgaan gezegd, op onze nijverheid, ons volkskarakter, onze taal, onze zeden eenen onbegrijpelijken invloed had, dien het wel der moeite waardig ware, in eene geschiedkundige verhandeling opzettelijk in het licht te stellen.
De hoogst bekwame james verloochent hier zijne talenten als Schrijver van uitmuntende historische Romans in geenen deele. Zijn verhaal boeit en spant de aandacht, wekt nieuwsgierigheid naar de ontknooping, en verrast door inkleeding en ontwikkeling. Maar men moet doorgaans bij hem, en waarlijk niet het minst in den Hugenoot, het eerste vierde deel met taai geduld zijn doorgeworsteld; eerst dan begint

{==525==} {>>pagina-aanduiding<<}
het lezen de moeite te beloonen. Wij begrijpen niet, door welke zonderlinge grilligheid onze Engelschman het begin zijner meeste Romans zoo vervelend maakt, dat hij er niet weinig lezers door verliest. Rec. zou ook het eerste Deel zeker niet ten einde gebragt hebben, indien hij pligtshalve niet hadde moeten voortgaan. Zoo als gezegd evenwel, dit beloont wel het dooreten van den brijberg, om met de oude prent van Luilekkerland te spreken.
Met dat al heeft james ons in zijne beschrijvingen, zijne eerste Romans uitgezonderd, nooit regt kunnen bevallen. Hij kan ze bijzonder rekken; eene bekwaamheid, die alleen bij het onderhoudende van eenen walter scott kan blijven bevallen. Wij geven slechts één proefje, dat misschien aardig of kunstig zal moeten heeten, omdat de Schrijver à l'ordre du jour is, maar dat ons laf voorkomt en niets meer: ‘De neus was zeer eigenaardig in zijnen vorm. Het was noch de Judaïsche (Joodsche?) haviksneus, noch de zuivere arendsneus, noch de half Judaïsche Italiaansche, noch de gieren-, noch de schapen-, noch de paardenneus. Hij had geenerlei overeenkomst met den zoogenaamden nez retroussé (mogt dat niet het Hollandsche wipneus zijn?); hij was ook de flesschenneus niet, en evenmin klaverenaas. Het was een neus sui generis, hij kwam trotsch van tusschen de twee boschachtige wenkbraauwen te voorschijn, en ging toen met eene ligte parabolische lijn benedenwaarts, totdat hij op ongeveer anderhalf duim afstands van de grondlijn des gezigts gekomen was. Na die hoogte bereikt te hebben, vormde hij eene scherpe, plotselinge punt, door welker dunne huid het dunne kraakbeen scheen te willen doordringen, en dan loodregt nedervallende, vereenigde hij zich met het benedenste gedeelte des gelaats, in eenen regten hoek met de bovenlip, met welker uitgebreid grondgebied hij niet in het allerminst in aanraking kwam, staande hij als het ware op zichzelven, terwijl de neusgaten weder de rigting bovenwaarts namen en in dezelfde lijn als de oogen en wenkbraauwen liepen.’ Als nu zoo iets stond in een boek van bepaalden boertigen inhoud, dat er zich op toelegde, veel te zeggen over niets, dan mogt het zijn' tijd zoeken. Sterne is nog wel veel langer bezig over zijnen
Slankenbergschen neus; maar hier, bij de beschrijving van eenen man, die overigens niets kluchtigs heeft, zeggen wij ronduit, dat wij het niet mooi vinden, en wagen daaraan

{==526==} {>>pagina-aanduiding<<}
den naam van een' wijsneus. Deze is ook bekend, meer dan een flesschenneus, of een neus van klaveren-aas!
In deze soort van beschrijvingen schept echter james, naar het schijnt, zeer veel behagen. Want hij verzuimt niet, zijnen lezer vooraf te verwittigen, dat hij dit of dat beschrijven zal; zooveel als: ‘geef acht! ik ga de kleeding van mijnen held beschrijven.’
De titel verkondigt, dat de vertaling uit het Engelsch is. Dit aangenomen zijnde, moeten wij zeggen, dat de Overzetter zelfs in het taaleigen zijne lezers in Frankrijk heeft getracht te verplaatsen. Wij teekenen alleen aan: D. I. bladz. 19: de Chevalier voor de Ridder; Monsieur le Comte, bladz. 70; voorts Gallicismen, gelijk: ‘Ik was reeds vroeger voldaan en ben dit nog en zal het altijd blijven, wanneer gij vast uw geheim houdt’ (quand vous tenez ferme vôtre secret?) bladz. 25; opwekking voor opgewondenheid (exaltation?) bladz. 49. Maar, uit welke taal het ook ware, wat zegt men van zinsneden, als: ‘Eenigen tijd geloofde ik mij opregt en waarlijk verliefd te zijn; maar sedert dat zelfs het verstand mij dienaangaande te hulp is gekomen, en ik weet, welke rol de verbeelding in dit alles speelt, is echter door deze enkele omstandigheid, door dat zonderlinge toeval, mijn denkbeeld van vrouwelijke volmaaktheid zoo hoog geklommen, dat ik er geene vind, die dezelve bereikt hebben.’ Bladz. 34; - van woorden, als: zegening voor zegen of weldaad. Bladz. 51; troosten, meerv. van troost, ald. bladz. 44; gehugenotiseerd, bladz. 74; - van uitdrukkingen, als: geestkracht monsteren? bladz. 64; Het dorp, tot hetwelk het dorp behoorde, bladz. 81; de weg was onregelmatig, en, om veilig voor de knieën der paarden te zijn, was het volle daglicht noodig, (wat mag daar in het oorspronkelijke staan?) bladz. 117; hij is een van ze, (van hen) bladz. 119; paarden, die gras wiedden, voor: in het gras weidden, bladz. 122; hebben wij ons (elkander;
nous nous) niet vroeger reeds eens gezien? bladz. 132. - Wij zijn met deze aanwijzingen het eerste Deel nog niet half ten einde, en zullen het er nu maar bij laten. Genoeg ook, om de Uitgevers aan te raden, betere Vertalers te kiezen; menschen, die de lezers ook eens in eene aanteekening zouden kunnen teregt helpen, wanneer de Engelsche Schrijver uitdrukkingen bezigt, die geheel onverstaanbaar zijn, indien men niet bekend is met eene plaat van hogarth, die in Engeland

{==527==} {>>pagina-aanduiding<<}
iedereen kent; terwijl de Nederduitsche Overzetter onverstaanbaar wordt, wanneer hij zoo iets letterlijk vertaalt; zie Deel I. bladz. 38.
In weerwil der gemaakte aanmerkingen, herhalen wij: het verhaal boeit en spant de aandacht, wekt nieuwsgierigheid naar de ontknooping, en verrast door inkleeding en ontwikkeling.

Anna van Rusland en Catharina van Oostenrijk, of de Ridders van de Teutobogische Orde. Naar het Fransch door J.P.M. Te Amsterdam, bij H. Moolenijzer. 1839. In gr. 8vo. 338 bl. f 2-90.

Het ware te wenschen, dat de gewoonte van vele boekdrukkers door allen, nagenoeg zonder uitzondering, gevolgd werd, dat namelijk de hun aangebodene handschriften, eer die ter perse gingen, ter beoordeeling aan eenig bevoegd kunstregter werden gegeven. Menig uitgever zou zich daardoor het verdriet besparen van bij de uitkomst te ondervinden, dat hij zijne moeite en kosten besteed heeft aan een werk, hetwelk aan zijne hoofdbedoeling niet kan beantwoorden. Bij de overtuiging, dat er, voor een groot gedeelte van ons lezend publiek, behoefte is aan zoogenaamd alledaagsch voedsel, zijn wij doorgaans toegevend en verschoonend in ons oordeel over werken, die onderhoudend zijn; maar dat onderhoud behoort toch niet maar te bestaan in het dooden van den tijd, om het even of dit op eene belangwekkende dan wel op eene vervelende wijze geschiedt. - Wij zijn het met den Vertaler, wel is waar, eens, dat dit werk, wat de zedelijkheid betreft, door personen van alle standen en van beider sekse, zoowel in mingevorderden als in bedaagden leeftijd, gerustelijk mag gelezen worden; maar bijzonder belangrijk door eene nuttige zedelijke strekking kunnen wij het toch ook niet noemen. En dat martinus luther ‘de stichter is geweest van eene kettersche gezindheid,’ en dat ‘de zedeleer van luther meer geschikt is voor de hartstogtelijkheden van wereldsgezinde menschen,’ zijn stellingen, die voor vele lezers geene welkome bijdrage zullen opleveren tot het aangename der lektuur. Indien de Vertaler aan betere werken, dan het thans aangekondigde, zijnen tijd in het vervolg besteedt, schrijve hij beloofden in plaats van verspraken, en zorge, dat bij de correctie voormaardste in vermaardste, of liever, zoo als daar van luther gesproken wordt, in beruchtste veranderd worde.


{==528==} {>>pagina-aanduiding<<}

Immortellen. Zestal Verhalen voor de aankomende Jeugd. Naar het Hoogduitsch van Rosalie Koch. Met Platen. Te Deventer, bij M. Ballot. 1839. In kl 8vo. 139 bl. f 1-50.

Het schijnt, dat er, om te voorzien in den leeslust der jeugd, even zoo veel behoefte is aan vertaalde werkjes, als aan overzettingen voor het overige lezend publiek. Door eene gretige ontvangst en genoegzaam vertier worden de vertalers en drukkers tot het leveren van overzettingen ook voor jeugdige lezers genoegzaam aangemoedigd. Zoodanige ontvangst en vertier wenschen wij ook gaarne toe aan bovenstaande verhalen, die eene goede zedelijke strekking hebben en een aangenaam onderhoud verschaffen; terwijl de net uitgevoerde plaatjes voorzeker het hunne zullen bijdragen, om dit werkje tot een welkom geschenk voor onze jeugdige landgenooten te maken.

Vader Martin, of de Dalbewoners van Tyrol. Een zedekundig Verhaal voor de Jeugd; uit den Riddertijd. Vrij gevolgd naar het Hoogduitsch, volgens den achtsten druk. Te Groningen, bij J. Oomkens. 1839. In kl. 8vo. 74 bl. f :-30.

Ofschoon dit boekje in het oorspronkelijke reeds de achtste uitgave beleefd heeft, kan het, naar ons oordeel, niet halen bij de meeste van onze goede oorspronkelijke werken voor de jeugd. De vertaling had dus zonder schade achterwege kunnen blijven. De karakters der hier voorkomende personen worden niet wel volgehouden; het verhaal is vol van onwaarschijnlijkheden, en de, soms vrij wijdloopige, zedelessen worden er zoo gezocht in geplaatst, dat het daardoor een kakelbont voorkomen heeft. De Schrijver moge in vele opzigten een verdienstelijk man zijn, voornamelijk beroemd door de uitvinding, om uit den geringsten ijzererts het beste Engelsche staal voort te brengen, gelijk in de voorrede van hem gemeld wordt, daarom is het nog niet uitgemaakt, dat hij het talent bezit, om als Schrijver voor de jeugd op te treden; en dit boekje strekt daarvoor ook niet ten bewijze. Meerder geluk, dan in het schrijven, wenschen wij hem toe te Sheffield in Engeland, waar hij thans leeft, in zijne poging, om aldaar zijne bovengenoemde uitvinding voor de maatschappij dienstbaar te maken.






{==529==} {>>pagina-aanduiding<<}

Boekbeschouwing.

Bijbel-Atlas, voornamelijk ten gebruike bij de Bijbelvertaling van den Hoogleeraar J.H. van der Palm; door G.H. van Senden. Iste Aflevering. Te Leyden, bij D. du Mortier en Zoon. 1840. In gr. 4to. 16 bl. Met 4 Kaarten. f 1-80.

In het jaar 1837 eene kaart van het heilige land voor scholen en katechisatiën in het licht gevende, had de Heer van senden, in de daarbij behoorende aardrijkskundige beschrijving van Palestina, zijn voornemen aangekondigd, om een breedvoeriger kaartwerk voor de bijbelsche aardrijkskunde in het licht te geven. Hij beloofde daarmede iets, waaraan wezenlijke behoefte bestond. De oudere kaarten, in huisbijbels van verschillende soort voorhanden, staan op verre na niet op de hoogte der tegenwoordige wetenschap; verre de meesten zijn ook in kunst zeer achterlijk. Geene der latere werken, om van de oude niet te spreken, noch van bachiene, noch van van hamelsveld, vervullen deze behoefte. De nieuwe uitgaaf van hesz, Geschiedenis der Israëliten, heeft wel eenige goede kaarten; maar ook dat is enkel voor de bezitters van dat werk een gedeeltelijk hulpmiddel, dat hem eenige kaarten van het Joodsche land in onderscheidene tijden verschaft. Voor de overige landen, die door den bijbelschen aardrijksbeschrijver bekend werden, heeft men niets, of zoo weinig als niets; van Egypte, van het Medo-Perzische rijk, van Klein-Azië, en meerderen. De Heer van senden heeft dus door deze onderneming aanspraak op den dank zijner landgenooten verworven, en de uitgever verdient, indien overigens de uitvoering lof verdient, alle aanmoediging. Het belang, dat wij in dit kaartwerk stellen, doet ons haast maken met de aankondiging dezer eerste aflevering. Wij moeten hier iets zeggen van het plan en den

{==530==} {>>pagina-aanduiding<<}
aanleg des geheels, en onze gedachten uiten over deze eerste aflevering.
In zes zoodanige afleveringen, iedere met twee vellen druks en vier kaarten voorzien, zal het geheel bestaan. Een uitvoerig register, voorrede, titel enz. zal bij de laatste gevoegd worden. De kaarten zullen bevatten: eene wereldkaart; eene volkenkaart volgens Gen. X; Palestina in deszelfs natuurlijke gesteldheid; Palestina's oudste en oudere bewoners; Egypte; Arabië; Palestina, verdeeld in de stammen van Israël; hetzelfde land onder de Regeren en eerste Koningen (deze twee kaarten zullen, dunkt ons, niet veel kunnen verschillen); het Rijk van david en salomo; Juda; Israël; Syrië en Phenicië; Armenië, Mesopotamië, Babylonië, Medië, Assyrië, Perzië; Palestina onder Perzië; Palestina tot op Jeruzalems verwoesting; de oude wereld ten tijde van jezus; Palestina naar het N.T. (hoe verschilt dit van ‘Palestina tot op Jeruzalems verwoesting’? Of meent men de eerste verwoesting dier stad? Maar dan is het weder hetzelfde als: ‘Juda’ en ‘Israël’); Jeruzalem en de omtrek; Klein-Azië, Griekenland en Italië; Palestina in de Vde eeuw; hetzelfde land ten tijde der kruistogten; hetzelfde in tegenwoordigen toestand; en eindelijk twee Christelijke wereldkaarten. Hoe de vijf laatsten tot eenen ‘Bijbel-Atlas’ behooren, zien wij niet in. Het zullen met dat al zeer nuttige toevoegselen tot het werk wezen. Bijzondere kaarten van
Galilea en Judea ten tijde van jezus zouden wij wel toegezegd hebben gewenscht; ook eene bepaalde kaart ter aanwijzing der reizen van onzen Heer, vooral omdat het werk dienen moet ‘ter bevordering van het regt verstand der gewijde oorkonde.’ Wij zouden den geleerden Schrijver nog wel durven verzoeken, indien het mogelijk ware, zijn plan in zooverre te verschikken, dat de drie door ons begeerde kaarten in de plaats van No. VII (of VIII), van XIV (of XV) en van XX kwamen. Verreweg het meerendeel der inteekenaren,des twijfelen wij niet, zou daarmede genoegen nemen. Welligt vormen wij ons echter van No. VIII en XV een verkeerd denkbeeld.

{==531==} {>>pagina-aanduiding<<}

De beschrijving is gedrukt op fraai velinpapier met eene zeer kloeke letter; de kaarten worden onder het oog des Schrijvers geteekend door den Heer d. middelbergh te Zwolle; de uitvoering derzelve doet dien teekenaar en der steendrukkerije des Heeren c.w. mieling, te Rotterdam, alle eer aan. Het formaat is geschikt, om bij den Bijbel van van der palm te behooren; in onze beoordeeling van van senden's kaart van Palestina (*) gaven wij dat als wenschelijk op: ‘De Bijbel-Atlas wil toevoegsel zijn tot het onvolprezen werk van Neêrlands waardigsten Bijbeltolk.’ Eene getuigenis van dezen grijzen Hoogleeraar nopens dezen Atlas is, niet zonder eenigen pronk, in het Prospectus opgenomen en op den omslag vermeld. De uitgever zorge - schoon het eene kleinigheid zij - voor meerder wit aan de randen der kaarten, ten behoeve van hen, die dezelve bij het Bijbelwerk mogten willen laten inbinden.
Onze gedachten over het voor ons liggende gedeelte, de eerste proeve van dezen arbeid, uitende, moeten wij het doen over de kaarten en over den tekst.
De eerste zijn, zooveel wij zien kunnen, zuiver en net, en de namen van eene bekwame lettergrootte. Op de inrigting der kaarten zelve hebben wij weinig aan te merken. Alleen trok het onze aandacht, dat de saizoenen-figuur op de eerste kaart het gewone gebrek heeft van de meesten van die soort; namelijk, dat de ellips der aardbaan te uitmiddelpuntig is; schoon wij toegeven, dat de ware uitmiddelpuntigheid op eene zoo kleine schaal bij geene mogelijkheid kan teruggegeven worden. Van meer belang is het, dat de zon in het middelpunt, in plaats van in een der brandpunten van de ellips staat, hetwelk eene grove fout is. Op kaart No. IV, die Palestina's oudere bewoners voorstelt, staat de Doode Zee reeds, zelfs op het kaartje der oudste bewoners, waar dezelve althans stellig niet moest gevonden worden, vooral daar van senden bij de beschrijving dezer kaart zegt: ‘Die volksstammen hadden

{==532==} {>>pagina-aanduiding<<}
reeds lang in dat land gewoond, toen, omtrent twintig eeuwen vóór de Christelijke jaartelling, een hoogst merkwaardig man uit het Oosten kwam opdagen en zijne schreden naar Palestina rigtte. Het was abraham,’ in wiens tijd nogtans eerst dat meer ontstaan is. Ook doet deze kaart, even als No. III, de Zuidelijke baai der Doode Zee juist zuidelijk uitloopen. Volgens bussching loopt zij westwaarts; volgens d'anville, oostwaarts. De bekende kaart van assheton voegt zich bij den eerstgenoemden. Maar denkelijk zal de geleerde Schrijver wel reden voor deze teekening hebben.
De tekst is duidelijk, schoon hier en daar niet vrij van zekere gezwollenheid; b.v.: ‘Tot de merkwaardigste landen, die op den Aardbol gevonden worden, behoort buiten twijfel het Heilige Land, of Palestina. Het is het land der ware Godsdienst. Deze hemeltelg heeft, toen zij elders alom verbannen was, over den bodem van Palestina met de Aartsvaders rondgezworven; vervolgens, in zinnelijken tooi gehuld, aldaar eeuwen lang hare heiligdommen gevestigd,’ enz. Wij erkennen evenwel gaarne, dat deze verheffing van den stijl, wanneer zij slechts niet te ver gaat, eenige levendigheid aan het anders drooge onderwerp bijzet. Misschien is het daarom gedaan. Vele misstellingen hebben wij niet aangetroffen. Bladz. 1: ‘Te gelijk met de vaste sterren, ontving de aarde haar aanwezen en hare beweging.’ Dit zal de Schrijver toch zoo eigenlijk niet laten gelden. Welke hypothese hij ook aanneme nopens het ontstaan van onzen aardbol, ‘hetgeen,’ zegt hij teregt, ‘in onberekenbaar ver terugliggenden voortijd geschied is,’ hij zal toch van de nieuwere stelsels wel dat eener langzame ontwikkeling van werelden en zonnestelsels toestemmen. Aldaar schrijft hij aan de aarde eene tweeledige beweging toe. De aarde heeft nog meerdere bewegingen; maar het is zoo, aswenteling en omloop om de zon zijn de voornaamste, de eenige oppervlakkig merkbare.
Ald. ‘De eerste en grootste beweging der Aarde is die rondom de Zon. Aangetrokken door dit ontzaggelijk groote hemelligchaam, maar teruggehouden door hare eigene

{==533==} {>>pagina-aanduiding<<}

zwaarte, om niet op de Zon te vallen,’ enz. Dit is onjuist. De zwaartekracht zou juist den aardbol naar de zon trekken; maar het is hare beweging, door de middelpuntvliedende kracht (het tegendeel der zwaarte) ontstaan, die de zon verhindert in het streven, om de aarde op zich neder te trekken.
Bladz. 3: ‘De Cordilleras de los Andos met spitsen van 23000 voeten hoog.’ De Chimborasso, de hoogste top van het Andesgebergte en van geheel Amerika, is, volgens von humboldt, 20148 Parijsche voeten hoog.
Taalkundige vlekjes, als bladz. 5 rondzworf en daarvandaan, vindt men slechts zeer zeldzaam.
De weinige aanmerkingen, die Rec. maakte, mogen de naauwkeurigheid bewijzen, met welke hij de eerste proef van dit belangrijke werk heeft nagezien. Hij wenscht aan hetzelve eenen goeden opgang, dien het ten volle verdient, ook boven veel prentwerk, dat zich ook voor opheldering des Bijbels uitgeeft, maar noch in waarde, noch in belang op éénen dag met deze fraaije onderneming van den Zwolschen Kerkleeraar en de uitgevers van van der palm's Bijbelwerk kan genoemd worden.
Wij hopen de volgende afleveringen insgelijks spoedig na de uitgave aan te kondigen.




Toespraak aan mijne Gemeente ter gelegenheid van het geëindigd en begonnen Jaar. Door J.L. Nijhoff. Te Gouda, bij J. van Bentum. 1840. In gr. 8vo. 27 bl. f :-30.

Het kruis van Christus, onze eenige roem. Eene Overdenking op den Goeden Vrijdag. Met eenen voorafgaanden Brief aan Medebroeders in de Evangeliebediening, over het prediken der Lijdensgeschiedenis. Door denzelfden. Bij denzelfden. 1840. In gr. 8vo. IV, 48 bl. f :-50.

De Eerw. nijhoff, door ongesteldheid verhinderd zijn

{==534==} {>>pagina-aanduiding<<}
openlijk dienstwerk te verrigten, vond zich opgewekt, zijne Gemeente van tijd tot tijd met de uitgaaf van kleine stukjes te stichten, om zijn gemis voor de Gemeente zoo wel, als voor zichzelven, te vergoeden.
1. De Toespraak heeft, tot grondslag de bede des Heeren in Gethsemané, marc. XIV:36, en tot oogmerk, naar het voorbeeld des Heeren, te leeren, dat eeniglijk te willen, wat God wil. Daartoe wordt, in de eerste plaats, zulk een gemoedsbestaan, als dat van den Heer, aangeprezen als het meest betamende, als de beste beoefening van ons Christelijk geloof, als de zaligste zielestemming op aarde, en als de zeherste vorming voor den hemel. Daarop wordt, ten tweede, in Jezus aangewezen, wat in zoodanig met God eenswillend gemoedsbestaan oefenen kan. Het is diep nederdrukkend gevoel van lijden, het opzoeken van de stille eenzaamheid, de nabijheid en toespraak van vrienden, eindelijk het hartelijk gebed tot God. Alles is hier uit de omstandigheden des Heeren zoo eenvoudig en natuurlijk ontwikkeld, dat allerlei soort van lijders, bij het zoeken naar troost, hier overvloedigen balsem vinden bij diepe wonden des harten. Meer dan ééne proef is althans bij eenvoudigen met dit stukje ook door ons genomen, en de ondervinding leerde, dat de toespraak ingang vond en behield. Mogen velen dit ondervinden!
2. Het tweede stukje, voorafgegaan door den op den titel vermelden Brief bl. 1-18, behelst eene Overdenking op den Goeden Vrijdag, (bl. 19-48) welke evenwel, bij herhaling ook op andere dagen, kan ter hand en ter harte genomen worden. De Overdenking heeft tot tekst Gal. VI:14: Het zij verre van mij, in iets anders te roemen, dan in het kruis van Christus. Om het misbruik, dat men van dit woord des Apostels gemaakt heeft en nog maakt, gaat eene korte verklaring vooraf, in welke zin en verband genoegzaam worden opgehelderd ter overtuiging, dat ‘men zeer dwaalt, wanneer men zich verbeeldt, dat die groote Apostel hier den roem in Christus kruis tegenover een deugdzaam godzalig leven zou stellen.’ - Daarop wordt dit gezegde des Apostels, in vereeniging met

{==535==} {>>pagina-aanduiding<<}
andere betuigingen in dezen en andere Brieven, ontwikkeld. Dat kruis van Christus, zijn eenige roem, wil hij, ‘dat het die van alle Christenen door alle eeuwen zij; ja, 1o. als eenig rustpunt van het schuldgevoelend hart; maar niet min, 2o. als eenig middel van Goddelijke kracht tot deugd en heiligmaking; ook, 3o. als eenige voldoende troost in de bangste smarten; en 4o. als eenig veilig anker eener blijmoedige hoop.’ Met eene en andere vermaning wordt het geheel gepast gesloten: ‘1o. Scheidt toch nimmer, wat, bij de overweging van het lijden des Heeren, steeds gepaard moet gaan. 2o. Roemt dan toch, op eene Gode en den Heer waardige wijze, eeniglijk in het kruis van Christus. 3o. Gewent u, eindelijk, het kruis van Christus dan vooral te gedenken en u ten nutte te maken, wanneer het een en ander u uwe dringende behoeften aan zulk eenen voor u gekruisten Heer en Zaligmaker doet gevoelen.’ Het aangevoerde zal wel volstaan ter gunstige aanbeveling van deze overdenking.
Nog een enkel woord willen wij hiernevens voegen over den voorafgaanden Brief. Het onderwerp, waarover de Brief loopt, is hoogstgewigtig, vooral ook omdat helaas! te dikwerf het hoofdoogmerk der lijdenspreken op den achtergrond staat, en jongere medebroeders zoo ligt gevaar loopen, modellen, of hetgeen voor model wil gehouden zijn, om de nieuwheid of vreemdheid, te volgen, en daardoor, in plaats van het lijden des Heeren voor te stellen, zich met bijzonderheden alleen ophouden, welke alleen uit de rigtige voorstelling van 's Heilands lijden eenig gewigt ontleenen, maar op zichzelve staande vooral niet verdienen opzettelijk en uitvoerig ontwikkeld te worden. Wij noemen geene namen; want wij willen niet hatelijk zijn. Voor verstandigen is dit woord, hopen wij, genoeg. Den Brief, welke thans voor ons ligt, prijzen wij gerustelijk onzen jongeren Medebroederen in de heilige bediening aan, opdat zij de denkbeelden, hier geopperd, aan hunne wijze van beschouwing en oordeelkundig onderzoek toetsen, en, bij overtuiging aangaande het ware en juiste van het hier medegedeelde gevoelen, zich dat ten nutte maken, en in

{==536==} {>>pagina-aanduiding<<}
hunne verschillende Gemeenten, zoo veel mogelijk, invoeren. In de behandeling der lijdensgeschiedenis komt het den Eerw. nijhoff te regt voor, dat de dienaren des Evangelies zich vooral behooren toe te leggen op eenheid, op verscheidenheid, op levendige voordragt, eindelijk op vxijheid van alle slaafsche gehechtheid aan, en ijver voor, eenig systematisch gevoelen of bijzondere theorie aangaande het verband van Jezus dood en de vergeving der zonden. Deze zijn de vier bijzonderheden, wier ontwikkeling den inhoud van dezen niet onbelangrijken Brief uitmaakt.
Wij eindigen ons verslag met den hartelijken wensch, dat de hoop, welke zich op herstel meer dan vroeger schijnt voor te doen, weldra moge worden vervuld, opdat de Eerw. nijhoff, even als te voren, voor de Gemeente van Gouda ook mondeling moge roemen in het kruis van Christus!




Feestrede ter gedachtenisviering van het vijfentwintigjarig bestaan des Nederlandschen Bijbelgenootschaps; uitgesproken voor de Afdeeling Leiden, den 17 Oct. 1839, door A. Verwey, Bz., Medebestuurder der Leidsche Afdeeling. Te Leiden, bij S. en J. Luchtmans. 1839. In gr. 8vo. 62 bl. f :-70.

De lof, door anderen in dit Tijdschrift aan andere Feestredenen bij het vijfentwintigste verjaarfeest van het Nederlandsche Bijbelgenootschap gegeven, komt niet het minst ook aan deze toe. De Redenaar voor de Leidsche Afdeeling deed het hoog bestel van Gods Voorzienigheid eerbiedigen in de oprigting en het voortdurend bestaan des Genootschaps, waarover wij als menschen, als Nederlanders en als Christenen reden hebben ons te verblijden. Van de geschiedenis des Genootschaps wordt ter gepaste plaatse het noodige gezegd; aan opwekkingen en besturingen ontbreekt het niet; gebeden en gezangen vindt men medegedeeld; alles is in eenen hartelijken feesttoon gestemd, en eenige aanteekeningen besluiten het geheel, hetwelk ten

{==537==} {>>pagina-aanduiding<<}
bewijze verstrekt, dat het Bijbelfeest ook in de Leidsche Afdeeling doelmatig gevierd is.




Verhandeling over den Zelfmoord. Door C.G. Ontijd, Med. Dr. te 's Gravenhage.

(Vervolg en slot van bl. 501.)

Over het geheel meent de Heer ontijd, dat het gevoelen der genen wederlegbaar is, die den zelfmoord beschouwen als een voornaam gedeelte der zielsziekten uitmakende en bijna altijd een verschijnsel van zielsverbijstering zijnde. Daar het inzonderheid esquirol is, die het gevoelen nog al schijnt voor te staan, dat de mensch nimmer de handen aan zichzelven slaat, dan wanneer hij ijlt, en dus alle zelfmoord eene verbijstering van geest, het gevolg of resultaat van ijling, door hartstogten of zwaarmoedigheid veroorzaakt, zoude wezen, zoo meende de Heer ontijd, ook van wege de groote vermaardheid van den Schrijver, zich, reeds na het opstellen zijner Verhandeling, wanneer het werk van esquirol hem voor het eerst was bekend geworden, nog in een naauwkeuriger onderzoek omtrent dit punt van geschil te moeten begeven. Was hij reeds vóór de lezing van gezegde werk van een ander gevoelen, hij is na dezelve niet van oordeel veranderd; integendeel, een onderzoek der gevoelens, waarop esquirol zich grondt, schijnt hem nog te meer in zijn gevoelen bevestigd te hebben. En dit te regt, in zoo verre geen der beide, door ons reeds medegedeelde, gevoelens als afdoende kan beschouwd worden. Het komt ons echter voor, dat de Heer ontijd, in zijne wederlegging van esquirol, ook wederom te zeer naar de andere zijde overhelt, wanneer hij vraagt: ‘Kan men nu wel duidelijker bewijs verlangen, dat de daarstellende oorzaken van den zelfmoord in het algemeen niet physiek, maar moreel zijn?’ (bl. 6.) Hij steunt hier op de later nog stelliger uitgedrukte meening, dat er geen twijfel bestaat, of de slotsom der redeneringen van de meeste Schrijvers over den zelfmoord daarhenen

{==538==} {>>pagina-aanduiding<<}
leidt, ‘dat de morele oorzaken van den zelfmoord, beide met opzigt tot haar getal en zwarigheid, de dynamische en organische zeer verre te boven gaan,’ (bl. 35) ‘en dat zij het zijn, door welke de zelfmoord eigenlijk daargesteld wordt;’ waarom het noodiger is, ‘het verschijnsel der zoo ontzettende vermenigvuldiging des zelfmoords in onze dagen op eene voldoende wijze op te lossen.’ Of wij echter in deze morele oorzaken het middel zullen gevonden hebben, om tot de naaste oorzaak dezer ongelukkige neiging op te klimmen, is eene moeijelijk te beantwoorden vraag. De kennis der verwijderde oorzaken tot ziekte laat de Geneeskundigen tot dusverre nog steeds in het onzekere over de zoogenoemde naaste oorzaak. Ook toegestemd zijnde, dat door de vereeniging of verbinding der aanleidende en opwekkende oorzaken de naaste oorzaak van den zelfmoord wordt daargesteld, welke is dan nu die naaste oorzaak?
De Heer ontijd schijnt nog al ingenomen met de wijze van verklaring van den zelfmoord, zoo als die door casimir broussais voorgesteld wordt; maar wanneer wij 's mans verdere redeneringen, zooals die op bl. 36 en 37 voorkomen en daaruit afgeleid zijn, nader ontleden, moeten wij vrijmoedig belijden, daardoor in de behoorlijke onderscheiding van het eigenlijk morele en het physieke bij deze handeling nog niet voldoende toegelicht te zijn. De oordeelvelling van c. broussais, zoo als die in eene noot op bl. 22 wordt medegedeeld, komt hierop neder: casimir broussais, Hygiène morale, ou application de la physiologie à la morale et à l'éducation, Paris, 1837, p. 165 et 166, waar hij vraagt: ‘les causes independantes de l'individu peuvent elles à elles seules déterminer le suicide?’ en antwoordt: ‘Non, excepté l'état de maladie aigue, et nous avons alors le type du suicide accidentel, qu'il faut accepter comme un fait pour ainsi dire fatal et tout à fait en dehors de notre influence. Ces causes ne doivent donc être considerées la plupart que comme prédisposantes, et ici nous avons l'occasion et le temps d'agir par une éducation convenable. En effet ces circonstances prédisposantes attendent l'action

{==539==} {>>pagina-aanduiding<<}

des autres causes, sur les quelles nous avons tout empire.’ Na de aanhaling van dit gezegde van broussais, komt de Heer ontijd, op bl. 35 zijner Verhandeling, aldus tot haar terug: ‘Wij zijn derhalve thans tot de bepaling van de naaste oorzaak of van het wezen van den zelfmoord genaderd, welke wij met casimir broussais voor eene verwarring in de harmonie der hersenverrigtingen of voor eene physiologische afwijking van derzelver normale werkzaamheden houden, waarvan de tijdelijke vernieling van het eigen ik het onmiddellijk gevolg is.’ Doch waarin bestaat nu eene verwarring in de harmonie der hersenverrigtingen, of welke zijn die afwijkingen?
Meer voldoende is hetgeen de Schrijver daarop verder laat volgen: ‘Wij vermeenen voorts onderscheid te moeten maken tusschen den eigenlijken zelfmoord en tusschen eene door verstandsverbijstering of door koortswoede en razernij veroorzaakte zelfdooding: deze, het resultaat eener ligchamelijke ongesteldheid, is toevallig, onwillekeurig, en heeft geene zedelijke waarde; waarom dezelve, onzes oordeels, in den eigenlijken zin des woords, de benaming van zelfmoord niet verdient, maar met die van zelfdooding moet bestempeld worden. De eigenlijke zelfmoord daarentegen is eene niet door ziekte, maar door hevige driften veroorzaakte verstoring van de symmetrische overeenstemming der hersenfunctiën.’ Bij deze laatste uitdrukking moeten wij echter vragen: Die verstoring der hersenfunctiën, is zij al of niet afhankelijk van de bewerktuiging der hersenen? In het eerste geval, ligt hier al of niet organische afwijking ten gronde?
Doch laat ons dit moeijelijk vraagstuk niet verder vervolgen, opdat het niet zoude schijnen, of wij eenige overhelling koesterden tot het aannemen en in werking brengen van drogredenen, zoo als de Heer ontijd die uit een geschrift van d.p. groos op bl. 21 heeft overgenomen, en welke door hem te regt ten hoogste worden afgekeurd. De Schrijver heeft door eenige stellingen getracht de geuite gevoelens van den Heer esquirol te wederleggen. Hij heeft zich verder inzonderheid bezig gehouden met een op-
{==540==} {>>pagina-aanduiding<<}
zettelijk over den zelfmoord geschreven werk van Dr. diez. Voorts heeft hij bl. 12 meerdere gronden getracht te verzamelen, om te bewijzen, dat de zelfmoord, in het algemeen beschouwd, niet zoo zeer door physieke als wel door morele oorzaken wordt te weeg gebragt. Tot bl. 41 zich hiermede bezig gehouden hebbende, komt hij tot zijn tweede punt van onderzoek, - de uiteenzetting en ontvouwing der redenen, aan welke men, in onze hoogstbeschaafde eeuw, de sedert ettelijke jaren zoo zeer in het oog loopende vermenigvuldiging van den zelfmoord hebbe toe te schrijven (*). Hier bij legt hij een statisch onderzoek ten grondslag. Dit met veel vlijt uitgewerkte gedeelte strekt zich uit tot bl. 65, wanneer de Schrijver tot de beantwoording der derde of laatste vraag komt,
‘welke namelijk de meest doelmatige middelen zijn, om de in onzen leeftijd zoo zeer met rassche schreden voortgaande vermenigvuldiging des zelfmoords tegen te gaan, en dit de menschelijke Maatschappij onteerend misdrijf voortaan, zoo al niet geheellijk voor te komen, ten minste aanmerkelijk te verminderen?’
De Heer ontijd oordeelt, daar het hier niet om bespiegelingen, maar om zaken te doen is, dat deze vraag door practische daadzaken moet opgelost worden. In de eerste plaats heeft hij het oog op de zich meer en meer uitbreidende disharmonie tusschen de godsdienstige en burgerlijke beschaving. Teregt erkent hij, dat ook de eerste bij ons niet meer zoo behartigd wordt als voorheen. Wat men ook daar tegen moge inbrengen, de Heer groen van prinsterer (†) heeft te dezen opzigte een waar woord gezegd;

{==541==} {>>pagina-aanduiding<<}
mogt het ingang vinden! Nederland moge, in vergelijking met andere landen, (de Heer ontijd noemt Frankrijk en Pruissen) tot dusverre eene gunstige uitzondering maken, in datzelfde Nederland neemt de zucht tot zelfmoord toe, en het ontbreekt ook in sommige onzer steden evenmin als te Parijs aan nog jeugdige ligtzinnige zelfmoordenaars, die, na een losbandig en pligtvergeten leven geleid te hebben, met voorbedachten rade de handen aan zichzelven sloegen. Gaarne zagen wij den wensch van den Heer ontijd verwezenlijkt, dat de Staat voor eene doelmatige opvoeding kon zorgen; maar deszelfs pogingen kunnen nooit dat doel der opvoeding bereiken, hetwelk hij zeer juist gesteld heeft, als zijnde niet slechts de ontwikkeling van het verstand, maar ook de veredeling van het hart. In eenen Staat, waar het gesteld is als tegenwoordig in den onzen, kan deze niet meer zorgen, dat bij de opvoeding verstand en hart niet van elkander gescheiden worden, en de ontwikkeling van het eerste niet ten koste van het laatste plaats hebbe. Zulk eene opvoeding is dáár alleen mogelijk, waar Kerk en Staat niet van elkander gescheiden zijn, waar ééne Eerof Godsdienst, zonder overheersching van anderen, echter op den voorgrond staat. Het is slechts mogelijk, waar het Protestantsche beginsel volgens het Evangelie Godsdienst van Staat is, waar het hac nitimur, gelijk de Heer ontijd wil, in practische daadzaken wordt opgelost. Daar intusschen veel van hetgeen door den Staat als in massa wordt beproefd met geenen gunstigen uitslag en détail wordt bekroond, (getuige onder anderen de zoogenoemde Vondelingsgestichten) zoo zoude hetgeen de Staat niet ten
uitvoer kan brengen door de huiselijke opvoeding kunnen vergoed worden, vooral waar deze naar behooren behartigd wordt. Het is echter te vreezen, dat ook hier menig struikelblok zal gevonden worden; want het is in vele huisgezinnen een zeer moeijelijk vraagstuk: 1o. in zijnen stand te vreden te zijn; 2o. zijne behoeften tot zoo weinig mogelijk te bepalen. Mogten deze twee hoofdregelen, gelijk de Heer ontijd zegt, betracht worden, dan zoude gewis aan den zelfmoord reeds een magtige tegenstand geboden zijn. Waarlijk, van

{==542==} {>>pagina-aanduiding<<}
de betrachting en naleving dezer twee hooldregelen hangt 's menschen geluk zoo vaak in het vervolg geheellijk af, bl. 72. Tot het wél in werking brengen dezer hoofdregels behoort echter meer, dan algemeene beginselen van Godsdienst en zedekunde, en tot zoo verre strekt zich nog naauwelijks de magt van den Staat uit. Wat is zedekunde in het afgetrokkene, wat zijn algemeene beginselen van Godsdienst, waarmede al aanstonds de bijzondere denkbeelden van de verschillende gezindheden in aanraking komen? Er zal dus meer van de huiselijke zijde moeten worden gedaan; waar elk, naar mate hij tot de eene of andere gezindheid behoort, het zij naar het Evangelie, of naar de leer van de Kerk, de kinderen die godsdienstige beginselen kan onderwijzen, welke steeds meer het geluk van het tegenwoordig en toekomstig leven moeten verzekeren.
Gelijk de Heer ontijd te zeer schijnt over te hellen tot de beschouwing van den zelfmoord als meer het gevolg van morele dan wel van physieke aandoeningen, en men zeggen zou, dat hij meer als Moralist dan wel als Geneeskundige optreedt, zoo onderscheidt zich echter deze Verhandeling inzonderheid door den goeden geest, waarin de Geneesheer behoort werkzaam te zijn, niet slechts voor het ligchaam alleen zorgende, maar ook de belangen van den geest behartigende. Met genoegen zal men dus de redeneringen lezen bl. 20 env. en het slot dezer Verhandeling.
Het geheele stuk doet den Heer ontijd, als een Geneesheer, door ervaring rijp geworden in menschenkennis, eere aan. Terwijl hij 's menschen belangen eerbiedigt, is hij er verre af, door eene valsche philantropie, den misdadiger te willen vrijspreken ten koste van den beleedigde, zoo als die strekking maar al te zeer wordt opgemerkt; verwarrende men het beginsel, de misdaad strengelijk te gispen, maar den misdadiger met verschooning te behandelen, hetwelk, te verre getrokken, het zij op phrenologische vooronderstellingen, het zij op eene verkeerd toegepaste menschenliefde, alle denkbeeld van zedelijk goed en kwaad eindelijk doet ophouden.
Een dierachtig georganiseerd zielsorgaan of geestes sub-
{==543==} {>>pagina-aanduiding<<}

straat (bl. 21 van eenen anderen Schrijver overgenomen ten bewijze van zonderlingen redeneertrant) houden wij voor eene hoogdravende uitdrukking, die metderdaad niets zegt; terwijl de daarop gegronde redenering, zoo als zij daar gelezen wordt, met eene ernstige zaak den spot schijnt te drijven, en elk denkbeeld van zedelijk goed en kwaad op eene onmeêdoogende wijze den doodsteek geeft.
Gaarne onderschrijven wij, ten besluite, het gezegde van onzen Schrijver: ‘Eene doelmatige opvoeding is, onzes oordeels, het beste correctief middel en tegengif, zoo wel tegen het ongeloof als tegen het bijgeloof of wangeloof, en zonder de bijvoeging van eenige andere hulpmiddelen te dien opzigte volkomen genoegzaam.’ - God gebiede over haar Zijnen zegen!




Opgave eener nieuwe leerwijze, tot het benaderen van de wortels der hoogere magtsvergelijkingen. Door J.A. Krajenbrink. Te Arnhem, bij W.J. Kruyt. 1838. In 4to. 16 bl. f :-75.

Wat men in de wiskunde niet door regtstreeksche of dadelijke berekening vinden kan, dat zoekt men door benaderingen, bij welke alles afhangt van den trap der naauwkeurigheid, waartoe zij brengen, en, dit gelijk staande, van den spoed, waarmede de benadering voortgaat.
De Heer krajenbrink, die, blijkens het Voorberigt, nimmer eenig geregeld en systematisch onderwijs in de wiskunde heeft genoten, en alzoo, door loffelijke zucht naar kennis gedreven, deze wetenschap als eene uitspanning heeft beoefend, levert in deze bladen eene nieuwe methode tot het benaderen van de wortels der hoogere magtsvergelijkingen. Zij heeft boven vele anderen inderdaad veel vooruit; maar, schoon wij in den loop der berekening zelve geene misslagen ontdekt hebben, zijn wij het met den Schrijver eens, dat, indien men met juistheid over een' nieuwen regel oordeelen wil, men dien op onderscheidene voorbeelden moet toepassen en met andere leerwijzen ver-
{==544==} {>>pagina-aanduiding<<}
gelijken. Dat te doen, heeft ons inderdaad in die des Schrijvers vele voordeelen doen opmerken. Dat de moeite en omslag te grooter is naarmate de hoogte der exponenten in de vergelijking, bewijst niets tegen hem, daar dit van allerlei methoden waar moet zijn, en ook inderdaad zelfs bij die van la grange waar is. Dat volgens krajenbrink drie tusschenvergelijkingen meest altijd voldoende zijn, om den wortel tot in 5 of 6 decimalen te benaderen, pleit inderdaad gunstig voor zijnen regel. Wij bevelen dit werkje, dat met bescheidenheid aan meer ervarene wiskundigen ter nadere toetsing wordt aangeboden, gaarne aan. Door toevallige omstandigheden heeft Ref. aan het verzoek des Uitgevers om spoedige aankondiging niet kunnen voldoen.
Zulke stukjes zouden, in het Fransch geschreven, meer ter algemeene kennis van de wiskundige wereld komen, dan nu, bij de beperktheid, die onze taal er aan stelt, het geval wezen kan.

Maantafels, waardoor de ware afstand van de schijnbare hoogten gemakkelijk herleid wordt, zonder dat hierbij de gewone langwijlige toebereidselen behoeven vooraf te gaan; alsmede eene korte Verhandeling over den Tijdmeter, met aanwijzing omtrent deszelfs behandeling, en het bepalen van zijnen loop in zee. Door Mrs. Taylor. Naar de derde Engelsche uitgave. Te Dordrecht, bij van Houtrijve en Bredius. 1839. In gr. 8vo. 20 en 124 bl. f 3-60.

Het schijnt de zaak van het schoone geslacht minder te zijn, zich te verdiepen in de afgetrokkene berekeningen der praktische sterrekunde, of den omvang der zoogenoemde exacte wetenschappen met nieuwe ontdekkingen uit te breiden. Maar daar is geen regel zonder uitzondering; het voor ons liggende werk bewijst zulks op nieuw. De Engelsche Dame, aan wie wij het te danken hebben, moge

{==545==} {>>pagina-aanduiding<<}
er mede buiten den vrouwelijken kring zijn getreden, zij heeft er - het zij met alle achting voor haar geslacht gezegd: eene zeldzaamheid anders in geleerde werken van vrouwen - aan de wetenschap eene groote dienst mede bewezen. De titel, dien wij hierom zonder verkorting afschreven, wijst genoegzaam doel en strekking des werks aan. Er wordt inderdaad veel moeite en tijd door uitgewonnen, zonder dat de naauwkeurigheid eenigen last lijdt. Er zijn vijf Tafels; de eerste der Logarithmen van verschillende schijnbare hoogten en horizontale parallaxis (deze is natuurlijk de uitvoerigste); de tweede beval de Logarithmen der schijnbare afstanden, verschillende voor de maan en voor de zon of eenige ster; de derde geeft de Logarithmen der eerste en tweede correctie; de vierde den invloed der straalbuiging op den waargenomen afstand, en de vijfde dien der zonsparallaxis. Eene korte uitlegging der Tafelen, met voorbeelden opgehelderd, gaat vooraf. Hetgeen de titel ‘eene korte Verhandeling over den Tijdmeter’ noemt, is eene zeer korte (slechts eenige regelen beslaande) aanwijzing, om den loop der chronometers te bepalen, en dien door maansafstanden en kruispeilingen (niet pijlingen) te regelen.
Het oorspronkelijke maakte bij de uitgave grooten opgang. Drie drukken werden in zeer korten tijd opgelegd; het Engelsche Gouvernement legde der verdienstelijke Schrijfster eene geldelijke belooning toe; welk voorbeeld door de Regenten van het Trinity-House (eene soort van Baken- en Loodsmaatschappij te Londen, door Sir th. spert in 1516 opgerigt) en Direeteuren der Oost-Indische Compagnie gevolgd werd. Ook onze Koning gelastte den aankoop van 100 exemplaren van het werk, en deed aan de Schrijfster eene gouden medaille uitreiken (Dispositie van den Directeur-Generaal der Marine, 21 Sept. 1836, D. No. 50.) Geen wonder alzoo, dat eene Nederduitsche uitgave dezer met lof bekende Lunar-Tables begeerd werd. De Uitgevers vleijen zich, ‘de uitvoering der tafels zoo naauwkeurig te hebben nagegaan, dat daarin niet ééne enkele drukfout is ingeslopen,’ hetgeen waarlijk geene kleinigheid

{==546==} {>>pagina-aanduiding<<}
is, als men in aanmerking neemt, dat dezelve bijna een half millioen cijferletters bevatten. De druk vereenigt beknoptheid met duidelijkheid, en de Uitgevers hebben voor hunne zorgvuldigheid aanspraak op een debiet, geëvenredigd aan de groote nuttigheid van dit werk. Door deze aanprijzende aankondiging werken wij daartoe gaarne mede.




Histoire de la civilisation morale et réligieuse des Grees. Tom. VI, seconde partie, depuis le retour des Heraclides jusqu'à la domination des Romains. Tome IV. Par P. van Limburg Brouwer, Docteur en Médecine etc. Professeur à l'Université de Groningue, etc. a Groningue chez W. van Boekeren. 1840. gr. 8vo. 418 pag. f 4-:

Dit vierde deel van het tweede gedeelte van het doorwrochte werk des geleer den Groningschen Professors handelt over onderwerpen, die het dubbel belangrijk maken, zoo wel voor den Oudheidkundige, als voor den wijsgeerigen Geschiedonderzoeker; namelijk over de Orakelen of Godspraken en de Mysteriën of Geheimenissen, welke in de Godsdienst der oude Grieken gegeven werden en plaats hadden.
De Schrijver opent het XXste Hoofdstuk met eenige voorbereidende aanmerkingen. Dat hij juist hier, en niet later, als wanneer hij meer opzettelijk de godsdienstige beschaving zal behandelen, zijne gevoelens over deze twee gewigtige onderwerpen uit elkander zet, is voornamelijk omdat deze met zijne vorige onderzoekingen in het XIXde Hoofdstuk, over de Priesters en Wigchelaars, in het naauwste verband staan.
Overgaande tot de Orakelen in het bijzonder, geeft de Schrijver een geschied- en oordeelkundig overzigt van de verschillende standpunten, waaruit men tot hiertoe de Godspraken bezien heeft. Het woord Orakelen alleen geeft reeds te kennen, dat de oude Grieken zelven die voor onfeilbare uitspraken hielden der Godheid, die zij kwamen raadplegen; later, toen de Sophisten hunnen invloed ver-
{==547==} {>>pagina-aanduiding<<}
spreid hadden, waren er sommigen, die er aan twijfelden of er in het geheel niet aan geloofden; zij durfden evenwel niet openlijk het algemeen gevoelen hieromtrent tegenspreken. Tijdens het Veelgodendom ten val neigde, en pogingen aanwendde, om zich, door de Nieuw-Platonische wijsbegeerte ondersteund, tegen het veldwinnend Christendom staande te houden, begon men de Godspraken als werkingen der Demonen of Geniën, eene soort van Goden van den tweeden rang, aan te zien, omdat men toen meer tot het geloof aan eenen Oppergod begon over te hellen. Weldra werden deze Demonen in kwade en schadelijke Geesten veranderd, zoo als jamblichus en porphyrius de Godspraken aan serapis en hecate, of de onderaarsche Godheden, toeschreven; eene verklaring, die de Christenkerkvaders gretig aannamen, om te bewijzen, dat de Orakelen niet dan openbaringen van den Duivel waren, die, volgens hun gevoelen, de oorzaak van de heidensche afgoderij was, en tevens die van de dwalingen en ondeugden der afgodendienaars niet alleen, maar ook van hunne deugden en hunne schoonste en prijzenswaardigste daden. Dit gevoelen bleef gedurende eene lange reeks van eeuwen standhouden; zelfs tot het einde der XVIIde eeuw waren de grootste geleerden hiervan nog zoo zeer overtuigd, dat onze landgenoot van dale, even als onze balthasar bekker, eenen hevigen tegenstand ontmoette, toen hij hierin, even als deze laatste in het algemeen, den invloed van den Boozen
Geest ontkende. Van dale poogde te bewijzen, dat de Godspraken niet dan menschelijke instellingen waren; dat de Priesters, die er de stichters en instandhouders van waren, misbruik makende van de ligtgeloovigheid der menigte, zich van verschillende middelen bedienden, om achter de omstandigheden te komen van hen, die dezelve kwamen raadplegen, en dat zij zich door dubbelzinnige antwoorden altijd wisten te dekken tegen den uitslag der gebeurtenissen. Dit nieuwe gevoelen onderging in het eerst de hevigste bestrijding. Fontenelle zelfs, hoezeer hij, in zijn bevallig geschreven kort begrip van het werk van van dale, geheel en al van deszelfs gevoelen is, wat de

{==548==} {>>pagina-aanduiding<<}
Orakelen aangaat, twijfelt echter geenszins aan het bestaan der tooverij, noch dat de Duivel hiervan de oorzaak zoude zijn; hij schrijft denzelven de magt toe, om de menschen te verleiden, en houdt hem voor den bewerker van vele wonderen, waarvan de oude Schrijvers gewag maken.
Bij de toenemende verlichting in de XVIIIde eeuw won het gevoelen van van dale hoe langer hoe meer veld, zoodat eindelijk niemand het meer waagde, voor den Vorst der duisternis in deze meer partij te trekken; maar dat de Priesters slechts sluwe bedriegers en gemeene waarzeggers zouden geweest zijn, hiermede konden zich weder andere Schrijvers volstrekt niet vereenigen. Hieronder behooren de Duitscher koppe de Italiaan torriceni, die een' zijner landgenooten, den Graaf mengotti, wederlegt, welke getracht had te bewijzen, dat het Orakel van Delphos eene staatkundige instelling was, waarvan de Amphictionen zich bedienden, om geheel Griekenland te besturen. Een ander Italiaansch geleerde, ambrosoli, heeft gepoogd dit verschil bij te leggen, door aan te toonen, dat dit Orakel tevens eene godsdienstige en staatkundige instelling was.
Later is de geleerde piotrowski met eene andere wijziging dezer verklaring te berde gekomen. Hij tracht aan te toonen, dat het geenszins de Godsdienst geweest is, die aanleiding tot de instelling der Orakelen gegeven heeft, maar veeleer de Staatkunde der Priesters, en volgens hem was niet alleen het Orakel van Delphos, maar alle andere, zoo wel bij de Grieken als bij de barbaarsche volken, niet anders dan takken van eene geheime priesterregering, die zich over de geheele oude wereld uitgebreid had. Evenwel gelooft hij even zoo min als koppe aan de bedriegerij der Priesters.
Men ziet dus, dat in de XIXde eeuw het gevoelen van van dale hoe langer hoe meer weder zijne aanhangers verliest. Böttiger wil die bedriegerij niet dan in de laatste tijden der Godspraken toestaan. Clavier tracht hiervan het Orakel van Delphos te zuiveren. Onze landgenoot van heusde neemt de uitspraken der Pythia voor

{==549==} {>>pagina-aanduiding<<}
waarlijk dichterlijke ingevingen aan. Eenigen, zoo als von rotteck en hartmann, blijven zich nog aan het gevoelen van van dale vasthouden.
Eindelijk heeft men beginnen in te zien, dat de voornaamste oorzaak van het verschil te dezen opzigte gelegen is in de onzekerheid, waarin men zich bevindt omtrent de echtheid der Godspraken, welke men aanhaalt. Het gevoelen, dat de Godspraken, die voorspellingen inhouden, ondergeschoven zouden zijn, is reeds op het eind der vorige eeuw door hommel ontwikkeld. In onze dagen hebben wachsmuth, hüllmann en onze geleerde landgenoot geel zijne denkbeelden nog meer pogen uit elkander te zetten.
In alle deze verschillende gevoelens is iets waars gelegen; zij zijn slechts ongegrond door hunne eenzijdigheid. De Orakelen zijn het uitvloeisel van het godsdienstig gevoel der Grieken, dat zich in den vorm van het anthropomosphismus zinnelijk ontwikkelde, waardoor het de bijgeloovige zucht, om in de toekomst te dringen, (eene zucht, die zelfs nog onder de menschen zoo algemeen is) voedsel gaf. De Priesters, die er de instellers van waren, mogen soms list en bedrog in het werk gesteld hebben, om achter hun onbekende omstandigheden te komen, en meestal dubbelzinnige antwoorden gegeven hebben; zij waren echter, in dit tijdvak vooral, meerendeels ter goeder trouw, en geloofden zelven aan de onfeilbaarheid der Godspraken, die zij in stand hielden en waarvan zij de verkondigers waren. De Orakelen waren dus voornamelijk godsdienstige instellingen; echter hadden zij in later tijd ook eene staatkundige strekking, die zij weder ten tijde van de heerschappij der Romeinen verloren. Alle Godspraken, waarvan de oude Schrijvers melding maken, kunnen voorzeker niet allen als echt beschouwd worden; velen zijn misschien na den uitslag der gebeurtenissen in omloop gekomen. Doch zelfs die onechte Orakelen zijn een bewijs te meer van het vaste geloof, dat hieromtrent bij de oude Grieken bestond. Maar om alle diegene, welke voorzeggingen inhielden,

{==550==} {>>pagina-aanduiding<<}
voor valsch te verklaren, is meer den knoop doorhakken dan dien te ontwarren.
Dit alles wordt door den Schrijver op eene volledige wijze in dit Hoofdstuk en in het volgende XXIste uiteengezet, met eene uitvoerigheid, die met het belang der zaak overeenkomt en niets te wenschen overlaat; terwijl hij in het XXIIste, tot het onderzoek van den invloed der Godspraken overgaande, aantoont, dat zij, voornamelijk die van Delphos en Dodona, minder die van Trophonius en andere de strekking hadden, om de bestaande Volksgodsdienst te handhaven, en door de zelve de nationaliteit en de wederkeerige betrekkingen tusschen de verschillende Staten van Griekenland te onderhouden; dat zij ook een zeker staatkundig gezag uitoefenden, waarbij de voor- en nadeelen tegen elkander vergeleken worden; terwijl eindelijk de werking der Godspraken op het lot der bijzondere personen wordt nagegaan, om ten slotte haren invloed op de zedelijke beschaving in het algemeen te kunnen bepalen. Wij durven gerust verklaren, dat door deze onderzoekingen het tot nog toe eenigzins duistere onderwerp der Grieksche Orakelen op eene voldoende wijze is opgelost. De buitenlandsche Geleerden, die hier wederlegd worden, zullen zich geenszins over den toon des Schrijvers, hij moge soms hier en daar ironisch zijn, te beklagen hebben; zoo zij hem onbevooroordeeld in de uiteenzetting zijner gronden volgen, zullen zij integendeel misschien door hem overtuigd worden, dat zij in sommige opzigten hebben gedwaald.
Van het XXIIIste tot het XXVIste Hoofdstuk wordt het onderwerp der oude Grieksche Mysteriën, met nog meerdere uitvoerigheid behandeld, en zulks was noodzakelijk, om eene, door de verschillende gevoelens hieromtrent nog duisterder gewordene zaak, in een helderder daglicht te stellen. De Schrijver gaat hier zijnen eigenen, zichzelven voorgeschrevenen weg, onderzoekt eerst, wat de oude Schrijvers ons van de Mysteriën gemeld hebben, en geeft diensvolgens, en niet, zoo als velen zijner voorgangers, volgens een te voren aangenomen stelsel, zijne verklaring, wat eigenlijk de aard en het wezen dezer godsdienstige instellingen was.
Hij onderzoekt vooreerst den oorsprong dier geheime plegtigheden, en vindt de oorzaken daarvan voornamelijk: 1o. In de gewoonte der Priesters, om sommige tempels en heilige plaatsen voor de menigte gesloten te houden. 2o. In het gebruik, om sommige Godenbeelden en andere heilige

{==551==} {>>pagina-aanduiding<<}
voorwerpen voor het oog van het algemeen te verbergen. 3o. Dat zij omtrent zekere godsdienstige overleveringen en de verklaring van sommige feesten en plegtigheden een geheimzinnig stilzwijgen bewaarden. Dit alles moest medewerken, om de heiligheid der godsdienst in den geest van een bijgeloovig volk te verhoogen en te bevestigen. Men moet ook verschillende tijdperken in de geschiedenissen der Geheimenissen aannemen. Vervolgens gaat de Schrijver over tot de aanwijzing van den oorsprong der verschillende Mysteriën, aan de onderscheidene Godheden toegewijd, zoo als: die van rhea, die van ceres en bacchus, die van de cabiren te Samothrace, en eindelijk die van de andere Goden, waarvan de eerdienst met geheimzinnige plegtigheden gepaard ging.
Overgaande tot den aard der Mysteriën, spreekt de Schrijver over de godsdienstige plegtigheden in het algemeen, de heilige voorstellingen en de Symbolen, hetwelk hem tot eene uitvoerige verklaring brengt van de Symboliek der Grieken en hunne raadselachtige uitdrukkingen, van de Symbolen van pythagoras en de eigenlijke zinnebeeldige teekenen. Hij spreekt verder over sommige willekeurige uitleggingen, door latere Schrijvers aan dezelve gegeven. Vervolgens gaat hij tot de symbolische voorstellingen, handelingen (riten) en plegtigheden (ceremoniën) over. De symbolische plegtigheden en handelingen dienden vooral, om de gedachtenis der overleveringen te verlevendigen, en de fabelen der Mythologie zinnelijk voor te stellen; dezelve droegen den indruk van het nationaal karakter der Grieken, dat voor de vrolijkheid en de uitdrukking van het schoone en welstandige gestemd was. De geheimzinnige plegtigheden en voorstellingen hadden hetzelfde doel als de openbare. Na dit alles in de bijzonderheden ontwikkeld te hebben en met de getuigenissen der oude Schrijvers gestaafd, gaat de Schrijver over tot de wederlegging van de overdrevene denkbeelden, die men zich van het voorgewende geheim der Mysteriën, sedert eeuwen en vooral in de laatse tijden, gemaakt heeft; zoo als, dat men in dezelve aan de ingewijden eene verhevener leer aangaande de eenheid van God, de onsterfelijkheid der ziel, de zedelijke verpligtingen, de belooningen en straffen na dit leven, zoude bekend gemaakt en ingeprent hebben; eene leer, die in vele opzigten strijdig was met de godsdienstige begrippen van het openbaar Veelgodendom, en

{==552==} {>>pagina-aanduiding<<}
waarom de ingewijden ook onder zulk eene stellige verpligting lagen, om dezelve geheim te houden, en van de Mysteriën aan hen, die niet in dezelve waren ingewijd, nimmer iets te openbaren. Hierop volgt een onderzoek van hetgeen men woordelijk in de Mysteriën zoude onderwezen hebben, en van de verklaringen, die de Priesters van de heilige vertooningen zoude hebben gegeven; waarna de Schrijver tot het besluit komt, dat het gevoelen van hen, die aannemen, dat de Geheimenissen dienden, om eene leer, die meer verheven of strijdig met de Volksgodsdienst was, te onderwijzen en te bewaren, geheel ongegrond, en door het gezag der oude Schrijvers niet te bewijzen is. Sommige Geleerden hebben daarentegen gemeend, dat de Mysteriën een nadeeligen invloed op de zeden zouden gehad hebben, en zelfs ingesteld zouden zijn met het doel, om de buitensporigheden te bedekken, die men onder een' godsdienstigen dekmantel wilde bedrijven; dit wordt door onzen Schrijver in de hoofdzaak wederlegd, en slechts in sommige opzigten toegegeven; terwijl hij zeer gegronde opmerkingen maakt over sommige voor ons hoogst onzedelijke zinnebeeldige figuren, die bij de Grieken zeer algemeen waren, zoo als onder anderen de Phallus. Hiertegen wordt het gezigtspunt overgesteld, waaruit de Grieksche Schrijvers zelve de Mysteriën beschouwden; waaruit blijkt, welken eerbied men voor het geheim dier plegtigheden had, en welke zorg men droeg, om die genen er van te verwijderen, die de inwijding onwaardig waren; hierbij worden bewijzen voor de diepe achting die der Geheimenissen in de Oudheid te beurt viel, bijgebragt. Men maakte in dit tijdvak een onderscheid tusschen de algemeen erkende Mysteriën en die der reizende priesters, bedriegers Orpheotelesten.
Eindelijk komt de Schrijver tot de verklaring van het doel, dat men zich, na alle deze opmerkingen, als het eenige, van de Mysteriën vormen kan. Men hoopte, door zich in dezelve te laten inwijden, zekere voorregten te verkrijgen, zoo als bij die van Samothrace vrijwaring in gevaren; voornamelijk ter zee, en eene zuivering van tegen de Goden bedrevene misdrijven. Bij de Mysteriën van Eleusis was het voornamelijk de bevrijding van de gevaren en ongelukken, die men in een toekomend leven vreesde. Na deze eenvoudige en echter, naar ons gevoelen, niettemin gegronde slotsom, eindigt de schrijver met den voordeeligen en ook schadelijken

{==553==} {>>pagina-aanduiding<<}
invloed na te gaan, dien de Mysteriën in het algemeen op de zedelijke en godsdienstige beschaving der Grieken hadden.
Het laatste Hoofdstuk, waarin een beoordeelend verslag van de verschillende gevoelens omtrent de cabiren en de Mysteriën van een groot aantal Geleerden en Schrijvers gegeven wordt, is voor geen uittreksel vatbaar. Wat het eerste onderwerp betreft, ontmoet men hier de verklaring van selden, bochart, gutberleth, reland, fabretti, freret, de sainte croix, creuzer, böttiger, müller, rolle schelling, eissner, lobeck; en over het laatste die van selden, eschenbach, warburton, dupuis, rolle, meiners, de sainte croin. creuzer, schelling, böttiger, hug, bauer, van heusde, heeren, mitford, von rotteck, buret de longchamps, hartman, nitsch, ouwaroff, allen Schrijvers, die min of meer het stelsel toegedaan zijn, dat er in de Mysteriën eene geheime en meer verheven leer dan de Volksgodsdienst onderwezen en bewaard werd, en waarvan sommigen, onder anderen eissner, in een werk, getiteld: Die alten Pelasger und ihre Mysteriën, de vreemdste en belagchelijkste verklaringen geven. Vervolgens worden de meeningen van andere Auteuren beschouwd, die geene zoo voordeelige gevoelens aangaande de Mysteriën koesterden, zoo als van mosheim, brücker, chandler, de pauw, tiedeman, bernhardy, müller, en vooral die van lobeck, in zijn' beroemden Aglaophamus, waarmede onze geleerde landgenoot in de voornaamste bijzonderheden overeenstemt, terwijl hij reeds vóór de verschijning van dit werk zich hetzelfde standpunt van beschouwing gekozen had. Wij erkennen met genoegen, dat in onze eeuw de Heeren lobeck en van limburg brouwer aan de wetenschap eene groote dienst bewezen hebben, om zoo vele vooroordeelen en te voren opgevatte gevoelens omtrent een zoo belangrijk onderwerp als de Mysteriën te doen verdwijnen, en ons nader aan de
eenvoudige waarheid te brengen. Wij behoeven den wensch niet te herhalen, dat het den Groninger Hoogleeraar gelukken moge, zijn uitgebreid en belangrijk werk ten einde te brengen, hij zal dan hiermede zich een gedenkstuk gesticht hebben, waardoor zijn naam tot de nakomelingschap zal overgaan, en onze geleerde letterkunde een voortbrengsel hebben geleverd, waarop wij te allen tijde roem kunnen dragen.





{==554==} {>>pagina-aanduiding<<}

Over de Vaticaansche Groep van Laocoon. Eene archeologische Voorlezing van L.J.F. Janssen, Conservator bij het Museum van Oudheden te Leyden. Te Leyden, bij S. en J. Luchtmans. 1840. In 8vo. VI, 75 bl. f 1-25.

Wij hebben dit werkje met genoegen gelezen; omdat wij het als eene niet onbelangrijke proeve aanzien in het vak der aesthetische Archeologie, die zoo schaars of liever in het geheel niet in ons vaderland beoefend wordt. De Schrijver heeft wèl gedaan met zijne Voorlezing het licht te doen zien, en toont hierdoor een waardig opvolger van den voortreffelijken en te vroeg gestorvenen reuvens te zijn.
Na eene korte Voorrede, behandelt de Inleiding de verschillende gevoelens van kunst- en oudheidkenners en reizigers omtrent de groep van Laocoon, die door het voortreffelijke werk van lessing, Laocoon, of over de grenzen der Schilderkunst en Poëzij, nog meer vermaardheid gekregen heeft. Michel-agnolo, winckelmann, f. schlegel, göthe en visconti waren groote bewonderaars van dit gedenkstuk der oude beeldhouwkunst. Lessing en f. hemsterhuis, in zijne Lettre sur la Sculpture, poogden de schoonheid van hetzelve aan den toets der kunstkritiek te onderwerpen, tot dat eindelijk een kotzebue en feuerbach, die een zeer uitgebreid en geleerd werk over den Apollo van het Belvedere schreef, zich in onze eeuw niet ontzagen, om van den Laocoon te zeggen, de eerste, ‘dat deze hem herinnerd had aan zekeren menschenvreter, die hij in zijne jeugd in Weimar had zien radbraken;’ terwijl de Duitsche Professor verzekert, ‘dat deze beroemde groep beleedigend, misschien tot afkeer toe stuitend voor het gevoel, en daarom eener Grieksche meesterhand onwaardig was.’ Hoewel michel-agnolo, winckelmann, göthe en visconti misschien wat te overdreven in de ontboezeming hunner bewondering waren, zullen echter hunne getuigenissen meer waarde hebben, dan die van kotzebue en feuerbach, al waren zij niet, zoo als wezenlijk het geval is, tot het laagste peil van gemeen- en platheid en van het ongerijmde gedaald.
Vervolgens gaat de Schrijver tot de oordeelkundige beschouwing van den Laocoon over, en spreekt 1o. over de geschiedenis van het beeld; 2o. over deszelfs beteekenis en

{==555==} {>>pagina-aanduiding<<}

schoonheid, en eindelijk 3o. over de plaats, die men aan hetzelve in de Geschiedenis der Kunst schijnt te moeten aanwijzen.
Plinius de oude (in het werkje staat de jongere, waarschijnlijk eene schrijffout) maakt van deze groep gewag, als het werk van agesander, polydorus en athenodorus. staande in het paleis van Keizer titus. Dezelve werd in het jaar 1506, in een' wijngaard, digt bij de Thermen van titus, weder teruggevonden en opgedolven; zij was eenigzins beschadigd. Bij Laocoon den vader ontbrak de geheele regterarm, met de slangenkronkeling, die men er thans aan bespeurt; de slangenkop in zijne linker heup, en kleine gedeelten aan zijn hoofd, borst, schouderblad en rug. Bij den oudsten zoon ontbrak de geheele regterhand en sommige uiteinden der teenen, en bij den jongsten de regterarm, een gedeelte van het achterhoofd en het uiterste van den regtervoet.
Men heeft dus achtereenvolgens verscheidene restauratiën of herstellingen beproefd. Van den regterarm des vaders vervaardigde baccio bandinelli een model in was, en eene geheele kopij der groep in marmer, die aanleiding gaf tot de spotprint van titiaan, waarin de beelden afzigtelijke apen zijn, waarvan een schetsje onder de hier bijgevoegde afbeeldingen. Vervolgens kreeg montorsoli, een leerling van michel-agnolo, last, om herstelling te doen; hij deed zulks in stucco. Deze herstellingen zijn weder verdwenen, en vele jaren is nog in het Vaticaan een onvoltooide marmeren arm bewaard, dien men voor het werk van montorsoli hield en als voor den Laocoon bestemd rekende. Deze arm was meer scherphoekig naar het hoofd gebogen dan die der tegenwoordige restauratie, die, volgens het Musée Français, het werk was van girardon, een Fransch beeldhouwer uit de laatste helft der 17de eeuw. Men ziet dus, dat men soms ten onregte den herstelden arm voor het werk van michelagnolo heeft gehouden; ook zoude zulks hem geene eer aangedaan hebben.
Bekend is de beroemde beschrijving van den dood van Laocoon en zijne zonen in virgilius' Eneas. Maar de Rhodische kunstenaars schijnen de overlevering, die de Romeinsche dichter bezong, niet in hunne voorstelling gevolgd te hebben. Er bestaan ook andere overleveringen, zooals die van sophocles; die welke bij hyginus voorkomt, van arctinus van Milete en quintus calaber. Welke traditie de beeld-
{==556==} {>>pagina-aanduiding<<}
houwers ook mogen op het oog gehad hebben, zij hebben de voorstelling in verband gebragt met den aard der beeldhouwkunst en de wetten der schoonheid en welstandigheid. De Schrijver maakt hier uitvoerige aanmerkingen over de voortreffelijkheid van vorm en uitdrukking dezer groep.
Wat de plaats aangaat, die men den Laocoon in de geschiedenis der kunst moet aanwijzen, de Schrijver kan zich het meest met het gevoelen van thiersch, in zijne Epochen der Bild. Kunst, vereenigen, daar hij, de groep, zoo als hij, voor dezelfde houdt als die, waarvan plinius sprak, haar door Grieksche kunstenaars uit den tijd van titus zelven acht vervaardigd te zijn; hoezeer winckelmann, en naderhand k.o. müller, voor een' vroegeren tijd, namelijk de eeuw van lysippus, zijn. Rec. is hierin met den Schrijver eenstemmig. De Laocoon schijnt op het einde van het laatste of schoone tijdperk der Grieksche kunst, dat zich van alexander tot de antonijnen uitstrekt, gebeeldhouwd te zijn. Het natuurlijke meer dan het ideale schoone der figuren, dit tijdperk eigen, is in deze groep aanwezig; het musculaire is in het beeld van den vader met eene de natuur naauwkeurig volgende uitvoerigheid aangewezen, welke bijna aan eene zekere scherpheid grenst, die men in de fragmenten van het Parthenon en in den romp, bij uitnemendheid il Torso genoemd, in hunne verhevene stouten volheid van bewerking geenszins aantreft. Men heeft wel eens, en niet zonder grond, de aanmerking gemaakt, dat de beide zonen voor de hoofdfiguur wat te klein zijn. Volgens de proportiën zijn het bijna volwassene jongelingen; naar hunne grootte konden de evenredigheden meer kinderlijk zijn. Er kunnen twee redenen hiervoor bijgebragt worden. Vooreerst, het beginsel om de hoofdfiguur door eene meerdere grootte des te meer te doen uitkomen, hetgeen in de basreliefs en schilderwerken der Egyptenaren tot het uiterste gedreven is; of het kan het gevolg zijn van het veronachtzamen der kinderlijke proportie, hetgeen
algemeen bij de Grieksche kunstenaars was, misschien om dat deze kinderlijke proportie, in hun oog, geenszins de schoone harmonie der deelen van het volwassen menschelijk ligchaam uitdrukte.
De stijl der Voorlezing is vloeijend en duidelijk; echter mishaagden ons vergelijkingen met den Laocoon als deze: ‘Het is eene onweerslucht, achter welker brekende wolken

{==557==} {>>pagina-aanduiding<<}
de zon lacht; - een bliksem, die wondt en wondend geneest; - een oceaan, die woelt en bruist, maar waarover een zachte vriendelijke avondwind zweeft.’ Göthe moge in deze Groep eene tragische Idylle, in den vader eenen gefixeerden bliksem, een' versteenden lavastroom zien; dit zijn slechts uitdrukkingen van eene dichterlijke, overspannen en onbestemde geestdrift, die eigenlijk niets beduiden, en doen hare gezochte overdrevenheid aan het ongerijmde en belagchelijke grenzen. Wij zien in den Laocoon het pathos in de beeldhouwkunst der Ouden tot den hoogsten trap gevoerd; doch het is geen enkel zinnelijk lijden, dat slechts medelijden verwekt, maar de verheven strijd der ligchamelijke en der zedelijke kracht tegen hetzelve, getemperd door de liefde en den angst van het vaderlijk gevoel, hetgeen bij de beschouwing dezer Groep in ons den indruk van vrees, schrik en bewondering doet ontstaan.
De hier bijgevoegde afbeeldingen konden juister geteekend en beter uitgevoerd zijn; het voorbeeld van de eerste, uit de Denkmäler der alten Kunst van k.o. müller en c. oesterley overgenomen, is niet zoo juist als dit, met het origineel overeenkomende.
Toen wij dit werkje in handen kregen, en er verslag van gaven, deden twee ongunstige tijdingen uit het gebied der Archeologie onaangename en treurige gewaarwordingen in ons oprijzen, namelijk het verminken van het schoone beeld, de Apollino, in de galerij van Florence, door den val van eene schilderij, en de dood van den zoo even genoemden verdienstelijken en geleerden Archeoloog müller, wiens naam meermalen in dit werk voorkomt. Hij werd ziek te Delphos, stierf in het midden zijner loopbaan te Athene, en werd op de plaats van de tuinen der Akademie van plato begraven; een uiteinde, den Griekschen Oudheidkundige waardig. Doch de wetenschap treurt bij zijn vroegtijdig gemis, en, in eene ernstige en weemoedige stemming, konden wij deze gelegenheid niet laten voorbijgaan, zonder aan zijne nagedachtenis de hulde van onzen rouw en van onze bewondering voor zijne kennis toe te brengen.
Wij hebben ons zoo lang met de Voorlezing van den Heer janssen bezig gehouden, deels om het gewigt van het onderwerp, deels om de grondige en geleerde wijze van behandeling, en tevens om hem en andere oudheid- en kunstkenners in ons vaderland tot het geven van soortgelijke ge-
{==558==} {>>pagina-aanduiding<<}
schriften aan te sporen, ten einde de kennis en den smaak voor de heerlijke voortbrengselen der Grieksche beeldhouwkunst, zoo weinig beoefend en ontwikkeld bij de meeste geleerden en kunstenaars van Nederland, weder te doen ontkiemen, ontwikkelen en aanvuren.




Philaletes. Over de Waarheidsliefde. Door W. Muurling, Hoogleeraar te Franeker. Te Leeuwarden, bij W. Eekhoff. 1840. In gr. 8vo. 45 bl. f :-50.

Als men de menschen gadeslaat zoo als zij zich vertoonen, gedreven door eigenliefde en zinnelijkheid, dan wordt men vaak tot de ontmoedigende gedachten geleid, dat er in den mensch geene waarheidsliefde is. En nogtans is zij er, en wij ontdekken zulks, wanneer wij slechts onze beschouwing niet eenzijdig maar onbevooroordeeld inrigten. Wij ontwaren waarheidsliefde in den tijd der jeugd; wij zien haar bij den weetgierigen knaap, die naar het wezen der dingen vraagt; heerlijk zien wij haar uitblinken bij de edelen van ons geslacht, die niet aarzelen zelfs hun leven voor haar op te offeren; en niemand, zelfs de diepst gevallene niet, is volstrekt afkeerig en vreemd van de waarheid. Hetgeen haar 't meest in den weg staat, zijn onze verkeerdheden en gebreken. Om tot de waarheid te geraken, moet men dus zichzelven kennen. Ken uzelven. De waarheid zal u vrijmaken.
Dit is de gang en hoofdleiding der gedachten, welke in het voor ons liggende geschrift, in den vorm van een gesprek, ontwikkeld zijn, waarin de met den mensch onvoldane Aristo door Philaletes wordt teregt gewezen. Oorspronkelijk heeft het tot eene voorlezing gediend; dat het thans ook in druk verschijnt, heeft ons publiek te danken aan het verlangen van velen der hoorders; en, hoezeer het stukje geene nieuwe denkbeelden behelst, bevredigt het echter gewis ook den lezer, en doet hem den geest van van heusde, als niet met van heusde begraven, en eene gepaste navolging van onzen f. hemsterhuis in hetzelve opmerken. Op een beeld, (bl. 12) van het goud ontleend, zouden wij eene aanmerking maken, indien niet de waarheidsliefde ons drong, dezelve, volgens de nieuwste onderzoekingen van g. rose, weder terug te nemen; maar, daar deze toch niet algemeen bekend

{==559==} {>>pagina-aanduiding<<}
zijn, twijfelen wij echter, of in eene populaire redevoering gezegd mag worden, dat men het goud zelden zuiver in de aarde vindt. De stijl is los en eenvoudig, zonder zich echter door bijzondere schoonheden aan te bevelen.





Verhaal eener Reize in Rusland, gedaan in het jaar 1835. Door J. Ackersdyck, Professor aan de Hoogeschool te Utrecht. II Deelen. Te Groningen, bij W. van Boekeren. 1840. In gr. 8vo. XIV en 665 bl. f 7-20.

Is het ook in onzen tijd nog waarheid, wat, volgens cicero, pythagoras reeds opmerkte, dat velen, die zich op reis begeven, daartoe bewogen worden door het uitzigt op winst en voordeel; maar dat er ook eene voortreffelijker soort van reizigers is, die niets van dit alles bejagen, maar die komen om te zien en te onderzoeken, wat er geschiedt en op welke wijze, - dan mogen wij, bij de bekende verdiensten van den Heer ackersdyck, verwachten, dat zijn reisverhaal door deszelfs belangrijkheid boven de meeste werken van deze soort zal uitmunten. Vooral mogen wij deze verwachting koesteren, daar alleen de wensch, om den kring van zijne waarnemingen uit te breiden, den Hoogleeraar het plan deed vormen, hetwelk hij in den zomer van het jaar 1835 ten uitvoer bragt, om namelijk een belangrijk gedeelte van Rusland te bezoeken.
De Schrijver vertrok den 14 Junij van Amsterdam, met eene stoomboot op Hamburg, na van daar eenen uitstap in Holstein gedaan te hebben, op dezelfde wijze van Lubeck naar Petersburg, bragt in deze hoofdstad eene maand door, begaf zich in het laatst van Julij naar Moskou, vertoefde aldaar tot den 18 Augustus, en vertrok toen over Joroslawl naar Nisney Nowgorod. Na gedurende eene week de beroemde jaarmarkt aldaar te hebben bijgewoond, reisde de Schrijver naar Kazan, de hoofdstad van het voormalige Tartaarsche Koningrijk van denzelfden naam, maar sedert lang de hoofdplaats van een Russisch Gouvernement. Na ook hier gedurende eenige dagen het merkwaardigste bezigtigd te hebben, vertrok hij den 7 September langs eenen anderen weg, over Simbirsk, weder naar Moskou. Na nog eenige dagen vertoevens aldaar, kwam hij den 22 September te Petersburg terug, en vertrok op den 15 October, wederom

{==560==} {>>pagina-aanduiding<<}
met eene stoomboot, naar Lubeck, van daar over Hamburg, Bremen, Lingen, Deventer, en kwam, na zijne reis in ruim vier maanden volbragt te hebben, op den 25 October terug in zijne woonplaats te Utrecht.
Ofschoon de tijd, dien de Hoogleeraar over deze reis besteden kon, te kort is, om eene volledige beschrijving van het door hem bezochte gedeelte van Rusland te leveren, en het te bejammeren is, dat de geleerde Man, die dit zelf betreurt, niet vooraf zich met de vereischte kennis der Russische taal hebbe toegerust, vindt de lezer hier echter eenen kostbaren schat van wetenswaardige berigten. Zoo veel tijd en omstandigheden het veroorloofden, heeft de Reiziger getracht, Rusland te leeren kennen, en op te merken en te vernemen, in hoe ver, hetgeen andere reisverhalen behelzen, met de waarheid overeenkome. De geest, die in het werk heerscht, de stijl, waarin het geschreven is, en de belangrijkheid der behandelde onderwerpen, zijn allen zoodanig, als men die van den smaak en het verstand des Schrijvers mag verwachten. De reisbeschrijving is gesteld in den vorm van een dagverhaal. Ofschoon nu de Hoogleeraar dagelijks heeft opgeteekend hetgeen hem merkwaardig voorkwam, zijn toch opmerkingen en bijzonderheden, welke niet tot eenen bepaalden dag behoorden, sommige veeleer als slotsommen van hetgeen hij van tijd tot tijd hoorde of zag, afzonderlijk aangeteekend. Soms vond hij ook plaatsen in andere reisverhalen, welke juist dat vermeldden, wat hem was voorgekomen, waarom hij dan alleen naar zulke plaatsen verwees. Dit een en ander gaf den Hoogleeraar aanleiding, om, uit die aanmerkingen en uit zijne herinnering, op zijn dagverhaal, als algemeene aanmerkingen, een vrij breedvoerig maar hoogstbelangrijk bijvoegsel te laten volgen. In hetzelve handelt hij, onder andere onderwerpen, over de uitgestrektheid van Rusland, de bevolking, bijzonderheden omtrent het volk, karakter der Russen, nijverheid, Godsdienst, beschaving, onderwijs, literatuur, Universiteiten, de verschillende standen, adel, geestelijkheid, middelstand en lijfeigenen, de krijgsmagt, het regt in
Rusland, den regeringsvorm, de financiën en het bestuur der Gouvernementen enz. Als eene proeve plaatsen wij hier een gedeelte van hetgeen de Hoogleeraar mededeelt omtrent de veroveringen der Russen, hetgeen vooral in het tegenwoordige tijdstip met belangstelling zal ontvangen worden:

{==561==} {>>pagina-aanduiding<<}

‘Rusland moest voor zijnen handel zich tot aan de Zwarte Zee uitstrekken, en het konde onmogelijk de landen rondom den Caucasus in vijandige handen laten. Turkije en Perzië waren hier de gevaarlijke naburen; en waar die in hunnen verzwakten toestand zelve niet meer te vreezen zijn, kunnen de Russen niet gedoogen, dat zich andere Staten door verovering of invloed de gelegenheid zouden verschaffen, om hun Rijk te bedreigen, of hunnen handel te belemmeren. Hier is het eigenlijk Engeland, waarmede Rusland in botsing geraakt. Rusland heeft, door de anders niet uitgestrekte aanwinst van de boorden der Zwarte Zee, ten zuiden van den Caucasus, een' grooten stap voorwaarts gedaan, dewijl het nu dit gebergte van alle zijden insluit, en zoo het uitzigt heeft, om de bergbewoners, welke door Godsdiensthaat vijandig jegens de Russen gestemd zijn, en ter zee steeds in betrekking met de Turken bleven, te beteugelen en tot gehoorzame onderdanen te maken.
Doch voor de vaart op de Zwarte Zee moet het de zekerheid hebben, dat de Bosphorus en de Dardanellen steeds zullen geopend blijven; en, wanneer Turkije valt, in wiens handen zullen dan die zeeëngten komen? Dit punt is van overwegend belang voor Rusland; de geheele toekomst van zijne zuidelijke provineiën is daaraan verbonden; en juist om dezelfde reden is het een hoofdpunt voor de politiek van Engeland, dat met naijver de ontwikkeling van de nijverheid in die provinciën en tevens die der zeemagt van Rusland beschouwt.
Van de andere zijde heeft Rusland het grootste belang, om alle de boorden der Caspische Zee onder zijn gebied te brengen; want dan eerst zullen de nieuwe provinciën, die het noordelijk en westelijk van die zee bezit, zich volkomen kunnen ontwikkelen, een veilige en voordeelige handel op die zee kunnen gedreven worden. Bovendien zijn de grenzen van de Caspische Zee af tot China voor Rusland nog zeer onzeker; de zwervende stammen, welke zich daar bevinden, Basjkieren, Kirgizen en andere, maken het verkeer met Boechara en Indië onveilig. Eenige hebben zich reeds onder de bescherming van Rusland gesteld, en alle hebben behoefte aan eene krachtige opperheerschappij. Dáár is dus eene nog grootere uitbreiding van gebied in het belang van Rusland, en inderdaad in dat van de beschaving in het algemeen; doch juist daar doet elke verovering de Ruseen

{==562==} {>>pagina-aanduiding<<}
naderen tot Engelsch Indié. Hierin ligt een voorname grond van den naijver van Engeland jegens de Russische regering. Het is merkwaardig, hoe eenige Engelsche Schrijvers trachten te betoogen, dat zij, om de belangen van Europa, de te groote magt van Rusland gevaarlijk achten, en met welke teedere belangstelling zij spreken van de Circassiërs in den Caucasus, wier nationaliteit zij vreezen, dat verloren zoude gaan, wanneer die zich met de Russische regering verzoenden, en, in plaats van de reizigers te plunderen, het land bebouwden; - zoude het Engelsch eigenbelang deze Schrijvers, of wel zij hunne lezers misleiden?’
Dat de Hoogleeraar het verhaal van zijne reize eerst in het vijfde jaar, nadat hij die gedaan heeft, het licht doet zien, kunnen wij niet anders dan goedkeuren, daar het uit den inhoud blijkt, dat hij het door hem opgemerkte naauwkeurig heeft vergeleken met de beste geschriften over Rusland, die binnen zijn bereik waren, en welker opgave in de Voorrede voorzeker de waarde van het werk verhoogt. Lezers, die het niet maar te doen is om verrassende avonturen, en wier smaak niet te zeer verwend is door de romaneske verdichtingen, die hun al dikwerf ook onder de gedaante van reisbeschrijvingen worden aangeboden, zullen de beschouwingen van onzen geleerden Landgenoot met erkentelijkheid ontvangen.
Wij eindigen ons verslag met den wensch, dat in onzen tijd, waarin Rusland zoo veel belang wekt, en naar evenredigheid nog te weinig gekend wordt, des Schrijvers arbeid, bij eene gunstige ontvangst door ons lezend publiek, voor velen het middel moge zijn, om, bij staatkundige gebeurtenissen, die gedeeltelijk reeds plaats hebben en gedeeltelijk te voorzien zijn, met eenige kennis van zaken te kunnen oordeelen.




Waldemar de Overwinnaar, of Denemarken en de Denen in het glansrijkst tijdperk hunner geschiedenis; door B.S. Ingemann. III Deelen. Uit het Deensch. Te Leeuwarden, bij G.T.N. Suringar. 1839 en 1840. In gr. 8vo. XXIV en 915 bl. f 8-90.

De Heeren telting en behrns, die, om zich de Deensche taal eigen te maken, dezen Roman in handen namen, en

{==563==} {>>pagina-aanduiding<<}
dien, ter stijloefening in het Nederduitsch, te zamen vertaald hebben, behoeven tot geene captatio benevolentiae hunne toevlugt te nemen, om een aanprijzend verslag voor dezen hunnen arbeid te verwerven. Ingemann's Waldemar is als historisch tafereel en als romantisch voortbrengsel in allen deele waardig, om ook buiten het vaderland van den Schrijver bekend te worden; hetgeen, daar de kennis der Deensche taal onder ons niet zeer algemeen is, zonder de taaloefening van deze beide letterkundigen niet zoo spoedig, en waarschijnlijk slechts door eene vertaling van eene vertaling zou geschied zijn. Ofschoon op den eernaam van hoogzedelijk, dien de Heer telting aan de Oudnederlandsche natie geeft, nog al wat af te dingen is, hebben wij van ons lezend publiek toch zoodanige gunstige gedachte, dat wij het er voor houden, dat de verzekering van den Heer telting, dat hier niets voorkomt, wat de goede zeden en de strenge eischen der eerbaarheid kwetst, en dat vrouwen en meisjes het boek gerust in handen mogen nemen, gewisselijk zal medewerken tot eene gunstige ontvangst van dezen vreemden Roman, die zoo wel wegens deszelfs zedelijke strekking, als wegens het aangenaam onderhoud, hetwelk hier den lezer verschaft wordt, inderdaad alle aanbeveling verdient. Eene enkele uitdrukking viel ons in het oog, waarop wij aanmerking maakten. Wij zeggen in onze taal niet uit de vieren, maar te viervoet of spoorslags rennen. Ook zouden wij, in plaats van ‘den minderjarigen kanut vervoogdende,’ liever schrijven: als voogden van. Over het geheel evenwel is de vertaling zeer wèl geslaagd, en zal voorzeker onze lezende landgenooten met ons doen wenschen, dat, bij voortgezette beoefening der Deensche taal, door deze beide letterkundigen nog
meerdere vruchten van denzelfden grond op onzen bodem mogen overgebragt worden.





Aanteekening op de Grondwet, door Mr. J.R. Thorbecke, Hoogleeraar te Leiden. Te Amsterdam, bij J. Müller. 1839. In gr. 8vo. VIII en 336 bl. f 3-90.

Wat kan de dubbele Kamer niet doen? Augustus 1840. 's Gravenhage, bij P.C. Dill. 1840. In gr. 8vo. 15 bl. f :-30.

{==564==} {>>pagina-aanduiding<<}


Proeve van Wet op de Ministeriéle Verantwoordelijkheid, met eene toelichtende Memorie. Te Vlissingen, bij P. Wedts de Swart. 1840. In gr. 8vo. VI en 35 bl. f :-35.

Het zoo belangrijke werk van Prof. thorbecke, een werk van blijvende waarde, is ons te laat ter beoordeeling geworden, om in tijds ons gevoelen over al de daarin aangewezene leemten en voorgestelde verbeteringen der nu reeds (zoo men het noemt) herziene, doch bij het verschijnen dezes werks nog niet herziene Grondwet mede te deelen. Het is een doorloopende comentarius, die van Artikel tot Artikel aanwijst, waar en hoe, naar des Schrijvers meening, de Grondwet behoefde en behoorde verbeterd te worden. Doch wat is er geschied? De Hoogleeraar thorbecke rangschikt de regtstreeksche Verkiezingen, d.i. de verkiezing der Leden van de Tweede Kamer onmiddellijk door de tegenwoordige Kiescollegiën, vermeerderd met zoodanige gegradueerden aan eenige Hoogeschool des Rijks, als thans nog van het kiesregt zijn buitengesloten, geenszins onder hetgene hij bij herziening der Grondwet wilde hebben ingevoerd. Intusschen, wat heeft de stelselmatige Oppositie van hemzelven en zijne vrienden in het staatkundige kunnen baten? Alleenlijk, dat het voorstel tot periodiek aftreden van de Leden der Stedelijke Regeringen, en dus eene gewigtige verbetering, door de dubbele Kamer verworpen is. De Oppositie was te zwak, om al de wetsontwerpen te doen afstemmen. Alleen dáár, waar de Aristocratie er belang in vond, eene verbetering tegen te houden, en door eene Oppositie gesterkt werd, die tegenstemde, om zich gelijk te blijven; alleen dáár zegevierde die Oppositie. Doch van waar die zwakheid der liberale partij? Immers alleen daaruit, dat zoo wel de enkele Kamer, als de tot hare verdubbeling bijgevoegde Leden, verkozen waren door de Provinciale Staten; terwijl men van de Provinciale Staten, zoo lang zij zelve niet regtstreeks door eenigzins beter zamengestelde Kiescollegiën worden benoemd, geene andere keuzen wachten kan, dan over het algemeen in den geest der bevoorregte familiën. Al het
schrijven over de gebreken der Grondwet moest dus wel op eene kleinigheid uitloopen. De dubbele Kamer was bijeengeroepen. Zij had slechts ja of neen te zeggen. En nu werd het weder bewaarheid: Parturiunt montes, nascetur ridiculus mus. Intusschen, de beslissing is er. De zaak is in staat van ge-
{==565==} {>>pagina-aanduiding<<}
wijsde; er bestaat in dezen geene cassatie, en wij moeten er in berusten,
Wij zeiden daareven, dat de dubbele Kamer steeds ja of neen te zeggen had; en hieruit volgt, dat zij naar ons inzien, geenszins eene constituerende vergadering was, en wij volkomen instemmen met den Schrijver der brochure: Wat kan de dubbele kamer niet doen? Als wij in de Grondwet niet willen lezen, wat wij er gaarne in vinden zouden, maar alleen, wat er uitdrukkelijk geschreven staat, dan komt het ons onmogelijk voor, en strijdig met de regelen eener onpartijdige uitlegkunde, om eene uitgebreider magt, dan de vorenomschrevene, aan de dubbele Kamer toe te kennen.
Doch wat kan de Koning met de Eerste en de gewone Tweede Kamer wel doen, indien allen het belang des Vaderlands onpartijdig inzien en behartigen? Onder anderen de thans in de herziene Grondwet duidelijker, dan bevorens, erkende Ministeriéle verantwoordelijkheid zoodanig regelen, dat zij geen ijdele klank blijft. Dat zou zelfs hebben kunnen geschieden bij de nog niet veranderde Grondwet; en hiervan levert de Proeve van Wet op de Ministeriéle Verantwoordelijkheid het voldingend bewijs op. Wij vragen niet: Zou men dit of dat Artikel dier Conceptwet niet anders kunnen stellen? Zou de Proeve nog niet vollediger of beter kunnen zijn? Zoo de zaak ernstig ter sprake kwame, zou men in al die bijzonderheden zich kunnen verdiepen. Maar dit beweren wij: indien er eene soortgelijke Wet voorgedragen en aangenomen was (en beide zou zonder schending der Grondwet, ja zelfs in haren geest kunnen geschieden); dan bestond er eene wezenlijke en staatsregtelijke verantwoordelijkheid der Ministers en hooge Staatsambtenaren. Zal echter ooit een dergelijk ontwerp worden aangeboden? Zou het, vooral bij de Eerste, maar ook reeds vooraf bij de Tweede Kamer doorgaan? Of, zoo de Tweede Kamer het voorstel deed, zou het met goed gevolg bekroond worden? Wij vreezen neen, en vermoeden dat dit ontwerp in het lot zal deelen van dat eener wet op de regtstreeksche verkiezingen door Mr. roest van limburg, en van het ontwerp eener herziene Grondwet door Mr. d. donker curtius. Alle zoodanige opstellen bewijzen de mogelijkheid eener echt-constitutionéle wetgeving in ons vaderland, bij de ongezindheid van de meesten hunner, die magt en gelegenheid hebben, om die allezins bereikbare idealen te verwezenlijken. Doch dit strekke ter aanbeveling eener wet

{==566==} {>>pagina-aanduiding<<}
op de aansprakelijkheid der hooge Staatsambtenaren, dat zij kan worden aangenomen, al blijft het verkiezingstelsel in werking, hetwelk tegenwoordig bestaat.




Dichtbloemen, bij de naburen geplukt. Door H. Tollens, Cz. Te Leeuwarden, bij G.T.N. Suringar. 1839. In gr. 8vo. XIV en 150 bl. f 3-60.

Een bundel met uitgelezene vertaalde dichtstukjes van de hand van tollens moet wel van eene gunstige ontvangst verzekerd zijn. Zeker is de smaak van het publiek ten aanzien van poëtische voortbrengselen in de laatste jaren veel veranderd. Er is een geheel andere geest in onze dichtstukken gekomen. De invloed van vreemde letterkunde op de onze is in dit opzigt verbazend groot geweest. De Engelsche literatuur heeft eenen zeer gunstigen, de Fransche hier en daar eenen zeer ongunstigen invloed gehad. Maar, ondanks die veranderingen in smaak en trant, zal tollens toch altijd iets eigenaardig nationaals behouden, dat bijval moet vinden. Hij zal in vele opzigten Volksdichter bij ons blijven, vooreerst en voornamelijk om de huiselijkheid en godsdienstigheid van vele zijner stukjes, en ten andere om de ongekunsteldheid en eenvoudigheid zijner taal en versificatie. Wanneer ook sommige zijner groote stukken, wier gebreken hij zelf niet heeft ontkend, vergeten zullen zijn, zullen vele zijner kleinere gedichten in den mond van talrijke bewonderaars blijven leven.
Wat vooral hem dikwijls kenmerkt, is zekere naïveteit, zoowel in woorden en uitdrukkingen, als in gedachten. Daarom is hij van al onze dichters zeker de gene, die met den gelukkigsten uitslag claudius kon overbrengen. Ook in den bundel, die hier voor ons ligt, zijn vele stukjes, waarin dat eenvoudige en ongekunstelde of dat echt naïve wordt gevonden, en deze zijn stellig de besten en de best gelukten. De toon van anderen stemt minder met dien van tollens zelven overeen. Lamartine of victor hugo zijn niet eenvoudig genoeg; of waar zij eenvoudig willen zijn, ziet men de gekunsteldheid te veel. Verscheidene van onze jonge Dichters mogten liever bij tollens ter school gaan, om van hem te leeren, wat ware eenvoudigheid van taal is,

{==567==} {>>pagina-aanduiding<<}
en hoe veel deze verschilt van die gezochte eenvoudigheid, die zich bij hen in ieder woord verraadt.
Wat de keuze der stukjes aangaat, die hier worden geschonken, zij is meestal gelukkig. Enkelen, gelijk b.v. Herdersdicht, zijn een weinig uit den tijd; maar de meesten verdienen hunne plaats. Gelukkig zijn vooral de vertalingen naar hölty, hebel, burns, jacobus V, w. scott, tastu. Wel kende Rec. de oude Boer aan zijn' zoon, Vergankelijkheid en anderen; maar hij vond ze hier met groot genoegen weder. Het laatste vooral (was het vroeger geplaatst, of kende Rec. het alleen in handschrift?) is een juweel. De oude Schooijer, het Wiegelied van Madame tastu, de oude Vrouw van beranger, en de stukjes uit burns, dien echten Volksdichter der Schotten, zijn sieraden van dezen bundel. Wij vertrouwen dat hij vele lezers zal vinden. Wij danken den Dichter voor de zorg, aan de schikking en keuze der stukken besteed; voor de overbrenging zelve begeert hij onzen dank zeker niet, daar het genoegen van den arbeid de moeite rijkelijk beloont. De Uitgever heeft voor eene nette uitvoering zorg gedragen; en zoo vinde deze bundel ruim het debiet, dat hij verdient!

Deugd en Ondeugd, of de Lotgevallen van Fridoline en Dorothea; een tegenhanger van het werkje van C. Schmid: Deugd en Ondeugd. Naar de tweede Hoogduitsche uitgave. Met Platen. Te Deventer, bij A, J. van den Sigtenhorst. In kl. 8vo. 132 bl. f 1-10.

Gelijk de met lof onder ons bekende schmid, onder den titel van Deugd en Ondeugd, de lotgevallen van den goeden Frederik en den boozen Diederik voor jonge knapen beschreven heeft, zoo beschrijft de zich alleen door de letters f.w. aanduidende Schrijver die van de goede Fridoline en de booze Dorothea ‘met den wensch, dat jonge meisjes ook hier aanleiding mogen vinden, om levendig te leeren inzien, welke onschatbare voordeelen een godsdienstige zin en eene, steeds aan zichzelve gelijkblijvende,’ (?) ‘onwankelbaar standvastige deugd, zelfs onder het grootste leed der aarde, aan het deugdzame hart schenken, daar integendeel slechts bange onrust, gedurige vrees en ten laatste de geduchtste straffen de bezoldiging der ondeugd zijn, ofschoon de Vader

{==568==} {>>pagina-aanduiding<<}
der barmhartigheid den berouwhebbenden zondaar zijne alles omvattende genade niet onttrekt.’ - Aan dit loffelijk oogmerk beantwoordt dit boekje ook vrij wel: het is hier en daar wel wat avontuurlijk, maar toch niet overdreven; het boezemt goede gevoelens op eene aangename wijze in, en beveelt zich ook door zijnen verhaaltrant aan. - Rec. wil den jongen lieden door geen verdere inhoudsopgave de nieuwheid benemen, maar prijst het hun gaarne ter lezing en behartiging aan.

De Paascheijeren. Een geschenk voor Kinderen. Door C. Schmid. Vierde Druk. Met Platen. Te Amsterdam, bij ten Brink en de Vries. 1838. In kl. 8vo. 64 bl. f :-60.

De Christelijke Familie, het stomme Kind en het oude Kasteel. Drie belangrijke Verhalen voor de Jeugd. Door C. Schmid. Te Amsterdam, bij ten Brink en de Vries. 1838. In kl. 8vo. 76 bl. f :-75.

Bij de menigte van oorspronkelijke Nederlandsche werkjes ten gebruike voor de jeugd heeft zekerlijk van het van buitenslands aangevoerde niets aanspraak op de eer der overzetting in onze taal, dan hetgeen uitmunt. Voorzeker toch is het eene eer te achten voor een buitenlandsch voortbrengsel, voor de jeugd bestemd, gedost te worden in het gewaad eener taal, in welke van alphen, van der palm, p. moens, Mevr. van meerten, om zoo vele andere verdienstelijke Schrijvers en Schrijfsters niet te noemen, voor die zelfde jeugd geschreven hebben. Het verblijdt ons, dat wij de beide aan het hoofd van dit verslag genoemde werkjes onder de zoodanigen mogen rangschikken, door welker overzetting aan onze jeugdige landgenooten eene wezenlijke dienst is bewezen, daar zoo wel de inkleeding en het onderhoudende der verhalen, als de vrome Christelijke geest, die in beiden heerscht, dezelve de opmerkzaamheid van ouders en opvoeders en de aanbeveling aan de jeugd doet waardig zijn. Daar de Schrijver door vroeger vertaalde stukjes, en vooral door zijnen Kinderbijbel, reeds gunstig bekend is, twijfelen wij ook niet, of deze uitgave der thans aangekondigde boekjes zal met eene goede ontvangst bekroond worden.





{==569==} {>>pagina-aanduiding<<}

Boekbeschouwing.

Dissertatio Theologica Exegetico-Moralis de parte Epistolae Pauli ad Romanos paraenetiea, quam - publico ae solemni examini submittit Petrus Abraham Borger, Lugduno-Batavus. Lugd. Batav. apud Haak et Socios. 1840. F. oet. maj. 255 pag.

Bovenstaande naam roept Referent met weemoedig gevoel zijnen een weinig jongeren Akademischen tijdgenoot voor den geest, den grooten, den in zijne soort eenigen e.a. borger, die in zijnen korten leeftijd de heerlijkste proeven gegeven heeft van zijn veelomvattend genie, waardoor hem genoegzaam alles, wat hij aangreep, gelukte, maar die, helaas! onder den last zijner onvermoeide studiën en zijner herhaalde wederwaardigheden al te vroegtijdig bezweken is. Moge zijn eenig overgebleven Zoon, al is het dan ook met minder schitterende gaven en in minder verheven werkkring, gelukkiger zijn, en, in den geest zijns Vaders arbeidende, de talenten, die hem naar zijn vermogen zullen toebetrouwd worden, op goede winst aanleggen voor het Rijk der waarheid en deugd! Hiertoe geeft zijne Doetorale Dissertatie, waarvan Ref. een kort verslag gaat geven, gunstige hoop.
Het vermanende gedeelte van paulus Brief aan de Romeinen, H. XII-XV:13, is het onderwerp dezer Verhandeling. - De hooge ingenomenheid, die borger voor een Hoogduitsch gezegde van glöckler aan het hoofd zijner Dissertatie te kennen geeft, zou men den jeugdigen Schrijver ter liefde zijner stof gaarne ten goede houden, al deelde men zelf daarin niet zoo volkomen; maar Ref. roept hem toch toe: ‘Ne quid nimis! men verheffe den Apostel toch niet boven den eenigen Meester!’ - Nog eene andere algemeene aanmerking zij hier bijgevoegd! De gewone onderscheiding, die ook borger p. 2, 3 maakt, van pars theoretica en practica in de brieven van pau-
{==570==} {>>pagina-aanduiding<<}

lus, komt Ref. niet allezins juist voor. Er mogen in het hier behandelde gedeelte eens meer uitvoerig pligten aangeprezen worden; maar voor het overige kan hij niet vinden, dat paulus of eenig ander Apostel het theoretische en practische van het Evangelie zoo angstig afbakent; (men zie b.v.H. VI en VIII) zelfs niet op de meeste andere, laat staan dan op alle (p. 6) of bijna alle (p. 7) Brieven van paulus is die onderscheiding toepasselijk: indien men die aan de Ephesiërs en Colossensers en den eersten aan de Thessalonicensers uitzondert, hoewel zij ook daar niet zuiver te vinden is, zal men ze in de overige Brieven niet aantreffen.
Het kleinste gedeelte dezer Verhandeling, p. 5-80, besteedt borger tot de verklaring van de voorgestelde Hoofdstukken. Men vindt hier over 't geheel geen diep en in breede geleerdheid uitloopend exegetiseren, maar meestal korte, niet ongewone ophelderingen, doch waarin men met genoegen eene gezonde exegese gevolgd, en van goede voorgangers onder de ouden en nieuwen gebruik gemaakt ziet. - Bij vele enkele plaatsen stilstaan, kan Rec. hier niet: eene kleine handvol aanmerkingen dan slechts den jongen Schrijver bescheiden aangeboden! - Bij H. XII:1, 2 had het gevoelen van van der palm wel mogen in aanmerking genomen worden, dat deze plaats ziet op de uitwendige eerdienst der Christenen. Bij de spreekwijze deze wereld heeft borger het met vele Uitleggers gemeen, dat hij niet let op de beteekenis, die dezelve bij jezus en de Apostelen doorgaans had, en toenmaals noodwendig hebben moest, namelijk de Joodsche of de Heidensche maatschappij, die tegen christus en zijne zaak vijandig overstond, waarvan de Christenen ten aanzien van het godsdienstige uitgegaan waren, maar waarvan zij nog zoo ligt de verkeerdheden en ondeugden in het Christendom wilden bijbehouden: de veronachtzaming van deze beteekenis heeft in de Bijbelsche Exegese en in de Christelijke Ascetiek veel kwaad gedaan. - Bij vs. 8 keurt borger wel af, maar zonder bewijs, ἐν ἁπλότητι met theophyl., bengel en grot. voor liberaliter, abundanter te houden,

{==571==} {>>pagina-aanduiding<<}
en stelt wel, dat het sinceritate beteekent, maar toont niet, hoe opregtheid bij het mededeelen in eenen armverzorger te pas komt. Dat προϊστάμενος een verzorger van vreemdelingen is, zoo als hij met bengel en de wette aanneemt, mogt ook wel, zoo het kon, nader bewezen zijn. - Vs. 19 volgt hij, bij δότε τόπον τῇ ὀργῇ, het gevoelen der genen, die vertalen: relinquite iram Deo, en zegt, dat τόπον διδοναι op dezelfde wijze gebruikt wordt Rigt. XX:36, luc. XIV:9 en eph. IV:27; maar het enkel inzien dezer plaatsen leert duidelijk, dat het daar in geheel anderen zin voorkomt. - H. XIII:12 verstaat hij door νὺξ te regt den tijd van onkunde en ondeugd, vóór de aanneming van het Christendom, maar door ἡμέρα den tijd der toekomstige zaligheid; doch waarom niet, bij regtstreeksche tegenstelling, den tijd van kennis en deugd door het Evangelie? en vs. 13 dient ὡς ἐν ἡμέρᾳ, waar borger weder dezelfde beteekenis aanneemt, in dezen zamenhang duidelijk alleen ter vergelijking, als in den dag, d.i. als dezulken, wier verrigtingen het daglicht niet schuwen. - Hoe kan borger H. XIV:2 eene oppositie in de beide deelen van dit enuntiatum ontkennen, die toch zoo duidelijk te lezen staat? ὃς μὲν
πιστεύει ϕαγεῖν πάντα ὁ δὲ ἀσθενῶν (i.q. ὃς δὲ ἀσθενεῖ) λάχανα ἐσθίεἰ. - Bij vs. 5 had Rec. iets verwacht over de beteekenis van πληροϕορεῖσθαι, en bij vs. 15 over die van ἀπολλύειν, dat borger, p. 217, 8, door perdere overzet; maar zou het in dezen zamenhangniet zijn afvallig maken? - Bij κυριεύσῃ, vs. 9, teekent borger aan: ‘Non tantummodo de imperio morale intelligendum, verum etiam de imperio physico in omne genus humanum’: waar staat dit laatste in het N.V.? Joan. XVIII:36, 37 toch zeker niet? - Tantum!
Ref. gaat over tot het tweede en grootste gedeelte dezer Dissertatie, dat van p. 81 tot 251 loopt, waarin borger de zedeleer, die in de opgehelderde hoofdstukken vervat is, behandelt, en tot drie hoofdpunten, en deze vervolgens wederom tot eenige bijzondere artikels brengt: I.

{==572==} {>>pagina-aanduiding<<}

De Christelijhe liefde, (H. XII en XIII:8-14.) II. De onderlinge pligten van Overheden en Burgers, (H. XIII:1-7.) III. De Christelijke verdraagzaamheid jegens andersdenkende Christenen. (H. XIV en XV:1-13.) Deze verdeeling en rangschikking heeft nog al hare zwarigheden; want H. XII:11, 12, en de excursus, H. XIII:11-14, behoort niet bij de Christelijke liefde, waartoe integendeel de derde rubriek zeer wel zou kunnen gebragt worden. - Hoe dit zij, men vindt hier eene vrij uitvoerige behandeling van de door paulus in dit gedeelte zijns Briefs aangeprezene pligten: hierbij nu mag Ref. niet ontkennen, dat hier zoo veel goeds bijeengebragt, en met dien ernst behandeld is, dat de jeugdige Schrijver hieraan veel tijd en vlijt lofselijk blijkt besteed te hebben; maar hij mag ook niet ontveinzen, dat hier, naar zijn inzien, eene al te groote breedvoerigheid heerscht, die wel eens tot vervelende langwijligheid uitgerekt wordt; - dat hem ook de form niet altijd de meest gepaste en gelukkige voorkomt, als meer naar eene Leerrede in den toepassenden toon, dan naar eene Akademische Verhandeling gelijkende; - dat er ook lange uitweidingen in voorkomen, die bekort konden worden, b.v. p. 195 de groote en onuitvoerbare menigte van vereischten, om te weten, of iets al of niet geoorloofd is; of Cap. II, § 1, waarin borger wel goede denkbeelden over het zoogenaamde Goddelijk regt der Overheid aan den dag legt, maar hoe verschrikkelijk langdradig! en waarbij, (om dit in het voorbijgaan te zeggen) Ref. hem het bewijs voor de doodstraf uit de spreekwijze het zwaard dragen gaarne wil laten houden, daar het immers niets anders is, dan eene spreekwijze uit het gemeene leven genomen, om in 't algemeen het regt van straffen aan te duiden; waarbij ook nog in aanmerking komt, dat jezus en de Apostelen zich, om wijze redenen, met de toen
bestaande inrigtingen des burgerlijken levens niet bemoeiden, en dus de doodstraf, zoo wel als de slavernij, onaangeroerd lieten. - Bij den genoemden overvloed intusschen heeft het Ref. verwonderd, dat borger op H. XII:1, 2 in 't geheel geen acht geslagen, van vs. 4-8

{==573==} {>>pagina-aanduiding<<}
weinig partij getrokken, vs. 9b, dat nu ontbreekt, maar niet bij vs. 9a gevoegd, en p. 114, 5 onder de proprietates caritatis Christianae behandeld, en bij de pligten jegens vijanden, § 8, H. XII:14, overgeslagen heeft. - Doch punctum! Ref. wil niet vergeten, dat hij het Akademiewerk van een jong mensch voor zich heeft, waarin zulke kleine onachtzaamheden, zoo wel als de bovengenoemde overladingen, wel eens meer voorkomen, die tijd en oefening leert verhelpen. - Ware dit verslag niet reeds lang genoeg uitgeloopen, dan zou Ref. nog de afzonderlijke punten willen opgeven, volgens welke borger de bij paulus voorkomende pligten behandeld heeft, en die, zoo hij de kunstelooze orde des Briefschrijvers niet wilde volgen, misschien in eene gelukkiger logische orde hadden kunnen staan; maar hij wil thans alleen nog doen opmerken, dat borger de twee laatste paragraphen van Cap. III nuttig besteed heeft, om de voortreffelijke geaardheid van paulus uit hetgene, dat H. XIV-XV:13 voorkomt, te doen kennen, en om aan te toonen, welk gebruik wij daarvan nog tegenwoordig maken moeten; welk laatste voorzeker een moeijelijk en veelomvattend artikel is, welks volledige en naauwkeurige bearbeiding wij van eenen jongen Schrijver niet mogen verwachten.

Wat vooronderstelt de stichting der Christelijke Kerk door een' Gehruiste? Naar het Hoogduitsch van Dr. C. Ullmann, Hoogleeraar in de Godgeleerdheid te Heidelberg. Te Amsterdam, bij J.C. Sepp en Zoon. 1840. In gr. 8vo. 45 bl. f :-50.

Deze Verhandeling is, volgens berigt van den Vertaler, reeds in 1832, door den Schrijver in het Tijdschrift Theologische Studiën und Kritiken geplaatst, later, veel vermeerderd met twee andere, afzonderlijk uitgegeven, en heeft toen het beruchte werk van strauss slechts zijdelings, maar krachtig bestreden; en dit laatste is dan ook

{==574==} {>>pagina-aanduiding<<}
vooral de reden geweest, waarom de Vertaler het in onze taal heeft overgebragt. (*)
Ter beantwoording van de vraag, die den wat zonderling luidenden titel uitmaakt, tracht ullmann te bewijzen, dat er vóór en na iets wezenlijks en beslissends moet plaats gehad hebben, indien er eenige waarschijnlijkheid zijn zal, dat de Christelijke Kerk kan ontstaan zijn en voortdurend bestaan heeft door het geloof aan iemand, die aan het kruis gestorven was. - Ref. is, ten aanzien van het historische gedeelte van het Christendom, over het geheel geen groot vriend van die argumenta a priori, omdat daarin maar al te dikwijls geredeneerd wordt uit hetgene, dat wij op andere gronden weten werkelijk gebeurd te zijn, maar dat, geheel afgetrokken van de ware geschiedenis, zich niet zoo ligt a priori laat construéren en demonstreren, en waarbij men zich ligtelijk toegeeft aan theoriën, waarnaar het werkelijk gebeurde dan geplooid moet worden: liever onderzoekt hij de deugdelijkheid der getuigenissen van hetgene, dat er gezegd wordt gebeurd te zijn, en maakt daaruit het resultaat op, om te weten, wat hij met de meeste historische zekerheid, of, zoo dit niet volkomen kan, hooge waarschijnlijkheid, voor waarheid te houden hebbe. - Met dit al brengt ullmann zulke dingen in het midden, die allezins overweging verdienen, en, vooral met de uitkomst vergeleken, zeer aannemelijk zijn. Zoo toont hij, vooreerst, aan, dat ‘jezus, als Stichter der Christelijke Kerk, eene geestelijk en zedelijk belangrijke persoonlijkheid moet geweest zijn,’ en dat het idée hiervan, te zijnen opzigte, uit de zucht van vergoding of verheerlijking van verdienstelijke Mannen niet kan ontstaan zijn, want dat zij zich dan in dit geval anders zou geopenbaard hebben, door de zucht tot verkleinen en verlagen, die den mensch eigen is, zou te-
{==575==} {>>pagina-aanduiding<<}
gengewerkt zijn, [tegen dit laatste zou vrij wat in te brengen zijn] en op zichzelve alle die
werkingen, welke nu verhaald worden, niet zou hebben kunnen voortbrengen. - Ten andere tracht hij te betoogen, dat ‘de Gekruiste, die zoo werkte, eene onoverwinnelijke, alles overtreffende, alles doordringende kracht der liefde in zijn hart moest koesteren;’ - ten derde, dat ‘er in zijne leer eene onloochenbare kern der waarheid liggen moest’; - ten vierde, dat ‘zijne zending door buitengewone daden van Goddelijke volmagt (wonderwerken) moest bevestigd worden;’ - eindelijk, dat ‘zijn leven en werkkring niet met zijne kruisiging moest gesloten zijn, maar door eene zegevierende openbaring zijns levens en zijner werkzaamheid gevolgd worden.’ - Dit alles trekt hij nu nog eens kortelijk zamen, om de daarin gelegene bewijskracht in zamenhang te doen gevoelen, en redeneert ten slotte nog ex absurdo, door de aangevoerde punten als niet bestaande te vooronderstellen, en dan te zien, wat daaruit volgen zou. - Behoudens het boven in het algemeen over deze manier van bewijsvoering gezegde, heeft Ref. dit stukje met genoegen gelezen, en prijst het ter ernstige overweging aan.





Herinneringen van de eerste verkondiging van Christus in Nederland, in eene Leerrede over Filipp. I:18, uitgesproken den 17 Nov. 1839; en in eene Bijlage betrekkelijk Willibrord, door J.H. Reddingius, Gz., Theol. Doct. en Predikant te Franeker. Te Groningen, bij J. Oomkens. In gr. 8vo. 39 bl. f :-40.

De omstandigheid, dat de Roomsche Kerk in de maand November 1839 het elfhonderdjarige Eeuwfeest vierde der invoering van het Christendom in ons vaderland door willibrord, bewoog den Eerw. reddingius, om bij die gelegenheid over den op den titel vermelden tekst te prediken. De woorden van paulus geven den Redenaar aanleiding, om I. te onderzoeken, welken indruk op paulus

{==576==} {>>pagina-aanduiding<<}
de gedachte maakte aan eene gebrekkige verkondiging van christus, waarvan hij gewaagt; II. welken invloed, naar des Apostels voorbeeld, de herinnering van de eerste verkondiging in ons vaderland op ons moet hebben. Ofschoon Recensent willibrord meer beschouwt als den grondvester van het Pauselijk gezag in ons vaderland, dan wel als den eersten verkondiger van het Evangelie in dit land, en zelfs in dit gevoelen versterkt wordt door de hier geleverde bijdrage betrekkelijk willibrord, en ook niet kan toestemmen, dat juist het gebrekkige der Evangelieverkondiging dezelve nuttiger maakte voor onze weinig beschaafde voorvaderen, wien het moeijelijk zou gevallen zijn, terstond in geest en waarheid God te aanbidden, zoo erkent hij echter in deze Leerrede veel aangetroffen te hebben, hetwelk de opmerkzaamheid en de behartiging waardig is. De Leeraar heeft duidelijk en geleidelijk zijn onderwerp behandeld; de Leerrede houdt de aandacht aangenaam bezig, en is regt geschikt, om den Protestantschen Christen het voorregt dankbaar te doen waarderen van onder eene zuiverder verkondiging van het Christendom te leven, dan die, welke onzen voorvaderen ten deel viel.




De ware en valsche Verdraagzaamheid, of Eli, Gallio, en Paulus. Een woord voor onzen tijd, tot allen, die de geesten beproeven of ze uit God zijn. Door Pieter Ernst. Te Schoonhoven, bij S.E. van Nooten. 1840. In gr. 8vo. 31 bl. f :-30.

De Schrijver van deze bladen bezigt de voorbeelden der op den titel genoemde personen, om verdraagzaamheid uit zwakheid, verdraagzaamheid uit onverschilligheid, en verdraagzaamheid uit liefde van elkander te leeren onderscheiden. Al is het, gelijk door hem erkend wordt, dat juist geene onbekende waarheid hier voorgesteld wordt, om den liefderijken geest, die in dit geschrift heerscht; om de behoedzaam in acht genomene onpartijdigheid tusschen de verschillende meeningen over verlichting, beschaving, vrij-
{==577==} {>>pagina-aanduiding<<}
heid en regtzinnig geloof en godsdienstijver, verdient het de opmerkzaamheid van allen, die belang stellen in Godsdienst en Christendom.




Bijdrage tot de kennis der heerschende Oogziekte in het Nederlandsche Leger, en de behandeling er van in het Militair Hospitaal te Breda, van Julij 1836 tot Julij 1839; door L.P.J. Snabilié, Doctor in de Geneeskunde, Ridder der M.W.O., Chirurgijn-Majoor bij het Militaire Hospitaal in Garnisoen te Breda, enz. Met Platen. Te Breda, bij F.P. Sterk. 1840. In gr. 8vo. VI, 143 bl. f 2-:

Op den titel afgaande, zouden wij hier een tweeledig verslag te verwachten hebben: 1o. eene bijdrage tot de kennis der heerschende Oogziekte in het Nederlandsche Leger, - dus eene beschouwing dezer ziekte uit een meer algemeen oogpunt; 2o. de uitkomst van de behandeling van een gedeelte derzelve, en wel in het Militaire Hospitaal te Breda, - de eigene waarnemingen van den Schrijver. Hij zegt echter in het Voorberigt al aanstonds, dat het geenszins zijn plan is geweest, eene volledige Monographie over de Ophthalmia purulenta bellica sive militaris in het licht te geven; trouwens daartoe zoude ook veel vereischt worden, want tot dusverre heeft er nog geene volledige het licht gezien, ondanks de vele uitgegevene Monographiën, het zij met meer of minder aanbeveling, met goud en zilver bekroond, of door andere onderscheiding aanbevolen of om welke redenen ook aangeprezen. (*) Van meer belang is de mededeeling der behandeling; want evenmin als er tot dusverre eene volledige Monographie

{==578==} {>>pagina-aanduiding<<}
geschreven is, evenmin is er tot heden eene afdoende geneeswijze bekend geworden. Wij bedoelen daarmede geenszins eene specifieke geneeswijze, welke duce experientia onder het onwaarschijnlijke, zoo niet onder het onmogelijke te rekenen is, en hoogstens in het brein kan opkomen van iemand, die zich met de behandeling van oogziekten bezig houdt, zonder daarvan wezenlijke kennis te hebben; maar slechts eene zoodanige, die met eenigen nadruk, als uit het legio der vaak geheel tegenstrijdige geneeswijzen, zich verheft. De Schrijver bevestigt ook dit gezegde, wanneer hij schrijft, dat het er verre af is, te kunnen vooronderstellen, dat de genees-heelkundige behandeling der heerschende Oogziekte reeds ten toppunt van volmaking zoude gebragt zijn, bl. 111. Zich, in de behandeling zijner lijders, inzonderheid bij de sedert eenigen tijd in zwang gekomene behandeling door de cauterisatie met het salpeterzure zilver (nitras argenti fusum) bepaald hebbende, deed zulks hem besluiten, de uitkomsten zijner behandeling mede te deelen; van welke methode, gelijk hij zegt, in Nederland nog weinig gewag wordt gemaakt, alhoewel zij door den verdienstelijken Chirurgijn-Majoor kerst wordt gezegd reeds in 1835 ingevoerd te zijn. Ofschoon de Heer snabilié dus eigenlijk geen bijzonder werk over de heerschende Oogziekte wil schrijven, geeft hij toch op de eerste 54 bladzijden van haar eene eenigzins oppervlakkige schets. Mingekende bijzonderheden worden hier niet medegedeeld; maar merkwaardig is het vrij uitkomen voor gevoelens, die vroeger zoo zeer en thans nog hier en daar ook bij ons werden afgekeurd. En deze zijn vooral, dat de Heer snabilié deze Oogziekte niet als enkel catarrhaal wil beschouwd hebben, ofschoon vele harer verschijnsels ook bij de Ophthalmia
catarrhalis worden opgemerkt; waaruit men mag opmaken, dat in de oorzaak, welke haar voortbrengt, of liever, dat hare naaste oorzaak, het eigenlijke der ziekte, iets is, waarvan de aard tot nog toe onbekend is. Hetgeen daarover tot dusverre gezegd is, bestaat meer in gissingen, dan welbewezene daadzaken, verg. hier bl. 24. Dit tot heden ongekende iets houdt de Schrij-
{==579==} {>>pagina-aanduiding<<}
ver van vreemden oorsprong herkomstig te zijn, het kome dan uit Egypte of van elders. Verder drukt hij zeer op het besmettelijke (contagieuse) dezer ziekte, zoowel door onmiddellijke overbrenging van de stof, als door hare verspreiding in de lucht. Hij had hieraan vroeger getwijfeld, maar is thans door de ondervinding tot geheel andere gedachten gekomen, hetwelk veeltijds het geval is, wanneer bij een helder hoofd langduriger ondervinding bespiegelende beginsels loutert. Zoo zijn den Schrijver de zoogenoemde granulatiën geene aan deze ziekte bijzonder eigene verschijnsels, en is zijne beschouwing of optelling van verschijnsels die der gewone. Dat eene dergelijke besmettend werkende oorzaak zich onder sommige begunstigende omstandigheden zeer verspreiden kan, behoeft geen betoog; - door eene klierachtige gesteldheid des ligchaams, in een door ongebondenheid verzwakt ligchaam wordt een grond gevonden, die dit onkruid gereedelijk opnemen en waarin het verder tieren kan. Door de klierachtige gesteldheid van velen onzer jonge soldaten vindt de oogontsteking bij dit gedeelte een' gereeden ingang; - daardoor wordt in vele gevallen de voorzegging niet gunstig, en de Heer snabilié mag zich bij zijne uitkomsten bijzonder begunstigd rekenen. Of deze gunstige uitkomsten geheel en al op rekening van de door hem voorgestane geneeswijze zijn te stellen, zij hier geenszins gevraagd om het talent van den Heer snabilié in twijfel te trekken, maar diene enkel om een niet al te onbepaald
vertrouwen te stellen in eene behandeling, die niet altijd aan de verwachting beantwoordt, of dezelfde gunstige uitkomsten oplevert, welke de Schrijver van haar heeft mogen ondervinden. Hij zelf wijst dit aan op bl. 47, wanneer hij zegt: ‘Wij vertrouwen echter, in overeenstemming met onze waarneming en ondervinding en het gevoelen van zoo vele Ophthalmologen, dat er namelijk tot nog toe ter wering en genezing dezer Oogontsteking geene specifica bestaan.’ Maar het is genoeg, dat één middel gunstig werke, om door een aantal onnadenkende navolgers à tort et à travers aangewend te worden. Getuige daarvan ook onder anderen

{==580==} {>>pagina-aanduiding<<}
tegenwoordig de Levertraan, zoo als de Duitschers zouden zeggen een middel geworden gegen hauen und stechen, en hetwelk, zoo voortgaande, indien het de Cognac met zout niet doet (!) nog eens de Haarlemmer-olie uit haar verjaard regt zal verdringen; iets, waarvoor althans geen meerdere reden bestaat, dan voor het in plaats stellen van zoo vele andere uitheemsche middelen, wier brommende en bluffende aankondiging van dag tot dag meer en meer onze nieuwspapieren vult. De Politia medica schijnt te dezen zoo rekkelijk te worden, dat zij in de bedenkelijkste aankondigingen van geneesmiddelen zelfs tegen geheime ziekten zoo min zwarigheid vindt als in die van de source de vie of het Racaout der Arabieren, waarmede men in het Serail de uitgeputte krachten herstelt, en ons van daar liefderijk wel iets daarvan wil laten toekomen!
Terwijl de Heer snabilié over de aanwending der cauterisering nog al uitweidt, verzuimt hij ook de opgaaf van andere middelen en geneeswijzen niet. Hij vermeent echter de opgegevene uitwendige (locale) behandeling het zekerste middel te zijn, en wel de cauterisering met den lapis infernalis, het zij in substantie, of in eene solutie. Intusschen doet hij ook hier wederom van zijne gematigde en niet vooringenomene denkwijze blijken, wanneer hij zegt, dat eene gewijzigde inwendige behandeling bij complicatiën en bij de specifieke oogontstekingen meer te pas komt. Ook omtrent dit laatste punt verschilt hij echter zeer van velen zijner voorgangers en ambtgenooten; wanneer hij zegt: ‘Eenige Schrijvers hebben de specifieke werking van het venusgif op de oogzieken ontkend; dan deze hebben ook waarschijnlijk de verschijnselen der syphilitische iritis niet goed gadegeslagen en waargenomen,’ bl. 87. Ondanks de gunstige uitwerking der cauterisatie bij pas ontstaande oogontsteking, schijnt bij verouderde granulatiën, in de meeste gevallen, zoo wel van de zijde des Geneesheers als van den lijder, veel geduld geoefend te moeten worden. Merkwaardig is hetgeen de Schrijver in de navolgende woorden zegt: ‘Wij hebben echter ook meermalen in ons Hospitaal kunnen waarne-
{==581==} {>>pagina-aanduiding<<}
men, dat door toevallige omstandigheden, vreemde invloeden, en voornamelijk door bijkomende ziekten (zoo als Febres catarrhales, intermittentes, Typhoideae enz.) deze oogontsteking, zoo wel in haar acuut als chronisch tijdperk, en soms bij lang bestaan hebbende granulatiën, plotseling of langzamerhand verminderde en herstelde. In deze gevallen werd die bijkomende en algemeene ziektetoestand bestreden, en werden alsdan plaatselijk voor de oogontsteking geene geneesmiddelen
aangewend. Aan welken invloed moet zulks worden toegeschreven? Mijns inziens is het moeijelijk dienaangaande eene voldoende physiologische en pathologische uitlegging te geven, en zullen wij de verklaring en beslissing hiervan dus aan meer kundigen overlaten.’ Wat wij in verouderde gebreken van dien aard buiten de Hospitalen waarnemen, valt niet zoo moeijelijk te verklaren; en wordt dit vraagstuk in Noord-Braband vooral opgelost door het buitenverblijf in eene zuivere lucht, geregelde leefwijze, vermogende invloeden, die dáár niet bij uitsluiting huizen, maar welke dáár derzelver volle werking kunnen uitoefenen, omdat zij, door het wondergeloof versterkt, een' meer gereeden ingang vinden en eene onderworpene en getrouwe nakoming van het voorgeschrevene ten gevolge hebben. Het geloof doet daar meer af dan het talent.
Omtrent voorbehoedende middelen bepaalt zich de Schrijver, bl. 130, met aandrang tot aanbeveling der reeds bekende. Inzonderheid vestigt hij de aandacht op de ophooping of overvulling der verblijven met menschen, als een der schadelijkste, en met volle regt. Wij hadden wel een woord gewenscht tegen het ongelukkig en onzinnig denkbeeld, om deze ziekte, behalve de maatregelen, die de geneeskundige policie en de algemeene gezondheidsleer aan de hand geven, ook nog door geneesmiddelen te willen voorkomen; eene wijze van doen, door welke sommigen, van andere verdiensten ontbloot, zich hebben getracht te doen gelden, en enkelen inderdaad zich ook eenen betrekkelijken naam verworven hebben. Wat toch kan dwazer gedacht worden, dan alle avonden de gezonde

{==582==} {>>pagina-aanduiding<<}
oogleden van geheele kompagniën met een vaak prikkelend oogmiddel te zalven, met het doel, om de heerschende Oogziekte te voorkomen!!!
Tweeëntwintig waarnemingen, welke tot bl. 86 gaan, dienen ter practische staving van hetgeen de Schrijver vooraf behandeld heeft. Tot bl. 131 deelt de Schrijver nog negen waarnemingen mede, over de venerische ziekten, die het oog kunnen aandoen. Bij een gedeelte dezer waarnemingen zijn de namen der lijders verzwegen; had dit niet met allen, die onder deze rubriek bekend staan, het geval kunnen wezen? Wat doet toch hier de naam ter zake; en, gezwegen van het daardoor noodeloos gekrenkte eergevoel, welk misbruik kan hiervan niet door kwalijkgezinden gemaakt worden!
De Heer snabilié leidt uit zijne Verhandeling zeven gevolgtrekkingen af. Deze oogontsteking is van vreemden oorsprong; - zij is besmettelijk; - zij wordt door opeenhooping bevorderd; - zij komt bij voorkeur bij de Infanterie voor; - zij moet in verreweg de meeste gevallen door de cauterisatie behandeld worden; - zij komt ook als zamengestelde ziekte voor, en vordert dan eene daarmede overeenkomstige gewijzigde behandeling; - zij moet steeds krachtdadig en snel bestreden worden.
De bijgevoegde Platen onderscheiden zich niet als kunstvoortbrengsels, en hier en daar ontbreekt het niet aan enkele zinstorende drukfouten.
De Schrijver (opdat wij er dit nog bijvoegen) had hoofdzakelijk ten doel, ook andere Militaire Artsen op zijne behandeling in de heerschende Oogziekte opmerkzaam te maken; en tot dit einde bezigde hij de vruchten van gedane waarnemingen, gedurende eenige jaren in zijne militaire geneeskundige betrekking gedaan. Waarom volgen anderen, wien het niet aan stof ontbreken kan, dit loffelijk voorbeeld niet na, al konden zij zich ook op geene zoo gelukkige uitkomsten beroemen? Vreezen zij misschien eene voor hen ongunstige beoordeeling, in tegenoverstelling van anderen? De Hospitalen te Breda en te 's Hertogenbosch waren toch de eenige niet, waar de oogzieken in getale

{==583==} {>>pagina-aanduiding<<}
zamenvloeiden; en kwamen zij ook in de eerste plaats in die gestichten, het overgroot aantal oogzieken van 1830-34 kon dáár alleen niet op den duur vertoeven. Waar zijn de vandaar verzondene gebleven? wat is er van hen geworden? waar zijn zij verder verpleegd, en waarom hoort men, behalve van de Heeren snabilié, gobel en kerst, van de overige, met de behandeling der Oogziekte bezig geweest zijnde, Heeren geen enkel woord te dezen opzigte? Men zoude nog een aantal vragen deswege kunnen doen en niet weinig gissingen daarbij voegen. Mogt in geen geval daarvan de reden te vinden zijn in hetgeen wij lazen in het tafereel omtrent het doctum en clarissimum corpus, vóór eenigen tijd opgehangen in den Gids: Beoordeelingen, 1839, 3de D. bl. 370!




Specimen medicum inaugurale de Varioloïdibus et Vaccinae institione, quod annuente summo numine etc. Pro gradu Doctoratus summisque in Medicina honoribus ac privilegiis in Academia Rheno-Trajectina, rite et legitime consequendis, eruditorum examini submittit Janus Balduinus Dompeling, Ziriczeanus. Traj. ad Rhen. apud R. Natan. 1840. 8o. 78 pag.

Deze met vlijt geschrevene Dissertatie behandelt een thans door de tijdsgelegenheid vooral belangrijk geworden onderwerp. In het eerste Hoofdstuk onderzoekt de Schrijver, wat men thans weet aangaande het voorkomen van kinderpokken, die zich na eene vooraf plaats gehad hebbende inënting der koepokken vertoonen. Dit Hoofdstuk is met bijzondere uitvoerigheid behandeld, en bevat eenen schat van letterkundige aanhalingen; terwijl ook eigene waarnemingen uit het Militaire Hospitaal te Utrecht van den Hoogleeraar alexander worden medegedeeld, die den Schrijver dit onderwerp ter behandeling aan de hand gegeven heeft, en hem in deszelfs bewerking met zijne mededeelingen behulpzaam is geweest. - Het tweede Hoofdstuk behelst eene vergelijking tusschen varioloïden en

{==584==} {>>pagina-aanduiding<<}
ware variolae; het hoofdonderscheidingsteeken der gewijzigde pokken bestaat in het gemis van het etteringstijdperk, hoezeer ook dit niet als zonder alle uitzondering te beschouwen is. De Schrijver voegt hier de beschrijving van drie waarnemingen van gewijzigde pokken bij. In het derde Hoofdstuk onderzoekt hij, in hoe ver men aan de vaccine als voorbehoedend middel gezag kan toekennen. Dat de koepokstof zelve eene verandering en ontaarding ondergaan zou hebben, komt hem geenszins aannemelijk voor. Doch, al moet men van de eerst opgevatte meening van onfeilbaar voorbehoedmiddel iets opgeven, het blijkt echter uit naauwkeurige aanteekeningen, dat en het getal der sterfgevallen bij vroeger gevaccineerden, die bij eene pokken-epidemie worden aangetast, veel minder is, en dat deze aangetast wordende individuën tot de niet aangetast wordende gevaccineerden in eene veel geringere verhouding staan, dan de door pokken aangetaste ongevaccineerden tot de niet aangetaste ongevaccineerden. In Marseille, b.v., worden onder 30000 gevaccineerden 2000 door pokken aangetast, onder 8000 niet gevaccineerden daarentegen 4000. Deze getallen spreken luider dan alle redenering. Het schijnt daarenboven uitgemaakt, dat bij velen, hoezeer niet bij allen, de vaccine door verloop van tijd veel van hare voorbehoedende kracht verliest, vandaar, dat zij, die reeds vóór vele jaren gevaccineerd werden, eerder dan anderen, die eerst kort te voren de koepokinënting ondergingen, door gewijzigde pokken worden aangetast. De herhaling dezer kunstbewerking wordt dus door den Schrijver zeer aangeprezen, en, in navolging van Pruissen, zoude hij gaarne ook in ons Vaderland de inënting van alle tot de krijgsdienst opgeschrevenen, onverschillig of zij vroeger al dan niet waren ingeënt, willen ingevoerd hebben. Aan het slot van dit Hoofdstuk vindt men eene waarneming van
herhaalde vaccinatie, waarbij zich tevens eene week later gewijzigde pokken voegden, zoodat hier beide exanthemata gewijzigd voorkwamen. In het vierde Hoofdstuk eindelijk onderzoekt de Schrijver de oorzaken, die het geregeld ver-
{==585==} {>>pagina-aanduiding<<}
loop der koepokken storen en de koepokinenting nutteloos maken kunnen; terwijl hij over de likteekens der ware koepokken breedvoerig handelt, die door gregory en gendrin het naauwkeurigst beschreven zijn. Hij meent echter, dat men aan deze likteekens geen te groot gewigt moet hechten, hetgeen ook, zoo het eenmaal aangenomen is, dat de vaccine niet bij allen voor altijd beveiligt, zeer onoordeelkundig zoude zijn; want, vraagt hij teregt: ‘Dejudicare velle ex cicatricum conditione, num homines, eo tempore, quo hae investigantur, vi prophylactica vaccinae adhuc gaudeant, nonne hoe idem est, ac si statuatur vaccinationem tam diu contra variolos praemunire, quam cicatrices conspicuae sunt? Unde efficeretur propriam illam mutationem, quae vaccinâ in corpore effecta fuerit, pari passu procedere cum cicatricibus, id est, si haec vis prophylactica in corpore imminueretur, simul etiam fore ut cicatrices evanescerent.’ Alwat deze likteekens leeren kunnen, is, of er al dan niet en met welk gevolg er gevaccineerd was. Men heeft dan eene tweede inenting ook wel bij voorwerpen zien gelukken, die likteekens eener voorafgegane inenting vertoonden, welke aan alle opgegevene vereischten voldeden.





De Belgische Omwenteling. 1828-1839. Persoonlijke herinneringen, met bevestigende bijlagen. Door De Potter. Isten Deels 3de Stuk. Naar het Fransch. Te Dordrecht, bij H. Lagerwey. 1840. In gr. 8vo. 259-386 bl. f 1-20.

De ontmaskerde Verraders, of de schanddaden van Belgische Officieren van allen rang, Ministers en hooge Ambtenaren, in de Orangistische zamenzweringen van 1831, door Fernand. Uit het Fransch door P.J. Mendel. Te Schiedam, bij J. de Munnik. 1840. In gr. 8vo. 42 bl. f :-45.

De potter gaat voort met de mededeeling zijner grie-
{==586==} {>>pagina-aanduiding<<}
ven tegen zijne vorige medestanders, waarover, na al hetgeen reeds te voren in dit Tijdschrift er van gezegd is, niet veel meer valt aan te merken. De bevestigende bijlagen staven inderdaad vrij wel de aangehaalde feiten, en bewijzen vooral 's mans mildheid in raadgevende brieven, alsmede de vruchteloosheid zijner uit eigen beweging gegevene advizen.
Uit fernand's werkje: De ontmaskerde Verraders, bespeurt men, dat de Prins van Oranje in waarheid eene talrijke en magtige partij in België voor zich had; dat zelfs de voornaamste Ambtenaren van Staat die partij hebben begunstigd en beschermd. Vooral de zamenzwering van den Generaal van der smissen, en hetgeen men, bij de mislukking daarvan, heeft aangewend, om de schuldigen zoo veel mogelijk te redden; de belooningen en eereteekenen, die men zelfs aan sommigen geschonken heeft, die zich met de zaak hadden ingelaten, leveren daarvan het bewijs. Maar ten onregte noemt fernand de Orangistische zamenzweerders en hunne medestanders verraders. Hij zal zeggen, zoo zij de nieuwe orde van zaken in België niet waren toegedaan, dan hadden zij kunnen uitwijken naar Nederland, of, in België blijvende, hadden zij geene posten van het door de Omwenteling ontstane Gezag moeten aannemen. Doch zou men niet ter goeder trouw, als Zuid-Nederlander, hebben kunnen medewerken, om het wezenlijk of denkbeeldig overwigt der Noord-Nederlanders weg te ruimen, aan België een van de noordelijke naburen onafhankelijk bestaan te verschaffen, en eene Staatsregeling te schenken, op vrijzinniger beginselen dan die der Nederlandsche Grondwet gebouwd; en zou men niet tevens, schoon dat alles ijverig voorstaande, bij de erkende waarheid, dat er een Koning aan het hoofd van den nieuwen Staat moest geplaatst worden, van gevoelen kunnen zijn, dat de Prins van Oranje daartoe, boven alle andere Candidaten, geschikt was? Zou dit niet het middel hebben kunnen zijn tot verbroedering der Staatspartijen in België zelve, en tot de makkelijker beslechting der geschillen met Nederland? Wij
gelooven

{==587==} {>>pagina-aanduiding<<}
niet, dat het voor ons Nederlanders zoo veel beter zou zijn geweest, indien de Prins van Oranje Kouing der Belgen ware geworden; maar wij beweren alleen, dat de voorstanders zijner zaak geene verraders, maar welligt de schranderste voorstanders, zoo wel van de welvaart als van de onafhankelijkheid van België, waren.





Bouwkundige Aanmerkingen op het onlangs tentoongestelde Model van eene Koopmansbeurs voor de Stad Amsterdam. Door I. Warnsinck, Architect, Lid van de Koninklijke Akademie van beeldende Kunsten. Te Amsterdam, bij L. van Bakkenes. 1840. In gr. 8vo. 52 bl. f :-75.

Kort Antwoord op de Aanmerkingen des Heeren I. Warnsinck op het onlangs tentoongestelde Model van eene Koopmansbeurs. Door J.D. Zocher, Architect, Lid van het Koninklijk Nederlandsch Instituut, enz. enz. Met twee Platen. Te Amsterdam, bij J.D. Sijbrandi. 1840. In gr. 8vo. 21 bl. f :-75.

Beknopte Wederlegging van het kort Antwoord des Heeren J.D. Zocher. Door Isaak Warnsinck. Met eene Plaat. Te Amsterdam, bij L. van Bakkenes. In gr. 8vo. 31 bl. f :-75.

Deze drie stukjes, alle betrekking hebbende op het onlangs ten toon gestelde Model van eene Koopmansbeurs voor de stad Amsterdam, bij de Redactie van dit Tijdschrift ingekomen zijnde, wil zij, hoezeer de Vaderlandsche Letteroefeningen zich meer bijzonder bepalen tot het geven van beoordeelingen van werken in verschillende vakken van wetenschappen en letteren, met een enkel woord gaarne van dezelve melding maken.
Het Beursmodel van den Heer zocher, aan de bezigtiging van het publiek onderworpen zijnde, kon niet anders dan aan verschillende beoordeelingen onderhevig zijn; de stem van het algemeen gevoelen kon wel niet uitblijven, maar moest zich omtrent hetzelve doen hooren. Naarmate men meerder of minder in de kennis en beoefening van het theoretische en praktische der Bouwkunst ingewijd was, naar die

{==588==} {>>pagina-aanduiding<<}
mate steunde de goed- of afkeuring ook op lossere of vastere gronden. De Bouwkundigen, zoo als dit ook behoort, hielden zich bij de toetsing van het Model aan de regelen der kunst; en onder dezen trad de Heer warnsinck op, en maakte, als Architect, eenige bouwkundige Aanmerkingen op hetzelve, vermeenende en bewerende, dat er zoo wel op den stijl, door den Heer zocher gekozen, als op het emplacement, gewigtige bedenkingen te maken zijn. Het eerste aangekondigde stukje bevat die aanmerkingen, in welke de Heer warnsinck, op grond van de Theorie der Bouwkunst, een en ander door aanhalingen uit vele klassieke Auteuren staaft, ontwikkelende in dezelve eene belezenheid en kennis, die tevens van zijnen smaak en zijne studie belangrijke proeven opleveren.
De Heer zocher, Bouwkundige, die in ons vaderland vele proeven zijner bekwaamheden, vooral in het aanleggen van openbare wandelwegen enz., leverde, en wiens Model door de Regering van Amsterdam was goedgekeurd, vermeende op deze aanmerkingen het stilzwijgen niet te moeten bewaren, maar liet een kort Antwoord volgen, hetwelk den inhoud van het tweede stukje uitmaakt. Wij ontveinzen niet, dat wij dit antwoord van den man van meerdere ondervinding en langduriger studie krasser en meer afdoende gewacht hadden; en wij verbeelden ons, wanneer het antwoord niet zoo onbeduidend ware geweest, dat de Heer warnsinck zulk eene wederlegging, als het derde stukje bevat, niet zoude hebben in het licht gezonden. Warnsinck, de zwakke zijde van zocher gevoelende, gaat, zoo als men zegt, nu meer op den man aan, en geeft hem, door de voorstelling van een 20tal (!) vragen, de handen vol, waardoor hij tevens bewijst, dat, geene zijner aanmerkingen krachteloos gemaakt zijnde, hij den schijn voor het publiek niet hebben wil, als ware hij door magtspreuken uit het veld geslagen. Wij stemmen toe, dat zocher's antwoord, op de in vele opzigten rigtige aanmerkingen van warnsinck flaauw is; maar wij hadden van den laatsten toch ook gewenscht, dat de theoretische beschouwingen meer waren uiteengezet, alleen om het belang der zaak, niet als een middel tot aanval, maar als eenen wegwijzer; en het is zeer te bejammeren, dat, hoe koel men zich ook omtrent de zaak meent te gedragen, ook hier, zoo het ons voorkomt, de hartstogten niet buiten het spel blijven, en wanneer deze zijn opgewekt,

{==589==} {>>pagina-aanduiding<<}
is men voor de waarheid doof. De tirade van zocher op de door warnsinck gebouwde fabriek toont dit; terwijl, van den anderen kant, het aangevoerde van warnsinck, dat men, bij Goes, bezig is, eene kerk, geheel naar zijne plans en bestekken en berekeningen gebouwd, te voltooijen, nog geen bewijs oplevert, dat er omtrent stijl en emplacement geene inconsequenties aan dit project zullen te ontdekken zijn. Warnsinck moest hier niet zoo voorbarig wezen. Zijn werk getuige van zijne theorie en zijnen bouwtrant, wanneer het opgetrokken en voltooid zal zijn.
Maar genoeg van de stukjes. - Er zou over de ontleding van de wederzijdsche bedenkingen, over de voordragt der zaken zelve, over de vragen door warnsinck voorgelegd, over het karakter van het gebouw met betrekking tot het doel, enz. een boekdeel kunnen worden geschreven; en daar wij ons hiertoe in geenen deele geroepen of opgewekt gevoelen, wenschen wij niets liever dan goede verstandhouding tusschen kunstenaars, ter handhaving en verdediging van de eer der Bouwkunst en ter daarstelling van echte en zuivere kunstvoortbrengselen. Wij willen dus, om op geenerlei wijze partij te kiezen, en om niets te schrijven, dat een' der Bouwkundigen zoude kunnen kwetsen, onze denkbeelden over deze zaken niet breeder ontvouwen: het is ook niet te doen om enkele bouwkundige stellingen of waarheden op te houden of te verdedigen, maar veelmeer om het algemeen belang der kunst zelve voor te staan; en wij moeten het dus ronduit bekennen, dat deze stukjes bij ons twee tegenstrijdige gewaarwordingen hebben doen ontstaan, namelijk van genoegen en van leedwezen. Van genoegen, door dat wij uit dezelve in warnsinck eenen Bouwkundige hebben leeren kennen, die van zijnen tijd een voortreffelijk gebruik heeft gemaakt, veel en goed gelezen, gezien, opgemerkt en onthouden heeft, die zich in een ruim veld op een hoog standpunt heeft geplaatst, hetwelk niet kan nalaten hem eenen grooten rijkdom van denkbeelden te hebben verschaft, waarvan het vaderland voorzeker vruchten zal plukken, die niet anders dan verblijdend zullen kunnen zijn, daar de meeste van onze gebouwen sedert vele jaren weinig uitstekends hebben opgeleverd. Maar zijne stukjes hebben ook een gevoel van leedwezen bij ons opgewekt, door dat de Schrijver juist het werk van een' zijner Collega's tot onderwerp kiest om zijne denkbeelden te ontwikkelen. Wij spreken niet over

{==590==} {>>pagina-aanduiding<<}
de waarde van het project voor een Beursgebouw; maar wij vragen: zijn wij in ons land niet te klein en te zwak, om elkander onderling te verscheuren? wat zou er van Dichten Schilderkunst worden, wanneer de kunstenaars tegen elkander het harnas aanschoten? Men late het oordeel der kunstvoortbrengselen aan de onpartijdigheid en bekwaamheid van derden over. Wij stemmen toe, dat eene smaakvolle en oordeelkundige toepassing der middeleeuwsche stijlen zeer nuttig en wenschelijk voor het noordelijk Europa kan geschat worden; maar waarom bleef warnsinck hierbij niet langer verwijlen? Hij had eene schoone taak volbragt, wanneer hij de eerste ware geweest, (en uit alles blijkt, dat dit den jeugdigen Bouwmeester bij uitnemendheid zoude zijn toevertrouwd) die met kennis van zaken dit onderwerp had ontwikkeld, (wij durven gerustelijk deze ontwikkeling aan zijnen smaak en zijne pen aanbevelen) deszelfs rijkdom en voordeelen aangetoond, en daardoor eenen nieuwen weg geopend had voor eene reeks van Bouwkundigen in ons land, die zoo iets naauwelijks vermoeden, en bijna niet weten, hoedanig zich hierin te gedragen. Wij vreezen dus, dat al zulk schrijven over en weder der kunst ook hier schadelijk zijn zal. Immers de fijne kritiek is voor het publiek verloren; de meesten begrijpen ze niet; maar hetgeen aan hetzelve niet ontsnapt, is dat een deskundige het werk heeft afgekeurd, en zoo doende, dit van wederzijden geschiedende, zal het weinige vertrouwen, dat de Architecten hier te lande genieten, en dat van lieverlede toenam, geheel den bodem worden ingeslagen.
Men volge dus den weg van verstandige en vriendschappelijke zamenwerking. De Heer zocher toone, door een welbestudeerd en afdoend geschrift, voor zijne taak berekend te zijn, en de Heer warnsinck stichte nog menig gebouw, waaruit het den ervaren Bouwmeester blijke, dat theorie en praktijk dan toch zoo ver niet verwijderd zijn, als de Heer zocher schijnt te voorouderstellen. Wat er uit den chaos van stijlen van onzen tijd zal geboren worden, is nog moeijelijk te bepalen; zeker is het, dat uit dit alles nog wel iets goeds kan voortspruiten. Hiertoe mogen alle Bouwkundigen, ook de Heeren zocher en warnsinck, ieder naar zijne mate en krachten, medewerken, tot eer der kunst, tot luister des vaderlands!





{==591==} {>>pagina-aanduiding<<}

Over het verband der Physische Wetenschappen, door Maria Sommerville; uit het Engelsch vertaald door J.C. Pilaar, Luitenant ter Zee. Te Arnhem, bij G. van Eldik Thieme. 1839. In gr. 8vo. 334, 59 bl. f 4-80.

Hetgeen cicero van de kunsten en wetenschappen in het algemeen zeide, dat zij als door eenen band vereenigd zijn, dit is bijzonder waar van de onderscheidene takken der natuurkundige wetenschappen. Gelijk zij gezamenlijk rusten op den grondslag der wiskunde, en de daaruit voortvloeijende beginselen van beweeg- en werktuigkunde, zoo hebben zij onderling vele raakpunten; de eene heldert de andere op; zij bewijzen elkander de gewigtigste diensten; ontdekking in het eene dient dikwijls tot bevestiging van het andere; een ontdekt beginsel in het eene leidt meestal tot uitbreiding der kennis in het overige. Dit onderling verband maakt de beoefening der natuurwetenschappen aangenaam, nuttig, en voor gedurigen voortgang vatbaar. De toepassing van ontdekte waarheden geeft niet alleen de streelendste zelfvoldoening, maar oefent tevens eenen weldadigen invloed uit op vele zaken in het maatschappelijke en burgerlijke leven; terwijl geene wetenschap meer treffend in het licht stelt den oneindigen omvang van 's menschen aanleg en de hoogte der kennis, waarop hij het gebragt heeft, met tebovenkoming van schijnbaar onoverwinnelijke zwarigheden.
De Schrijfster van dit werk heeft de schoone taak ondernomen, door de voorstelling van verscheidene bijzonderheden, het verband der natuurwetenschappen in het licht te stellen. De strekking van haar werk kunnen wij niet beter opgeven, dan door - het belang des werks noopt ons, over die meerdere ruimte te beschikken - een gedeelte van het besluit over te nemen. ‘Het was noodzakelijk, uit de geheele keten der wetenschappen, eene keus te doen van eenige weinige der merkbaarste aaneenliggende schakels, welke hen aan elkander verbinden, en ontelbare gevallen, zoo van klaarblijkelijk als van verborgen verband, voorbij te gaan.... Het is alzoo gebleken, dat de theorie der werktuigkunde, op aardsche verschijnselen gegrond, onmisbaar is tot het verkrijgen der kennis van de omloopen der hemelsche ligchamen en hunne onderlinge werkingen. De

{==592==} {>>pagina-aanduiding<<}
bewegingen der satelliten worden aangedaan door de gedaante hunner hoofdplaneten, en de gedaante der planeten zelve hangt af van hunne (hare) omwentelingen. De gelijkmatigheid hunner (harer) inwendige zamenstelling bewijst (omgekeerd; wordt bewezen door) de standvastigheid dezer omwentelende bewegingen, en de onveranderlijkheid der lengte van den dag, welke een standvastige [n] standaard voor het meten van den tijd verschaft; en de werkelijke grootte der aardsche spheroïde verschaft de middelen tot het leeren kennen der afmetingen van het zonnestelsel, en is een onveranderlijke grondslag van een stelsel van maten en gewigten. De wederkeerige aantrekking der hemelligchamen brengt de vloeistoffen op hunne oppervlakten in beweging, waaruit de theorie der watergetijden en der slingeringen des dampkrings afkomstig zijn. De digtheid en veerkracht der lucht, met elke verandering van temperatuur afwisselende, leidt tot de beschouwing der barometerveranderingen, het meten van hoogten, en de capillaire aantrekking; en de geluidsleer, met inbegrip van de theorie der muzijk, moet worden toegeschreven aan de kleine trillingen van de lucht. Er wordt kennis van de werking der stof op het licht gevorderd, om den gebogen weg van deszelfs stralen door den dampkring te volgen, en de ware plaatsen van verwijderde voorwerpen, aan den hemel of op de aarde, te bepalen. Hierdoor leeren wij den aard en de eigenschappen kennen van den zonnestraal, de wijze, waarop hij door de etherische vloeistof of het binnenste der stoffelijke ligchamen heengaat, en den oorsprong der kleuren. Door de eclipsen der satelliten van Jupiter wordt de snelheid van het licht bekend; en deze snelheid levert, in de aberratie der vaste sterren, het eenige regtstreeksche bewijs voor de werkelijke beweging der aarde. De uitwerking van de onzigtbare lichtstralen zijn (is) onmiddellijk verbonden
met scheikundige werking; en de warmte, welke een gedeelte van den zonnestraal uitmaakt, zoo hoogst belangrijk voor het bestaan van bezielde en onbezielde wezens, hetzij men haar als onzigtbaar licht (?) of als een beginsel op zichzelve aanmerkt, is eene te werkdadige kracht in de huishouding der schepping, om niet eene hooge plaats in het verband der natuurkundige wetenschappen in te nemen. Hare verdeeling in het binnenste en over de oppervlakte des aardbols, de werking, die zij uitoefent op de

{==593==} {>>pagina-aanduiding<<}
geologische omwentelingen onzer planeet, haar invloed op den dampkring en het luchtgestel, en hare uitwerkselen op plantaardig en dierlijk leven, gekenmerkt overal waar bewerktuigde wezens op de aarde, in het water en in de lucht aanwezig zijn, dit alles verdiende dus eene opzettelijke behandeling. Het verband van de warmte met electrieke verschijnselen, en de electriciteit van den dampkring, met al hare krachtdadige uitwerkselen, hare eenzelvigheid met (liever verband tot) het magnetismus en de verschijnselen der aardsche polariteit, kunnen enkel worden opgehelderd door de theoriën dier onzigtbare krachten, en zijn, waarschijnlijk, de voornaamste oorzaken der scheikundige verwantschappen. Er kunnen ontelbare voorbeelden worden aangevoerd tot verklaring van het onmiddellijke verband der natuurwetenschappen, waarvan de meesten nog naauwer vereenigd zijn door den gemeenen band der wiskunde, welke haar gebied dagelijks uitbreidt, en eindelijk nagenoeg alle onderwerpen der natuur met hare formules zal omvatten.’
In het algemeen moeten wij onze goedkeuring betuigen over de wijze, op welke de geleerde Schrijfster hare taak heeft vervuld. Zij is blijkbaar bekend met de tegenwoordige hoogte der wetenschap en de nieuwste ontdekkingen in dezelve, waarvan, onder meerdere anderen, de polarische van licht en warmte en het electro-magnetismus tot proeven mogen strekken. Bij de theorie van het licht bemerkten wij echter, dat der Schrijfster nog niet bekend waren de schitterende proeven van daguerre, schoon deze uitvinding zich tot nog toe meer op het gebied der kunst, dan op dat der wetenschap beweegt. Het werk is geschreven met eene klaarheid van uitdrukking, die alleen door helderheid van eigene denkbeelden kan worden verkregen. Het volgt echter wel uit den aard der zaak, dat het boek voor den vreemdeling in deze wetenschappen geene lectuur wezen kan; het vordert studie en eenen zekeren trap van voorafgaande kennis; maar ook diegene, welke gewoon is aan gezet nadenken, zal, ook zonder hooge wis- en werktuigkundige kennis, zich met genoegen zien aangewezen, dat en hoe men op het gebied dezer wetenschappen uit betrekkelijk weinige gegevens eenen schat van gevolgen trekken kan. In dit opzigt heeft de Schrijfster veel geleerd van la place, uit wiens onbegrijpelijk schoone werk: Exposition du système du mon-
{==594==} {>>pagina-aanduiding<<}

de hier eene menigte van scherpzinnige navorschingen en diep wijsgeerige redeneringen worden medegedeeld, van welke ons de schranderheid en heldere blik bij het lezen verbaast, maar van welke de vinding in het gemoed eene bewondering wekt, die zich niet kan verzadigen aan de diepe blikken in de wetten, die de oneindige Schepper aan het heelal heeft voorgeschreven. Hier is het, dat men leert gevoelen, wat het zegge: wij zijn van Gods geslacht.
Wij zullen den inhoud der 37 Afdeelingen niet van stuk tot stuk opgeven, noch het gansche werk doorloopen, te minder, omdat de boven aangehaalde plaats zoo goed als een overzigt over het geheele werk geeft. Wij willen ons dus, ook bij het maken van eene en andere aanmerking en bedenking, alleen bij het sterrekundige gedeelte bepalen, deels omdat wij dan toch iets moeten kiezen, deels omdat, gelijk de Schrijfster zelve opmerkt, deze wetenschap, ‘bij het schetsen van het verband der physische wetenschappen, het uitgebreidste voorbeeld van hunne (hare) vereeniging oplevert.’ Welligt staat ook geene wetenschap op grootere hoogte, en meer dan waarschijnlijk is er geene, waarin zekerder bekend is, wat men weet, en wat nog te onderzoeken overblijft, gelijk ook wat binnen en wat buiten de grenzen van mogelijke kennis ligt.
In den aanvang van haar werk dan gaat de Schrijfster uit van de stelling van newton, dat de aantrekkingskracht van eenen bol vereenigd is in zijn middelpunt; dat de zwaartekracht de maan in hare baan houdt, en dat een ligchaam, voortgeworpen in de ruimte, zich in eene kegelsnede zal bewegen, indien het aangetrokken wordt door ééne kracht, die een vermogen heeft, omgekeerd evenredig aan het vierkant van den afstand. Dit brengt haar tot de wetten van kepler, tot de gedaante, de aswenteling en den omloop der planeten. Voorts, overgaande tot de beschouwing der elliptische beweging, wordt deze ontvouwd, zoo op zichzelve, als in de perturbatiën, die zij door aantrekking van andere ligchamen ondergaat. Dit een en ander wordt vervolgens nog nader uiteengezet, en gelet op de tangentiaalkracht, als verstorende oorzaak van oneffenheden in den vorm en de ligging der baan; op de centripetaalkracht, als verstorende den waren zonsafstand (of duidelijker, de lengte van den voerstraal) enz. Dit leidt tot de beschouwing der zoogenoemde stabiliteit van het stelsel, en van het onveranderlijke vlak,

{==595==} {>>pagina-aanduiding<<}
dat door het zwaartepunt van het gansche zonnestelsel gaat, den equator als 't ware van hetzelve, gelijk ook van de oneffenheden van Jupiter en Saturnus. Dat deze oneffenheden eenen periodieken terugkeer hebben, beschouwt de Schrijfster teregt als een gevolg van de onderlinge onmeetbaarheid van de omloopstijden der beide planeten. Zij had er kunnen bijvoegen, dat de onderlinge onmeetbaarheid van de omloopstijden der planeten in het algemeen de hoofdoorzaak is der stabiliteit van het stelsel, dat is het middel, waardoor de verstoringen der planeten slechts tijdelijke oneffenheden daarstellen, zonder langzamerhand tot de vernietiging of verwarring van het zonnestelsel mede te werken. Gelijk de veranderingen door perturbatie in het planetenstelsel zich op eene kleinere schaal in dat der satelliten van Jupiter vertoonen, zoo worden nu deze in oogenschouw genomen; ook over derzelver eclipsen gehandeld, en de daardoor ontdekte aberratie van het licht. Verder alles, wat onze maan, hare theorie, perturbatiën, nutatie enz. aangaat, en, na het een en ander over de gedaante der aarde, waarbij wij ons nu niet ophouden, een overzigt van de ontdekkingen, die door de kennis der parallaxis gedaan zijn; van de middelen, door welke men de massa's der planeten berekend heeft; waarna de aswenteling, zoo van de zon, maan en planeten, als meer bijzonder van de aarde, het onderwerp van beschouwing uitmaakt. Hier komt de Schrijfster, na iets over praecessie en aard-nutatie en derzelver invloed op de plaatsen der vaste sterren, gelijk mede over de tijdsberekening, tot andere onderwerpen, en komt eerst in de laatste afdeelingen op de sterrekunde terug, als wanneer nog gehandeld wordt over de kometen in het algemeen, hare loopbanen en storingen, en de merkwaardigste onder deze hemelligchamen in het bijzonder. Ten aanzien van de vaste sterren wordt met eene bijzondere naauwkeurigheid gehandeld over de zoogenoemde dubbele
sterren, bij welke de eene om de andere heenloopt. Wij kunnen ons niet onthouden van mededeeling van het uiterst vernuftige middel, waardoor de sterrekundige savary voorgesteld heeft den afstand der sterren te bepalen, hetgeen door de onbemerkbare parallaxis niet mogelijk was. Indien bij dubbele sterren de eene om de andere heenloopt, dan is de omloopende in de eene helft harer baan nader bij ons, dan in de andere; en dit verschil, alleen bij het hoogstzeldzame en onwaarschijnlijke geval verdwijnende, dat

{==596==} {>>pagina-aanduiding<<}
de gezigtstraal van de aarde loodregt op het vlak dier loopbaan staat, - dit verschil moet te grooter zijn, naarmate wij ons nader bij de verlenging van dat vlak bevinden. Wegens het tijdsverloop echter, dat het licht noodig heeft, om ons oog te bereiken, zien wij de omloopende ster niet op hare ware plaats. Wanneer zij zich dus van ons verwijdert, moet haar licht langzamerhand meerderen tijd behoeven, om tot ons te komen; en dit zal haar den schijn geven van langzamer te loopen. Het omgekeerde heeft plaats in de andere helft harer baan; zij moet schijnen te versnellen. Nu is het duidelijk, dat het verschil tusschen deze twee halve omloopstijden gelijk is aan het dubbel van den tijd, door het licht besteed tot het doorloopen der baan. Daardoor, vermits de snelheid van het licht bekend is, in men in staat, de middellijn dezer baan in mijlen te bepalen; en nu kost het geene moeite, den afstand van deze baan tot de aarde te vinden. Deze handelwijze moge veel tijd vorderen, en slechts bij eenige sterren uitvoerbaar wezen, zij is hoogst vernuftig uitgedacht, en strekt wederom ter proeve van de scherpzinnige toepassing van een bekend beginsel. Over de nevelvlekken en sterrenhoopen hebben wij niets bijzonders meer te zeggen.
Eenige bedenkingen, die wij onder het lezen maakten, willen wij mededeelen.
Bladz. 24 staat, dat de beide eerste satelliten van Jupiter in eene cirkelvormige baan loopen; terwijl op de volgende bladzijde van groote assen dier banen gesproken wordt. En zoo is het ook; de bedoelde loopkringen hebben wel eene zeer kleine excentriciteit, zoodat zij zeer nabij aan den cirkel komen, maar het zijn in wezenlijkheid nogtans ellipsen. Hetgeen van deze satelliten bladz. 26 gezegd wordt, dat derzelver middellijnen onmeetbaar klein zijn, is ook onjuist. Hoe kon men anders hunne grootte weten, die toch niet eeniglijk afhangt van hunne uit de perturbatiën bekende massa's, maar ook van hunne digtheid?
Ten aanzien van de manen van Uranus wordt, bladz. 30, gezegd, dat zij terugloopend zijn. Op welk gezag zegt de Schrijfster dat? Wij hebben altijd gehoord, hetgeen ook bladz. 56 staat, (in tegenspraak met het eerste) ‘dat de zon en alle ligchamen van haar stelsel omwentelen van het Westen naar het Oosten.’ Wij weten wel, dat zij hier spreekt van de aswenteling, (overal verkeerdelijk omwen-
{==597==} {>>pagina-aanduiding<<}
teling genoemd, hetgeen de duidelijkheid benadeelt) maar daar de satelliten aan de algemeene wet schijnen onderworpen te zijn, dat de aswenteling juist eenmaal in den tijd der omwenteling volbragt wordt, is dit hier hetzelfde.
Bladz. 53 staat verkeerdelijk, dat alle planeten en satelliten mindere digtheid hebben, dan de aarde. Venus is ruim zoo digt (= 1:1, 0 1) en Mercurius veel digter (= 1:2, 95). Van laatstgenoemde planeet is de tijd der aswenteling niet geheel onbekend (bladz. 56). Hij staat nagenoeg met dien der aarde gelijk.
Bladz. 57. De tijd, dien de ringen van Saturnus tot eene aswenteling besteden, is niet aanmerkelijk minder dan, maar ongeveer even groot als de tijd, welken een satelliet zou noodig hebben, om op denzelfden afstand om die hoofdplaneet te loopen.
Een treffend bewijs weder van het verband der natuurkundige wetenschappen is, dat men op drie onderscheidene wijzen, geheel van elkander onafhankelijk, tot het resultaat is gekomen, dat de hemelruimte eene standvastige temperatuur heeft van - 58o fahr. Maar hetgeen desaangaande gezegd wordt, bladz. 201, ‘dat de temperatuur van de doorschijnende hemelruimte, waarin de planeten hunne (hare) omloopen volbrengen, niet aangedaan wordt door den doorgang van het licht en de warmte der zon,’ strookt kwalijk met hetgeen een weinig lager gelezen wordt: ‘Ongetwijfeld houdt de uitstraling van al de ligchamen des heelals de etherische middelstof op eene hoogere temperatuur, dan zij buitendien hebben zou.’
‘Men schrijft aan deze komeet [die van 1680] eenen omloopstijd van 575 jaren toe.’ Dat deed men vroeger; de beroemde sterrekundige von lindenau heeft dien, en zooveel wij weten zijn zijne berekeningen nog niet tegengesproken, op bijna 9000 jaren bepaald. Zie bladz. 293.
Dat elke vaste ster haar stelsel van planeten, satelliten en kometen bezitten zou, is eene onderstelling, die bladz. 318 als zeer aannemelijk wordt voorgedragen. Rec. is geen vriend van dergelijke gissingen, en acht deze vooral zeer gewaagd, ofschoon zij, en daarom spreekt hij er van, in de meeste boeken over de Volkssterrekunde voorgedragen wordt. De Schepper heeft in alle zijne werken eene oneindige verscheidenheid aan den dag gelegd; waarom zouden wij dan van ons zonnestelsel tot anderen besluiten? De verscheiden-
{==598==} {>>pagina-aanduiding<<}
heid kan ook hier oneindig zijn, en ongetwijfeld is zij het. Hoe? dat is ons onbekend; maar Rec. kan zich bij het lezen dezer stelling nooit onthouden van zich eenen Saturnus-bewoner te denken, die zegt: ‘Ongetwijfeld hebben de andere planeten ook ringen; want wij hebben geene enkele reden, om te denken, dat onze wereld alleen met zulk eenen gordel zou omkranst zijn; maar de ringen der andere planeten kunnen of te klein zijn, om door ons waargenomen te worden, of uit eene doorzigtige stof bestaan, zoodat zij geheel onzigtbaar zijn.’
Op dezelfde bladzijde wordt aan de planeet Ceres een diameter van 15 mijlen toegeschreven. Herschel - en wij meenen, dat de meeste andere sterrekundigen hem veel grooter achten - begroot dien op 35 mijlen; welligt is dit echter eene drukfout, gelijk bladz. 62 en 314 gemagtigde aardgordels, voor gematigde.
‘Het tijdstip van de maantafelen der Indianen, door bailly 3000 jaren vóór de Christelijke tijdrekening voorondersteld, werd door la place, uit de versnelling der maan, bewezen niet ouder te zijn, dan de tijd van ptolemeus, die in de tweede eeuw daarna leefde.’ (Bladz. 78.) Dit daarna is dubbelzinnig. Beter stonde er: ‘door bailly bijna 5000 jaren oud ondersteld, maar door la place ....... ptolemeus, die in de tweede eeuw van de Christelijke tijdrekening leefde.’ - Ook grondeloos vermoeden voor ongegrond, bladz. 318, is eene dier weinige vlekken, die de over het geheel zuivere taal ontsieren.
Zoo als gezegd, wij bepalen ons tot het sterrekundige gedeelte, ook met onze aanmerkingen en aanwijzingen; waarom wij de overigen terughouden.
De aanteekeningen bestaan grootstendeels in bevestiging of opheldering van het in den tekst gezegde door figuren. Deze noten zijn zeer doelmatig. Alleen zouden wij van oordeel zijn, dat de lezers van dit werk geene behoefte hadden aan de meeste der definitiën, die in dezelve gevonden worden. Men neme b.v.: ‘Satelliten. Kleine ligchamen, welke zich rondom sommige planeten bewegen. De maan is een satelliet der aarde.’ - ‘Voortgang. Verandering van plaats in de ruimte.’ - ‘Teruggaand. Achterwaarts gaande, als van het Oosten naar het Westen,’ enz.
Bladz. 12 reg. 5 dezer noten staat p, lees P. Deze let-
{==599==} {>>pagina-aanduiding<<}
lers (P en p) zijn op de figuren ook niet duidelijk te onderkennen. Overigens zijn dezelve zeer zuiver, gelijk ook de letterdruk, die, zonder oogvermoeijende kleinheid, zeer veel op eene bladzijde geeft, zoodat men zich over den prijs niet te beklagen heeft.
Den zeer verdienstelijken Vertaler danken wij voor zijne moeite, aan dit werk besteed. Het verdiende die, als zijnde, onder anderen met de Lunar-Tables van Mistress taylor, een blijk van gelukkige beoefening der afgetrokkenste wetenschappen door het schoone geslacht.

Het lied van den laatsten Meistreel. Een Gedicht, naar het Engelsch van Sir Walter Scott. Te Dordrecht, bij van Houtrijve en Bredius. 1840. In gr. 8vo. XVI en 274 bl. f 3-40.

W. scott is in ons vaderland bijna alleen door zijne Romans bekend, en schoon velen de verdiensten van den grooten man in deze soort van geschriften regt laten wedervaren, zijn er bij ons nog te velen, die de schoonheden van zijne werken ter naauwernood op prijs stellen. Als Dichter is hij bij ons publiek slechts weinig bekend. De Hoogleeraar geel gaf, jaren geleden, in het Magazijn, door van kampen verzameld, een paar proeven van vertaling uit scott's Lady of the Lake, en waarom deed hij deze gelukkig geslaagde proeven niet volgen door eene overbrenging van het geheele dichtstuk, zeker het beste, dat w. scott heeft gedicht? Hij heeft getoond, dat hij voor die taak bij uitstek berekend was, en zijne proeven weêrhouden waarschijnlijk anderen, om de handen aan het werk te slaan en ons eene vertaling van dit meesterstuk te geven. Het Lied van den laatsten Meistreel is dan ook het eerste grootere gedicht van den Schotschen Bard, dat ons publiek wordt aangeboden.
Is deze keus de gelukkigste? Dat gelooft Rec. niet. Er is misschien geen stuk van scott, dat zoo veel nationaals en eigenaardigs heeft, als juist het hier gegevene. Het is echt Schotsch, een verhaal van de grenzen, vol van namen en historische herinneringen, die daar geheel te huis behooren, en gebruik makende van bijgeloovigheden en denkbeelden, die elders vreemd zijn. Het dichtstuk verliest daardoor

{==600==} {>>pagina-aanduiding<<}
voor den gewonen lezer, die met dat alles onbekend is, en wien veel daarvan ook weinig belang kan inboezemen, niet weinig van deszelfs aantrekkelijkheid. Toen de Heer van lennep in zijne Nederlandsche Legenden het voetspoor van w. scott volgde, nam hij ook meer diens overige stukken ten voorbeelde, dan het Lied van den laatsten Meistreel, omdat hij teregt begreep, dat de geheele toon en machinerie van dit dichtstuk meer in Schotland, dan bij ons, te huis behoorde.
Had dus de ongenoemde en ons ook geheel onbekende Vertaler ons raad gevraagd, wij zouden hem bij voorkeur de bewerking van een der andere dichtstukken van w. scott hebben aangeraden, zonder dat wij door deze verkiezing eenigzins aan de waarde en schoonheden van het oorspronkelijke zouden willen te kort doen. Het Lied van den laatsten Meistreel heeft sinds jaren zijnen roem in Engeland staande gehouden, en eene opeenvolging van talrijke uitgaven heeft bewezen, hoezeer het in den smaak van het publiek viel, voor hetwelk de Dichter toen nog als Romanschrijver niet was opgetreden. Men moge aanmerkingen maken op de weinige kunst, waarmede de fabel is zamengesteld, op de te groote rol, die aan den spookdwerg is opgedragen; het geheel heeft eene bevalligheid, losheid en gemakkelijkheid, die het gebrekkige gaarne over het hoofd doen zien. Wanneer men daarbij bedenkt, dat The Lay of the last Minstrel het eerste was der stukken, in dezen trant geschreven, en dus als een nieuw veld voor de poëzij opende, dan laat de groote indruk, dien deze eersteling van w. scott maakte, zich gereedelijk begrijpen. Het verhaal is eenvoudig. De Burgtvrouw, weduwe van den Hertog van buccleugh, in tooverkunsten geoefend, hoort een gesprek der Geesten, die haar onheil voorspellen, tenzij zij hare dochter margaretha met den Ridder cranstoun verbindt, met wiens clan de hare in vijandschap leeft. Zij zendt daarop eenen harer trouwe volgelingen, den Ridder william deloraine, uit, om het tooverboek van michael scott, dat met dezen begraven is, uit diens graf te halen. Bij zijnen terugtogt wordt deloraine door cranstoun gewond. Intusschen speelt de kabouterdwerg van cranstoun den zoon der Burgtvrouw in handen der
Engelschen, en neemt zelf een tijdlang de gedaante van den jonker aan. De Engelschen trekken tegen het kasteel op en eischen deloraine

{==601==} {>>pagina-aanduiding<<}
op, terwijl zij den jonker van buccleugh in hunne magt houden, om hunnen eisch meer kracht bij te zetten. Een tweegevecht tusschen den Engelschen musgrave en deloraine of diens kampioen zal de zaak beslissen. Cranstoun, door zijnen dwerg geholpen, verschijnt onbekend in de wapenrusting van deloraine, neemt diens plaats in, en behaalt de overwinning; terwijl het dichtstuk met de vereeniging van cranstoun en margaretha en de verdwijning van den dwerg eindigt. Deze eenvoudigheid des verhaals neemt echter de belangstelling niet weg, en de toon en voetmaat der ballade, de afwisseling van metrum, de naïveteit van den verhaaltrant, de fraaije beschrijvingen geven aan het stuk eene groote aantrekkelijkheid.
De Vertaler nam geene gemakkelijke taak op zich, toen hij tot de overbrenging van dit dichtstuk besloot. Het kwam hier vooral aan op het bewaren van die eenvoudigheid, gemakkelijkheid en losheid van taal en versificatie, die toch niet in platheid mogten overgaan. Over het algemeen heeft de Vertaler zich goed van zijne taak gekweten. Zijn stuk draagt overal blijken, dat hij iemand is van bekwaamheid. Hij heeft het eigenaardige van bijna elken overgang van de eene voetmaat in de andere in het oorspronkelijke goed begrepen en meestal met juistheid teruggegeven. Rec. heeft op verscheidene plaatsen het Hollandsch met het Engelsch vergeleken, en vond in de overbrenging eene groote naauwkeurigheid, zoodat de Vertaler, ofschoon hij, volgens het Voorberigt, minder eene woordelijke vertaling bedoelde, toch meestal vrij woordelijk het oorspronkelijke overbragt. Rec. acht het intusschen jammer, dat de Vertaler aan de meerdere beschaving van zijn werk niet meer tijd heeft gegeven, of vóór de uitgave zijn handschrift niet door eenen deskundigen heeft doen lezen, die hem verschillende leemten had kunnen aanwijzen. Op vele plaatsen, namelijk, heeft zijne versificatie nog niet die gemakkelijkheid, welke hier vooral geëischt werd. Het stuk leest niet overal zoo, dat men zou meenen een oorspronkelijk dichtstuk te lezen, en verraadt hier en daar, dat maat en rijm den Vertaler bezwaarlijk vielen. Reeds hij den aanvang van den eersten zang bemerkt men dit:

't Was feest geweest in Branksomes zalen. 
De Burgtvrouw was reeds in heur cel, 

{==602==} {>>pagina-aanduiding<<}

De cel bewaakt door tooverspel 
En duister woord, waarvan 't herhalen 
(De Moeder Gods beware ons wel!) 
U schrik en vloek op 't lijf doen dalen. 

Het Engelsche spell heeft ons hier het tooverspel gegeven, dat in de hier bedoelde beteekenis wel geen Hollandsch zijn zal; aan dat spel hebben wij het rijmwoord wel te danken, dat zeker ook in het Engelsch:

Jesu Maria! shield us well! 

staat, maar dat toch bij ons hier een stellige stoplap is; terwijl w. scott geen schuld heeft aan dien schrik en vloek, die ons op 't lijf komt dalen.
Veel beter is het vervolg, de beschrijving van de waakzaamheid op het kasteel, waar het oorspronkelijke in woord en cadans uitstekend is teruggegeven.
Dat intusschen de gemaakte aanmerking niet alleen op deze plaats toepasselijk is, maar op verscheidene anderen, zal Rec. door enkele aanhalingen toonen; de eerste regels van den derden zang b.v.:

En zei ik u, ik was reeds oud, 
En zei ik u, mijn bloed was koud, 
En dat de tijd het vuur verkoelde, 
Dat eens mijn jeugdig hart doorwoelde, 
En dat ik, als in vroeger dag, 
Geen lied der liefde zingen mag? 
Hoe kon 'k mijzelven dus belezen? 

De constructie van de eerste regels deugt niet en is ook geen navolging van het oorspronkelijke, maar eenvoudig gevolg van den dwang van maat en rijm. Het hart doorwoelend vuur zullen wij ook wel aan het verkoelde te danken hebben, gelijk het vroeger dag aan het volgende mag; terwijl het belezen hier volstrekt niet in den zin voegt. - Zoo verleidde het rijm elders (bl. 93) den Vertaler, om te zeggen:

Hun huis is 't veld, het zwaard hunne eer, 

Schoon er in het Engelsch teregt niet van eer gesproken, maar gezegd wordt: their law the sword. - Zoo hebben wij bl. 116 de zeer platte regel:

{==603==} {>>pagina-aanduiding<<}


Is Henry Cranstoun daar? 

te wijten aan het voorafgaande:

Maar St. Maria, is het waar?.. 

Scott heeft het verrassende veel treffender uitgedrukt, en toch den naam verzwegen:

But when he raised his plumed head - 
Blessed Mary, can it be? 

Vreemd is ook het denkbeeld van den Vertaler, om cranstoun in dit oogenblik te paard op het burgtplein te doen verschijnen. Bij scott is hij te voet; en hoe komt hij daar ook te paard om dezen tijd van den vroegsten dageraad? Scott zegt:

till stalking slow - 
The jingling spurs announced his tread - 
A stately warrior pass'd below. 

Hoe veel schilderachtiger en fraaijer is dat, dan wat de vertaling heeft:

Tot zich, met ingetoomden draf, 
Een krijgsman op zijn ros deed hooren, 
In 't rammelen van zwaard en sporen. 

Ongelukkig zijn ook, om nog een voorbeeld bij te brengen, in den aanvang van den zesden zang, bl. 138, regels als deze:

O Caledonia, zoo schoon! 
Gij kweekster van zoo meengen zoon 
Der poëzij, in 't ware zingen! 

Hoe veel minder is dat, dan het oorspronkelijke, dat een schoon denkbeeld uitdrukt, wat in de vertaling geheel verloren ging:

O Caledonia, stern and wild, 
Meet nurse for a poetic child! 

Maar ondanks deze aanmerkingen, die met velen te vermeerderen waren, als wij de stroeve regels, de stootende opeenvolging van medeklinkers, het verzuim der elisie (bl. 81)

{==604==} {>>pagina-aanduiding<<}
enz. wilden opgeven, verdient deze vertaling toch in vele opzigten lof, en heeft de bewerker getoond, voor dergelijken arbeid niet weinig geschiktheid te bezitten. Wanneer hij weder iets dergelijks onderneemt, zouden wij hem wel the Lady of the Lake willen aanbevelen; een stuk, dat stellig nog meer voldoen zou en de bewerking ook nog meer verdient. Maar hij geve zich dan vooral den tijd! Hij kome op de zwakke plaatsen van tijd tot tijd terug, en zoeke gedwongenheid, stroefheid en wat dies meer zij gedurig meer en meer te overwinnen!
Wij wenschen dit boek een ruim debiet. De uitvoering is goed; alleen hadden wij dien gekleurden omslag en vooral die roode letters op den titel (jammerlijke wansmaak!) gaarne gemist.

De twee Vrienden. Een Verhaal. Door de Gravin van Blessington. Naar het Engelsch. Te Dordrecht, bij van Houtrijve en Bredius. 1839. In gr. 8vo. 450 bl. f 3-25.

De Gravin van blessington is eene van de talrijke klasse van schrijvende vrouwen in Engeland, waar de literatuur van smaak voor een niet gering gedeelte tegenwoordig van de schoone sekse afkomstig is. En waarlijk, wij moeten erkennen, dat er onder deze schrijfsters niet weinige zijn, die de pen met het gelukkigste gevolg voeren. Ook de Gravin van blessington behoort daaronder, en heeft daardoor in haar vaderland eenen welverdienden roem verworven. Die roem volgt ook zonder de talenten niet; want het schrijven van vrouwen is in Engeland te algemeen, dan dat men, gelijk dat bij ons wel eens gebeurt, uit aanmerking van het schoone geslacht, veel complimenten zou gebruiken of toegevender zijn. Dat is ook dwaas; men heeft enkel met het werk en niet met de schrijfster van noode. Daarenboven, indien deze in aanmerking zou worden genomen, Rec. zou beweren, dat eene vrouw althans zoo goed als de mannen behoorde te schrijven, indien zij schrijven wil. Laat zij, zoo zij dit niet kan, zich tot haren vrouwelijken kring van werkzaamheden bepalen en niet voor het publiek treden, waar zij dan zeker niet behoort.
De Gravin van blessington verdient haren roem, en het

{==605==} {>>pagina-aanduiding<<}
boek, dat wij hier aankondigen, is zeker een van de besten, die zij geschreven heeft. Op den roman zelven zou echter nog al een en ander aan te merken vallen. Het zijn eigenlijk twee romans; de geschiedenis van ieder der beide vrienden maakt een afzonderlijk geheel uit, en zij heeft de kunst niet verstaan, om ze als ineen te weven. De vinding is ook niet overal gelukkig, wanneer b.v. de beide vrienden op dezelfde wijze in den waan worden gebragt, dat hunne geliefden reeds gehuwd zijn, en dat wel enkel omdat zij haar aan den arm van een' ander' zien. Van dien aard zouden er meer aanmerkingen op dit boek kunnen worden gemaakt. Maar met dat al is het een fraai boek. Er is juiste en fiksche karakterteekening in te vinden, goede schildering van het leven in de Engelsche groote wereld, (die van Frankrijk heeft den schijn van overdrevenheid); een goede geest ademt het geheele boek door; het boeit en houdt aangenaam bezig.
Het boek is goed vertaald, en de uitvoering verstrekt den Uitgevers tot eere.




Het laatste geschenk voor Leerlingen, die de school zullen verlaten, als gids voor hun volgend leven. Een Leesboek, bevattende lessen der wijsheid van beroemde Mannen. Door H.J. Meerman van der Horst. Te Groningen, bij J. Oomkens. 1839. In kl. 8vo. 85 bl. f :-25.

Dit stukje, opgedragen aan Z.K.H. Prins frederik der Nederlanden door den Verzamelaar, ‘die minder gelukkig is dan simonides na deszelfs schipbreuk, en aan wien de vijandige fortuin niets gelaten heeft dan eenige wetenschap,’ bevat meer dan driehonderd lessen der wijsheid, zoo als zij hier genoemd worden. De Verzamelaar gaf wat hij had, en men zou dus onregtvaardig zijn meer van hem te vergen. Als Leesboek moge het minder geschikt zijn, het verdient telkens ter hand genomen te worden door ieder kind, dat nog, na de school verlaten te hebben, wil leeren. Van jezus vindt men twee spreuken. In dit gezelschap hadden zij wel kunnen gemist worden. Doch de Verzamelaar oordeelde anders. Waarom heeft hij er niet meer bijgevoegd? Doch dan had de keuze met meer oordeel moeten gedaan worden dan geschied is op bl. 5, waar onder de rubriek: Wij moeten ons niet verheugen over den dood en ondergang onzer

{==606==} {>>pagina-aanduiding<<}
vijanden, maar daardoor indachtig worden, dat dezelfde ongelukken en dezelfde ellenden ook ons kunnen treffen, ten slotte gezegd wordt: ‘Jezus christus weende om het leed, dat de zusters van zijnen vriend lazarus had getroffen.’ 's Heilands tranen over Jeruzalem zouden hier nadrukkelijker gesproken en beter gevoegd hebben. - Men ontdekt ook hier, dat twee Wijzen somtijds hetzelfde zeggen, b.v. epicurus en m. aurelius, zie bl. 38, No. 3, en bl. 48, No. 16. - Het den anderen, bl. 49, is geene schoonheid van stijl; elkander is, ook bij herhaling, beter. - Hoe het zij, als een memento kan het volwassenen en kinderen van nut zijn. En dit kan men niet altijd zelfs van kostbare boeken zeggen.

Uitgelezene Vertellingen aan mijne Dochter, vrij nagevolgd naar 't Fransch van J.N. Bouilly. Te Leyden, bij C.C. van der Hoek. 1839. In kl. 8vo. 198 bl. f 1-25.

Reeds in het jaar 1812 verscheen van de Vertellingen van bouilly eene vertaling hier te lande. De Uitgever van het thans aangekondigde werk had het kopijregt der genoemde vertaling aangekocht, en had den tegenwoordigen Vertaler aangezocht, om die naar de hedendaagsche spelling te veranderen. Deze echter, met des Schrijvers zedekunde, enkel uit de rede afgeleid, als ongenoegzaam en van eene verkeerde strekking, geenszins kunnende instemmen, en ook uit hoofde van andere bedenkingen, besloot slechts zulke verhalen te geven, welke hij vatbaar achtte, om niet enkel vertaald, maar in een vervormd, meer Nederlandsch gewaad gestoken te worden. Hij werd dus te rade, om uit de twee deeltjes eenige verhalen uit te kiezen en in aanleg en zedelijke strekking te wijzigen of om te werken, welke nu alzoo een boekdeeltje uitmaken. Vijftien verhalen worden, dien ten gevolge, in dit boekje der vaderlandsche jeugd aangeboden. Derzelver omwerking naar het door den Vertaler aangekondigde doel is zeer goed uitgevallen; allen zijn zij ingerigt naar de vatbaarheid van jeugdige lezeressen, geschikt om liefde voor de deugd en geloof aan God te bevorderen, en zullen voorzeker een aangenaam onderhoud verschaffen.





Algemeene Natuurkunde voor de Jeugd; naar de elfde Hoogduitsche uitgave vertaald door Dr. B. Meylink. Te Deventer, bij A.J. van den Sigtenhorst. 1839. In kl. 8vo. 134 bl. f :-45.

Merkwaardige Voorbeelden van Wijsheid, Kinderliefde, Krijgs- en Burgerdeugden bij de Grieken. Vrij naar het Fransch, door T. van Spall. 's Gravenhage, bij A. Kloots. In kl. 8vo. 134 bl. f 1-30.

{==607==} {>>pagina-aanduiding<<}


Hirlanda, Hertogin van Bretagne; of de zegepraal van deugd en onschuld. Eene leerzame Geschiedenis uit de Middeleeuwen, op nieuw bewerkt voor Kinderen en Bejaarden, door C. Schmid. Uit het Hoogduitsch naar de negende uitgave. Te Deventer, bij A.J. van den Sigtenhorst. In kl. 8vo. 148 bl. f 1-25.

Guénolé, of de Robinson der IJszee. Te Groningen, bij A. van der Mast. In kl. 8vo. 178 bl. f 1-25.

Lotgevallen van William Wood, onder de Eskimo's. Een leerzaam en onderhoudend Geschenk voor de Jeugd. Te Deventer, bij A. ter Gunne. In kl. 8vo. 155 bl. f 1-30.

De jonge Trommelslager, of de goede Zoon. Een Tafereel uit Napoleon's togt naar Rusland, in 1812; voor de Jeugd, door G. Nieritz. Uit het Hoogduitsch. Te Amsterdam, bij ten Brink en de Vries. In kl. 8vo. 120 bl. f :-90.

Het leven en sterven van den negenjarigen Jacob Witkop. Een Geschenk van eenen Onderwijzer aan zijne Leerlingen; door H. Deelman, Onderwijzer te Groningen. Te Groningen, bij A. Kamerling, Wz. In kl. 8vo. 30 bl. f :-15.

De Winter. Een Leesboekje voor jonge Kinderen. Naar het Engelsch. Te Groningen, bij W. van Boekeren. In kl. 8vo. 122 bl. 1-20.

Het laatste Boekje. Vervolg op de Fabelen en Gedichtjes enz. Bij denzelfden. In 16mo. 71 bl. f :-90.

Een paar woorden slechts over deze bijdragen tot de bibliotheek der jeugd!
No. 1 is meer een leer- dan een pleizierboekje, gelijk de kinderen zeggen. Het is in eene goede orde, vrij volledig en toch kort geschreven. Het is afgedeeld in drie gedeelten: natuurleer, natuurlijke historie, en wereld en tijd. Er is veel overgelaten voor mondeling onderrigt. Slechts weinige misstellingen kwamen ons voor. Levantsche koffij, die uit Amerika komt, bladz. 84; dat men van Venkel alleen het zaad gebruiken zou, bladz. 96; dat de edelgesteenten, geslepen zijnde, geheel doorschijnend zijn, bladz. 103 (immers niet alle, b.v. de onyx en lapis Lazuli); dat een stuk goud viermaal meer waard is, dan een stuk zilver van dezelfde zwaarte, bladz. 108; dat men verscheidene duizende vaste sterren met het bloote oog waarnemen kan, bladz. 115; dat de Planeet Ceres gezegd wordt ontdekt te zijn den 1 Januarij 1800, (moet zijn 1801) bladz. 121 - deze zijn de voornaamste.
No. 2 is, gelijk van zelf spreekt, voor aankomende knapen geschreven. De Eerw. Vertaler, als oorspronkelijk Schrijver voor de jeugd met lof bekend, draagt het op aan zijn zoontje. Er is niet veel bijzonders, dan algemeene aanprijzing, van te zeggen. De plaatjes mogten wel beter zijn.
No. 3, van den Schrijver der Paascheijeren, Kersavond enz., is, blijkens den titel, voor kinderen en bejaarden. Stijl en voordragt brengen het noch tot de eene, noch tot

{==608==} {>>pagina-aanduiding<<}
de andere klasse van lezers. Voor kinderen is het te hoog; voor volwassenen wat jugendlich, zouden de Duitschers zeggen. Het is alzoo voor dezelfde soort van lezers als No. 2; schoon er dan bijzonderheden, als: dat bij de bevalling van hirlanda twee vrouwspersonen moesten tegenwoordig zijn, en dat hare verlossing met ontzettende pijnen gepaard ging, (bladz. 26, 27) in een boekje voor de jeugd beter verzwegen waren.
No. 4 en 5 behooren tot de zoogenoemde Robinsons. Het eerste regtstreeks, want de held was ook alleen. Het is ons te onwaarschijnlijk; bijna zeiden wij, onmogelijk. Men moet, ook bij verdichtingen voor de jeugd, de grenzen der waarschijnlijkheid niet te buiten gaan. Ook zouden er nog andere aanmerkingen op het boekje te maken zijn, die wij kortheidshalve terughouden.
Beter beviel ons No. 5. Wij prijzen het met ruimte aan. ‘Het toont ons, hoe de beschaving van onzen geest, en oefening en nutte (nuttige) aanwending der vermogens ons door de Voorzienigheid verleend, kunnen strekken om de wederwaardigheden des levens gemakkelijker te overwinnen, hoe ware godsvrucht en vertrouwen op God ons ook in de treurigste omstandigheden troost en bemoediging schenken, hoe het goede steeds zijn loon, het kwaad zijne straf vindt,’ bladz. 155. Daarmede kunnen wij ons ten volle vereenigen.
No. 6 is de geschiedenis van eenen knaap, die een edel voorbeeld is van ouderliefde, daar hij zijn leven wilde opofferen, om dat van zijnen vader te redden. Er zijn niet alleen vele kinderlijke deugden uit te leeren, maar de jeugd wordt ook op eene onderhoudende wijze bekend gemaakt met de geschiedenis van napoleon's togt naar Rusland. Het houdt de aandacht zeer levendig en verdient eene eervolle plaats onder de honderde kinderboekjes.
Van No. 7 zeggen wij alleen, dat, schoon wij anders niet van die vroege bekeeringsgeschiedenissen houden, het onderhavige boeksken eenen zeer goeden geest ademt, en geschikt is, om bij de jeugd godsdienstige indrukken, naar hare vatbaarheid, op te wekken.
No. 8 is voor kinderen. De moeder vindt in gesprekken met haar zoontje willem gelegenheid, om hem vele dingen, die op den winter betrekking hebben, gelijk sneeuw, ijs enz., te leeren kennen. De gekleurde plaatjes behoeven voor zulke kinderen niet fijner te zijn. Tot het laten volgen van de andere jaargetijden moedigen wij den Uitgever gaarne aan.
No. 9 is voor nog kleiner kinderen. De plaatjes zijn lief en de versjes verre boven het middelmatige. Het laatste boekje zal wel niet letterlijk zijn op te vatten. Dan konden ook wij wel uitscheiden met recenseren!

De Redactie verzoekt, dat in de Recensie van Ds. loman's Kort Begrip enz. Nr. XII, bl. 495 en 496, de aanhaling uit luther's Kleinen Katechismus, aldaar bij verzetting voorkomende als ware zij uit het werkje zelv' ontleend, als niet geplaatst worde aangemerkt.


{==609==} {>>pagina-aanduiding<<}

Boekbeschouwing.

Dissertatio literaria inauguralis, exhibens praecipua placita veterum philosophorum de libertate morali, qua defensa Phil. theor. mag., litt. hum. Doctor creatus est David Cornelius Pleyte, Ziricseanus. Traj. ad Rh. 1839 ex officina Paddenburgii et Soc.

Het is voorzeker aan geenen beoefenaar der wetenschappen onbekend, welk een veelbetwist punt in de wijsbegeerte de vrije wil des menschen is. De schriften, tot verdediging van denzelven ter eene, tot bestrijding er van aan de andere zijde geleverd, zouden op zichzelve reeds eene niet onbelangrijke boekverzameling uitmaken; en na dit alles is het er nog ver van af, dat de gevoelens op dit stuk tot eenstemmigheid gebragt zouden zijn. Het bevreemdde ons dus, in der tijd door de nieuwsbladen een Akademisch Proefschrift over de zedelijke vrijheid aangekondigd te zien, en wij vreesden, dat de jonge Doctor de belangrijke les van horatius uit het oog had verloren:

Sumite materiam vestris, qui scribitis, aequam, 
Viribus, et versate diu, quid ferre recusent, 
Quid valeant humeri. 

Toen ons nogtans de Verhandeling zelve in handen kwam, zagen wij spoedig, dat wij ons door de onnaauwkeurige opgave in die nieuwsbladen tot eene verkeerde gevolgtrekking hadden laten verleiden. Gelijk toch uit den bovenstaanden volledigen titel blijkt, belooft de Verhandeling geene nieuwe theorie over het veelbetwiste onderwerp, maar alleen eene naauwkeurige beschrijving van de voornaamste gevoelens der oude wijsgeeren over de zedelijke vrijheid, en daarmede waren dus van zelve onze bedenkingen tegen de keuze van het onderwerp vervallen; ja wij verheugden er ons over, dat de Heer pleyte, aan het einde van zijne studiën bewijs van wèl doorgebragten Akademietijd willende

{==610==} {>>pagina-aanduiding<<}
geven, hieraan zijne krachten had toegewijd. Het kan trouwens niet dan belangrijk zijn, op te merken, welke rigtingen de menschelijke geest genomen heeft in zijne diepzinnige nasporingen; welk het oordeel van mannen, om hunne wijsheid bij tijdgenooten en nakomelingen beroemd, geweest is over een vermogen der menschelijke natuur, waarin grootendeels onze voortreffelijkheid boven de overige schepselen gelegen is. Daarbij komt, dat wij, de gevoelens der oude wijsgeeren hieromtrent opsporende, den menschelijken geest zien, terwijl hij zich nog vrijelijk beweegt op een veld van onderzoek, waarop dezelve naderhand, vooral onder Christelijke Godgeleerden, zoo vaak door godsdienstige gevoelens of godgeleerde stelsels belemmerd werd. De oude wijsgeeren konden toch over den vrijen wil vrijuit redeneren, en werden van eene rondborstige verklaring hunner denkwijze niet wederhouden door de vrees van verketterd te zullen worden, welke in latere tijden niet zelden haren invloed uitoefende. Voegen wij nu hier nog bij, dat tot de ontwikkeling dier gevoelens de lezing van vele schriften der Ouden noodzakelijk was, dan kunnen wij, gelijk wij aan het onderwerp der Verhandeling geene belangrijkheid mogen ontzeggen, ook de keuze van dat onderwerp voor de gelegenheid, voor welke de Verhandeling bestemd was, niet anders dan gepast noemen.
De Schrijver ontwikkelt in de Inleiding het begrip van zedelijke vrijheid. In navolging van zijnen Leermeester, den Hoogleeraar j.f.l. schröder, zegt hij, dat ‘door dezelve aan den mensch eene kracht wordt toegekend, waardoor onze wil bepaald wordt tot een zeker doel en tot eene keus tusschen practische beginselen, alsmede tot handelingen, welke beschouwd worden ter bereiking van zulk een doel te kunnen strekken, of overeenkomstig met zoodanige beginselen te zijn. Waar de mensch dat vermogen gebruikt, handelt hij vrij; voor de daden, welke hij alzoo verrigt, is hij verantwoordelijk.’ Dat zulk eene zedelijke vrijheid bij den mensch aanwezig is, daarvan is ieder, die zijn verstand bezit en bij wien het zedelijk gevoel niet geheel is uitgedoofd, zich bewust. Zonder

{==611==} {>>pagina-aanduiding<<}
haar zijn onze oordeelvellingen, over het goede en kwade in de daden van anderen en in onze eigene bedrijven, ongerijmd; gewetensangst en berouw onverklaarbaar. Uit het een en ander blijkt, dat de overtuiging, dat wij vrijwerkende wezens zijn, geen bijgeloovig begrip is, maar de uitspraak onzer zelfbewustheid, welke wij niet kunnen tegenspreken zonder met onszelven in tegenstrijdigheid te geraken. Vandaar dan ook, dat het geloof aan zedelijke vrijheid ten allen tijde algemeen is geweest, gelijk blijkt zelfs uit de daden van hen, die dezelve poogden weg te redeneren.
Hiertegen nu gelden geene bewijsvoeringen a priori. De meeste bedenkingen zijn ontstaan uit een verkeerd begrip van vrijheid. De mensch is geen vrijwerkend wezen in dien zin, dat hij alles zou kunnen uitvoeren wat hij slechts wil. Hij is bij zijne vrijheid van vele dingen afhankelijk. Deze ashankelijkheid is echter niet zoodanig, dat zijne handelingen noodwendige gevolgen zijn van de omstandigheden, die op hem werken. Verder is de een meer dan de ander van de uitwendige omstandigheden afhankelijk. Ieder bezit niet in dezelfde mate zedelijke vrijheid. Men moet voorts niet uit het oog verliezen, dat men, tot versterking en verzwakking daarvan bij zichzelven, veel kan bijdragen. Deze leer, wél begrepen, strijdt niet met de rede, en is voordeelig voor Godsdienst en deugd, enz.
Door dit gedeelte der Inleiding, in hetwelk, p. 2-9, de gezegde hoofdzaken beknoptelijk ontvouwd worden, wordt de lezer dus ingeleid in het regt begrip van het vraagstuk, waarop hij nu verder van verschillende oude wijsgeeren het antwoord zal vernemen. In het overige, p. 10-12, vindt men eene beoordeelende vermelding der bronnen, zijnde uit de Ouden cicero de Fato en alexander aphrodiscensis, uit de lateren hugo grotius en j.c.g. werdermann.
Wat nu de Verhandeling zelve betreft, waarin verder de gevoelens der oude wijsgeeren ontvouwd worden, zij beslaat 128 bladzijden en is gesplitst in IV Hoofdstukken.
H. I, p. 13-22, geeft de meening op van socrates:

{==612==} {>>pagina-aanduiding<<}
H. II, p. 23-37, die van plato; H. III, p. 38-85, die van aristoteles; H. IV, p. 86-140, geeft de antwoorden der Stoïcijnen. De beide eerste Hoofdstukken zijn doorloopende, de beide laatsten in §§ gesplitst. H. III wordt, § 1, het gevoelen van aristoteles uit zijne schriften opgemaakt; § 2 voorgedragen zoo als het beschreven wordt door alexander aphrod., wiens geschrift over Noodlot en vrijen wil het eenige geschrift uit de oudheid is, opzettelijk daarover geschreven en zoo ongeschonden tot ons gekomen; § 3 wordt opzettelijk over de geloofwaardigheid van dien uitlegger gehandeld, en in § 4 diens redenering tegen andere wijsgeeren vermeld. In H. IV wordt, § 1, over de oude Stoïcijnen in het algemeen gesproken; § 2 over chrysippus, die, als de merkwaardigste, eene bijzondere melding verdient; § 3 wordt het gevoelen van senega, § 4 dat van epictetus, § 5 dat van marcus antoninus opgegeven, en het geheel, p. 138-140, besloten met een woord over epicurus.
Bij de ontwikkeling van de gevoelens dezer wijsgeeren wordt achtervolgens onderzocht, eerst, of er, in hetgene zij aangaande een zedelijk wereldbestuur, of wel aangaande het Noodlot, leerden, stellingen voorkwamen, welke des menschen zedelijke vrijheid benadeelen of wegnemen; dan, wat or ten opzigte van deze is af te leiden uit hunne leer nopens den aard der ziel en hare vermogens. Laat de voorhanden zijnde stoffe het toe, dan wordt er ook bijgevoegd, wat door de wijsgeeren betrekkelijk den aard der zedelijke vrijheid is gezegd. Dit een en ander wordt door den Schrijver nu eens beknopt opgegeven, dan wederom met de eigene woorden der wijsgeeren vermeld. Overal wordt het gezegde met aangehaalde bewijsplaatsen uit de schriften der Ouden gestaafd. De Heer pleyte heeft evenwel achter elk gevoelen geene beoordeeling gevoegd; doch na de ontvouwing van zijne denkbeelden in de Inleiding kon hij zich daarvan ontslagen rekenen. Dit neemt evenwel niet weg, dat men hier en daar opmerkzaam wordt gemaakt op onnaauwkeurigheden in de redenering, dat er ook somwijlen eene poging wordt aangewend om tegenstrij-
{==613==} {>>pagina-aanduiding<<}
digheden op te lossen, en dat, waar dit mogelijk was, het oordeel der Ouden zelve over sommige gevoelens wordt opgegeven.
De ruimte, welke het Tijdschrift voor aankondigingen als deze kan toestaan, gedoogt niet, dat de antwoorden der wijsgeeren op de vragen, hun door pleyte voorgelegd, worden opgegeven. Wie ze nader verlangt te leeren kennen, zal ook liever de Verhandeling zelve ter hand nemen, dan zich tevreden stellen met eene opgave van den hoofdinhoud. Alleenlijk willen wij nog met een woord gewagen van hunne wijze van behandeling der hoofdzaak zelve.
Meestal is het onderzoek, in hoe ver de Goddelijke voorwetenschap en het bestuur der Voorzienigheid zich laat overeenbrengen met der menschen zedelijke vrijheid, bij het onderzoek naar 's menschen vrijen wil aangeroerd door de wijzen van vroegeren en lateren tijd. Daardoor legde men zich de vraag voor, hoe God, behoudens 's menschen zedelijke vrijheid, de toekomst vooraf kan weten en besturen? eene vraag, welke, blijkens de voor ons liggende Verhandeling, door geen' der oude wijsgeeren voldoende is opgelost, en ook wel door geen' mensch opgelost zal worden. Immers, slaan wij de nieuwste oplossingen desaangaande gade, dan zien wij, dat men aan de eene zijde beweert, dat bij het Goddelijk kenvermogen de perken van tijd en ruimte niet bestaan; terwijl men evenwel, aan den anderen kant, genaderd tot den strijd tusschen Gods bestuur en 's menschen zedelijke vrijheid, poogt te beslissen, als stond het den beperkten mensch vrij, zich voor oogenblikken te ontheffen van die perken van tijd en ruimte, en dus der Godheid gelijk te wezen! Het blijkt uit de geschiedenis der wijsbegeerte, dat de zaak zelve door die manier van behandeling meer verdonkerd is geworden dan opgehelderd, terwijl de gevolgen er van noodlottig zijn geweest. Want welke waren zij? Dat men begon te twijselen, of aan de zedelijke vrijheid of aan het Godsbestuur, verloochenende of de duidelijke uitspraak onzer bewustheid, of eene der eerste waarheden van elke redelijke Gods-
{==614==} {>>pagina-aanduiding<<}
dienstleer. Het ware te wenschen, dat de menschelijke geest nimmer had gezocht de hem gestelde perken te overschrijden, noch zich gewaagd aan onderzoekingen, welke buiten zijn bereik liggen. Men had zich moeten bepalen bij een zielkundig onderzoek naar de zedelijke vrijheid, en aanwijzen, dat hetgeen tegen dezelve wordt aangevoerd, uit de natuur der Godheid enz., wel in staat is, om ons van onze kortzigtigheid te overtuigen, maar daarom nog niet in strijd met onze zelfbewustheid, dat wij vrije,
verantwoordelijke schepselen zijn. Niet zonder reden heeft de Heer pleyte in zijne Inleiding dit standpunt gekozen, en het komt ons voor, dat hij zich in allen opzigte van de taak, die hij zich voorgesteld had, wél heeft gekweten, daar ook stijl en voordragt lof verdienen en het geheel bewijs levert van regt goed doorgebragten Akademietijd.
Wij wenschen den jeugdigen Schrijver van harte zegen en voorspoed op zijne verdere letteroefeningen, vooral op zijne Evangeliebediening, wanneer hij eens, even als zijne beide Broeders, aan wîe de Dissertatie is opgedragen, als Herder en Leeraar zal geplaatst zijn.




Overdenkingen over het wederzien in de eeuwigheid; door K.H. Greeven, Predikant te Delfshaven. Te Utrecht, bij Kemink en Zoon. 1839. In gr. 8vo. VIII en 90 bl. f :-80.

Dit boekje is in drie overdenkingen of hoofdstukken verdeeld. In de eerste wordt de vraag behandeld: Heb ik goede gronden, om een gelukkig wederzien in de eeuwigheid te gelooven? in de tweede: wat heb ik te denken van de tegenwerpingen en bezwaren, die tegen mijn welbevestigd gevoelen worden ingebragt? en in de derde: welken invloed moet het geloof aan het wederzien in de eeuwigheid uitoefenen op mijne gezindheid en mijnen wandel hier op aarde?
Rec. zal niet ontkennen, dat in het een en ander hier en daar goede denkbeelden, eenvoudig ontwikkeld; wor-
{==615==} {>>pagina-aanduiding<<}
den gevonden. Maar het ging hem bij het lezen van dit boekje, gelijk het hem meestal gaat, wanneer hij dit onderwerp in het breede vindt behandeld. Hij gelooft van harte gaarne de waarheid, waarover hier gesproken wordt; maar de meeste pogingen, om haar te bewijzen, komen hem mislukt voor. Gelijk bijna alles, wat op het volgende leven betrekking heeft, om wijze redenen, met eenen sluijer is bedekt; gelijk wij van den aard, de genietingen en behoeften van dat leven bijna niets vinden geopenbaard, zoo vinden wij ook ten aanzien van het wederzien in den Bijbel weinige of geene duidelijke uitspraken. Op bijbelsche gronden kan de tegenovergestelde meening wel moeijelijk verdedigd worden, of hebben de bedenkingen tegen het wederzien weinig kracht; maar ook evenzeer laat er zich op bijbelsche uitspraken weinig stelligs vóór de zaak bewijzen. Wij mogen hopen, gelooven; maar bewijzen.... Rec. houdt het voor onmogelijk. De bewijzen, of wat men als zoodanig wil laten gelden, zijn dikwijls zoo flaauw, dat men, juist door te veel te willen, het geloof zou kunnen verzwakken. Tot dergelijke gedachten geeft ook dit boekje menigerlei aanleiding. Er worden zulke zonderlinge stellingen in voorgedragen, zulke vreemde bewijsgronden aangevoerd, dat daardoor waarlijk het geloof niet zal worden bevestigd. Bl. 31 lezen wij b.v.: ‘Er zijn hoofdzaken des geloofs, die de Bijbelschrijvers niet bewijzen, dewijl zij zoo geheel met het wezen der Godsdienstleer zijn ingeweven, dat hare ontkenning niet mogelijk is, zoolang men nog eenigen schijn van Godsdienst wil behouden. En mag men niet onder die eene plaats geven aan de leer van het wederzien en het herkennen in de eeuwigheid?’ Waarlijk, er is weinig nadenken noodig, om te gevoelen, dat deze leer onder die
hoofdzaken volstrekt niet behoort, die (het is het voorbeeld, dat de Schrijver bezigt) evenmin in den Bijbel opzettelijk behoefden geleerd te worden, als het bestaan van God! Men kan niet alleen eenigen schijn van Godsdienst behouden, maar zeer godsdienstig zijn en gemoedelijk over Openbaring en Christendom denken, en toch de leer des wederziens onbewijsbaar

{==616==} {>>pagina-aanduiding<<}
achten, en erkennen, dat wij deze zaak mogen hopen, maar dat wij over hare zekerheid niet kunnen beslissen. - Bl. 34 vindt men een ander voorbeeld. ‘Derhalve mag ik aannemen, dat God aan het verheerlijkte ligchaam der zaligen die trekken zal mededeelen, waardoor het gemakkelijk onderscheiden en herkend kan worden. En dit bewijst ook de Bijbel. Men zal jezus met volkomene kennis aanschouwen op den zetel zijner heerlijkheid, en mozes en elias werden in hunne bovenaardsche gedaante door de Apostelen op den heiligen berg gekend.’ Welk eene redenering en gevolgtrekking! Hadden de Apostelen hen dan in hunne aardsche gedaante gekend? In afbeelding misschien?! En wil men voorbeelden van averegtsche Bijbelverklaring, men zie slechts verschillende plaatsen, gelijk ze hier ten bewijze worden aangevoerd. Bl. 9 b.v. over de woorden luc. XVI:9. Maakt u zelve vrienden uit den onregtvaardigen Mammon, opdat, wanneer u ontbreken zal, zij u mogen ontvangen in de eeuwige tabernakelen; ‘de Zaligmaker,’ zoo lezen wij, ‘beveelt aldaar het onzeker en misleidend goed der aarde aan te wenden tot ondersteuning der armen, opdat deze dus mogen worden tot vrienden, die ons bij onze scheiding van de aarde ontvangen in de eeuwige woningen. Maar indien nu de vooruitgegane geesten dezer brave behoeftigen geene herinnering hebben van hunne weldoeners of van de ontvangene weldaden, hoe kunnen zij dan hunne menschlievende broeders welkom heeten in de gewesten der eeuwige blijdschap?’ enz. Kan men zich gevolgtrekkingen voorstellen, minder overeenkomstig den zin en den geest der Bijbelwoorden? - Bl. 17 wordt uit matth. VIII:11: Velen zullen komen van oosten en westen en zullen met abraham
en izaak en jakob aanzitten in het koningrijk der hemelen, een bewijs voor de herkenning in het toekomstige leven afgeleid: want ‘hoe kon het eene zaligheid, een voorregt of eene eere voor die gelukkigen zijn, toegelaten te worden tot het zalig bijzijn der Aartsvaderen, indien zij die mannen niet eens zouden herkennen?’ Wie kan zich met dergelijke dwaze redeneringen vereeni-
{==617==} {>>pagina-aanduiding<<}
gen? Eene geheel figuurlijke uitdrukking wordt hier, zonder acht te slaan op de bedoeling, waarmede zij gebruikt wordt, gebezigd, om daaruit gevolgtrekkingen af te leiden, waaraan de Spreker dacht noch denken kon. - Van gelijk allooi is datgene, wat bl. 18 over de gelijkenis van lazarus en den rijken man wordt gezegd, en waarlijk niet veel beter, wat op dezelfde bladzijde over mozes en elias wordt gevonden, ‘die elkander op aarde niet gekend hebben, die toch toonen [bij de verheerlijking op den herg] met elkander zeer goed bekend te zijn.’
Wie zal dergelijke dingen nu als bewijzen (*) aannemen? Ja, loopt men niet gevaar, door ze als bewijzen te willen voorstellen, juist het geloof, dat men wil bevestigen, te verzwakken? Rec. wil dus wel erkennen, dat hij, schoon hier en daar goede, dagelijksche opmerkingen vindende, over het geheel niet zeer hoog met dit boekje loopt, en dat het althans, zoo hij vroeger het punt in quaestie niet geloofd had, zijne twijfelingen niet zou hebben weggenomen. Wie zich intusschen met zulke redeneringen kan vergenoegen, vinde er eene stichtelijke lektuur in!

Twee Bijdragen ter beantwoording van het godgeleerd vraagstuk van onzen tijd: Geschiedenis of Mythus? Naar het Hoogduitsch van Dr. C. Ullmann. Te Leeuwarden, bij J.W. Brouwer. 1840. In gr. 8vo. VIII en 136 bl. f 1-75.

‘Eenigen tijd geleden’ (Voorberigt van den Vertaler,

{==618==} {>>pagina-aanduiding<<}
bl. V en VI) ‘gaf Prof. ullmann een werk in het licht, getiteld: Historisch en (lees oder) Mythisch? Beiträge zur Beantwortung der gegenwärtigen Lebensfrage der Theologie. Hetzelve bevatte vier afzonderlijke stukken: 1o. Over hetgeen de stichting der Christelijke Gemeente door eenen Gekruisigde onderstelt. 2o. Beoordeeling van: Het Leven van jezus, door strauss. 3o. Antwoord aan strauss op zijn' Brief over genoemde Beoordeeling. 4o. Kanoniek en Apokryf. De drie eerste stukken kwamen reeds voor in de Studien und Kritiken. Het laatste kwam toen voor het eerst in het licht.’ Het eerste en het laatste stukje wordt hier vertaald medegedeeld; de twee andere onvertaald gelaten, omdat althans hier te lande voor beschaafde lezers geene behoefte is aan wederlegging van het werk van strauss. Hieraan heeft de Vertaler wél gedaan: want zonder genoegzame kennis aan dat beruchte boek zou de wederlegging misschien alleen schadelijk zijn. De twee vertaalde stukjes verdienen die onderscheiding ten volle, en zullen niet minder, dan ullmann's vertaalde werk over de zondeloosheid van jezus, onder beschaafde Christenen belangstellende lezers vinden en behouden. Zoo beknopt mogelijk zal hier verslag worden gegeven.
I. Wat vooronderstelt de stichting der Christelijke Gemeente door eenen Gekruisigde? Dit eerste stukje (bl. 1-53) is ook afzonderlijk uitgegeven bij j.c. sepp en zoon te Amsterdam. Dit is ons alleen uit eene aankondiging bekend (*). Het betoog van ullmann houdt dezen geregelden gang: ‘Twee daadzaken staan onwankelbaar vast; geen scepticisme van een' bayle of hume kan ze in twijfel [doen?] trekken, geen spot van een' voltaire kan ze ondermijnen. De eene: christus heeft geleefd en is gekruisigd. De andere: er bestaat eene Christelijke Gemeente.’ Bl. 2. ‘Maar heeft men nu ook volledig doorgedacht, wat in deze twee stellingen: jezus is gekruisigd en de Christelijke Gemeente is door Hem aanwezig,

{==619==} {>>pagina-aanduiding<<}
ligt en daaruit volgt? Nevens elkander geplaatst, bevatten zij de grootste tegonstrijdigheid.’ Bl. 5. Dit wordt aangewezen bl. 5-10. ‘De groote daad kan slechts uit een' grooten geest, het ongewone gevolg slechts uit eene ongewone kracht voortgekomen zijn.’ Zoo zou men oordeelen, indien, bij ontstentenis der Evangeliën, slechts het groote factum, het bestaan der Kerk, ons hiertoe ten dienste stond. Vooreerst zouden wij dan moeten vooronderstellen, dat jezus de Stichter der Christelijke Kerk, en als zoodanig eene geestelijk en zedelijk boven allen uitstekende persoonlijkheid geweest zij. Bl. 11-26. Eene tweede noodzakelijke vooronderstelling, die met de voorgaande onmiddellijk zamenhangt, is, dat de Gekruisigde, die zoo werkte, eene onoverwinnelijke, alles overwinnende, alles doordringende kracht der liefde in zijn hart moet gehad hebben. Bl. 26-29. Eene derde noodzakelijke vooronderstelling is, dat in de leer des Gekruisigden eene onverstoorbare kern der waarheid liggen moet. Bl. 29-32. Doch ook bij die leer moest zich, zoo als zich laat verwachten, de Gekruisigde ook als afgezant en lieveling van God betoonen door buitengewone daden en gebeurtenissen, die zijne gansche geschiedenis vergezelden. Bl. 33-46. Slechts op deze wijze kan de tegenstrijdigheid, die in de stichting der Christelijke Gemeente door eenen Gekruisigden ligt, opgeheven worden. En juist dit maakt hoofdzakelijk den inhoud onzer Evangeliën uit. In die Evangeliën zijn enkele bijzonderheden, die ons moeijelijk en donker zijn of ongeloofelijk schijnen. Maar dwaas zou men handelen, wanneer men daarom alleen de Evangelische Geschiedenis wilde verwerpen. Zonder het licht, dat die Geschiedenis ontsteekt, blijft alles raadsel en tegenstrijdigheid. Bl. 46-43. - Hoe weinig hier ook is bijgebragt, zal het toch wel het belangrijke van het hier gevoerde betoog doen
uitkomen.
II. Het tweede stukje, niet minder belangrijk dan het eerste, loopt van bl. 54-136, en heeft tot opschrift: Over het kenmerkend onderscheid tusschen Kanoniek en Apokryf met opzigt tot de Evangelische Geschiedenis. Vooraf gaan Algemeene Aanmerkingen, bl. 54-62. Over

{==620==} {>>pagina-aanduiding<<}
het woord Apokryf, Apokryfe Evangeliën enz. Als tweede deel wordt opgegeven: Meer bepaalde karakterschildering van het Apokryfe, bl. 63-129. Hierop volgen III. Eenige gevolgtrekkingen tot slot, bl. 129-136. In plaats dat wij hier het betoog in deelen en onderdeelen, hier gevoerd, in eenige bijzonderheden ontleden, sta hier, wat ten slotte bl. 135 en 136 voorkomt: ‘De geheele tot hiertoe gaande vergelijking nu doet ons duidelijk en daadzakelijk zien: in de Apokryfe Schrijvers hebben wij zoodanigen, die volgens hunne eigene voorstelling eene geschiedenis van christus maakten. Door hen verkrijgen wij eenen verdichten, fabelachtigen, of, zoo men de zaak met een' hoogeren naam vereeren wil, dan haar toekomt, een' mythischen christus. - De christus, dien ons de Apokryfen geven, konde geene vereeniging van leerstellingen daarstellen en voor leven en dood aan zich boeijen, geene Gemeente stichten. Ontdaan van al het waarlijk menschelijke, is hij slechts eene ellendige nabootsing van het Goddelijke, zonder inwendige waardigheid, zonder ware kracht of grootheid. Tusschen dezen christus en dien, welken ons de kanonieke schriften schilderen, is geene vereeniging mogelijk. Men kan slechts den eenen erkennen, den anderen verwerpen.’ Hieruit zal men genoeg ontwaren, welke degelijkheid ook hier zich laat vinden. Doch niet alles zouden wij gaaf overnemen, wat hier te lezen staat. Dat ullmann iets apokryfs erkent, althans toegeeft, bl. 134, in de spijziging der vier- of vijfduizend menschen, en de verandering van water in wijn, of in de bij mattheus H. XXVII:52 en 53 verhaalde opstanding en verschijning veler heiligen in Jeruzalem vóór de opstanding van christus, zal en mag zoo gereede toestemming
niet vinden. Doch het neemt niets weg van het belangrijke des betoogs. Met volle ruimte bevelen wij deze stukjes allen aan, die sterkte voor hun geloof aan de waarheid der Evangelische Geschiedenis zoeken.
Jammer is het, dat de vertaling niet beantwoordt aan de waarde van het boekje. De bewijzen houden wij achter. Fouten zijn het van allerlei soort. De Vertaler zie

{==621==} {>>pagina-aanduiding<<}
zijn werk nog eens na, en gunne zich in het vervolg meerderen tijd! Tantum.





Ph. Will. van Heusde, geschetst als Geschiedkundige en als Paedagoog tot de Godgeleerdheid, in twee Voorlezingen, door Herm. Joh. Royaards. Te Utrecht, bij Robert Natan. 1840. In gr. 8vo. XIV en 90 bl. f :-80.

Behalve het op den titel vermelde, bevat dit Gedenkschrift eenen belangrijken en aangenaam geschreven Brief des Auteurs, ten opschrifte hebbende: Aan den Vriend mijner jeugd, n.c. kist, welke schoone herinnering uit den Akademischen leeftijd Referent den Lezer, vooral de studerende jonge lieden, welmeenend verzoekt niet over te slaan, en die hij niet beter kenmerken kan, dan met de eigene woorden des Schrijvers, als ‘een openlijk monumentum amicitiae,’ als ‘een openlijk gedenkteeken onzer vriendschap, en onzer liefde voor den Ontslapenen.’
Het eerste stuk van dit Gedenkschrift is eene Voorlezing, gehouden in het Leesmuseum te Utrecht, den 14 November 1839, waarin van heusde geschetst wordt als Geschiedkundige en als Leeraar der Geschiedenis. Eerst wordt aangewezen, hoe hij, in den loop van drie tijdperken, die zijn Vriend in de ontwikkeling van deszelfs historischen geest onderscheidt, die Geschiedkundige geworden is, welken hij door zijne lessen en schriften in zich heeft doen kennen. Ref. wil hiervan verder geen dorre schets geven, maar liever allezins aanraden, dit stuk in zijnen aaneengeschakelden historischen zamenhang te lezen, als veelzins vruchtbaar tot kennis der bedoelde zaken, en tot hoogschatting der waarde des voortreffelijken Mans. - Daarna wordt het wezen van deszelfs onderwijs, als Leeraar der Geschiedenis, vooral in de volgende hoofdstrekken geschetst: 1. Het was bij hem waarlijk hooger onderwijs. 2. In zijne lessen verplaatste hij zich geheel in den geest der tijden, van welke hij sprak. 3. De Geschiedenis was

{==622==} {>>pagina-aanduiding<<}
bij hem waarlijk de Leermeesteresse des levens. - Alles te zamen maakt een schoon geheel uit, dat con amore geschreven, en niet alleen voor de Akademische Jongelingschap, maar ook voor andere beschaafde Lezers belangwekkend is.
Met geen minder gevoel en geen minder nuttig oogmerk is het tweede stuk van dit Gedenkschrift opgesteld, waarin de Hoogleeraar royaards, ter opening zijner Akademische lessen, in September 1839, van heusde en zijn onderwijs geschetst heeft, als Paedagogisch tot de Godgeleerde Wetenschappen. Letteren en Wijsgeerte waren in de hand van van heusde waarlijk opleidingsmiddelen tot de wetenschap omtrent God en het Goddelijke. Dit lag in den omvang zoo wel, als in den geest zijner studien; - dit bleek uit den aard van zijn onderwijs; - dit werd vooral bevorderd door zijnen zedelijk-godsdienstigen zin; - zijne Wijsgeerte was Christen-Wijsgeerte, waardoor zijn onderwijs strekte, om de harmonie tusschen Wijsgeerte en Christendom te bevorderen. Dit zijn de vier belangrijke hoofdpunten, waarbij de Hoogleeraar zijne Toehoorders zeer gepast en treffend bepaalt, om hun de waarde van van heusde, als Paedagoog tot hunne hoofdwetenschap, te herinneren, en hen daardoor tot eene verstandige vereeniging van de Philologische en Philosophische met de Theologische Studiën op te wekken. Gelijk dit gewis met belangstelling gehoord is, zoo zal het voorzeker ook nog met belangstelling gelezen worden. De Hoogleeraar royaards heeft dus, door de uitgave van deze drie stukken, velen aan zich verpligt, en een Gedenkteeken, hemzelven en zijnen ontslapen Leermeester en Vriend waardig, opgerigt.





Redevoering over het belang om der studerende Jongelingschap lust in te boezemen tot eene grondige beoefening der bronnen van onze Geschiedenis, opdat zij zich bekwamen moge om de geschiedkundige wetenschap in ons Vaderland te helpen bevorderen. Ter aan-
{==623==} {>>pagina-aanduiding<<}
vaarding van het Professoraat in de Nederlandsche Taal en Letteren en Vaderlandsche Geschiedenis aan de Doorluchtige School der Stad Deventer gehouden 9 April 1840. Door Mr. G. Mees, Az. Te Deventer, bij J. de Lange. In gr. 8vo. 44 bl.

Reeds eenige maanden vóór het uitspreken dezer plegtige Redevoering vertrok Mr. g. mees, az. naar Deventer, geroepen om aldaar zijnen kundigen en schranderen Stadgenoot, Mr. h. beijerman, te vervangen, die te Amsterdam den leerstoel waardiglijk was gaan innemen, door het overlijden van den geleerden van kampen opengevallen. De algemeene stem zegt, dat mees zich in dat korte tijdsbestek reeds aller achting had verworven, en dat hij door de Redevoering die thans voor ons ligt, de harten nog meer voor zich heeft ingenomen.
Ref. wil trachten, in vlugtige trekken, een algemeen overzigt van dit belangrijk stuk te geven.
In het volle besef van het gewigt zijner roeping, en van het eerbiedwekkende der plaats, waar hij zijne hoorders toespreekt, verklaart de nieuwe Hoogleeraar, ‘zich alleen gesterkt te voelen door de overtuiging, dat zij, wier kennis hen in staat zou stellen hem streng te beoordeelen, juist, doordien kennis met humaniteit gepaard gaat, zijne toegevendste regters zullen zijn.’ De voorkeur, die ieder aan zijn eigen studievak geeft, gepaard met de verzekering, dat alle vakken van studie elkander onderling ondersteunen en voorlichten, zal het, dus vervolgt de Redenaar, hem doen vergeven, zoo hij meent, dat het hem opgedragen gedeelte der wetenschap voor geen ander in belangrijkheid, nut en aantrekkelijkheid onderdoet. Nederlandsche Taal- en Letterkunde en Vaderlandsche Geschiedenis hebben toch de onmiddellijkste betrekking tot alwat ons dierbaar is.
Nu overgaande tot zijn onderwerp, hierboven reeds opgegeven, vraagt de Hoogleeraar, of men het wel zoo geheel eens is omtrent den weg, die gevolgd moet worden in het bekendmaken van de akademische jongelingen met

{==624==} {>>pagina-aanduiding<<}
hetgeen vroeger en later op onzen bodem voorviel. Het antwoord is ontkennend. Sommigen toch achten het voldoende, hun een overzigt van het geheel te verschaffen, opdat zij het verdere door eigene studie verkrijgen; terwijl anderen het pragmatische gedeelte vooral op het oog gehouden willen hebben. Op beide deze wegen zijn gewigtige zwarigheden, welke de Redenaar aanwijst.
Hij acht den weg, op welken de studerende jongeling tot een naauwkeuriger en onpartijdiger onderzoek aangespoord en tot grondige beoefening der Geschiedenis opgeleid wordt, in de kennis der bronnen gelegen. ‘Een nog altijd gebrekkig geschiedkenner zoude hij zijn, die wagenaar met al deszelfs vervolgen en nalezingen, cerisier, stijl en bilderdijk, met de ophelderingen, bijvoegsels en aanteekeningen, doorlezen en in een stalen geheugen geprent had. Immers, het is misschien eene teedere snaar, die ik aanroer, bezitten wij nog geene Geschiedenis des Vaderlands, die aan de behoeften van het oogenblik voldoet.’ - ‘De reeds goed bewerkte gronden liggen van elkander afgezonderd; de ledige ruimten moeten worden aangevuld.’
In de nadere ontwikkeling dezer stelling wordt, nadat de Heer mees zijn oordeel over den arbeid van engelberts, in diens Alouden staat der Nederlanden, heeft medegedeeld, regt gedaan aan wagenaar, ‘de eerste, die den reuzenarbeid ondernam, om eene, zooveel mogelijk algemeene, Geschiedenis van het Vaderland te geven; die het eerst de gansche historie van het gewest Holland aaneenschakelde en ook de overige niet vergat.’ Maar, ‘eere zij zijner nagedachtenis als Geschiedsonderzoeker! Als Geschiedschrijver miste hij het talent (wij wijten het der omstandigheden) om zich regt onafhankelijk te gevoelen.’
Terwijl echter mannen als te water en kluit hoogen lof aan wagenaar toezwaaiden, en het niet dan met schroom en omzigtigheid waagden, eenige bedenkingen tegen het door hem gezegde in 't midden te brengen, stond een man op, die luid verkondigde dat hij, bijna op

{==625==} {>>pagina-aanduiding<<}
elk blad, het regt der waarheid heeft geschonden en slechts schrijver van beroep geweest is. Van dezen, bilderdijk namelijk, ‘regtsgeleerde, taalkenner, zoo er ooit een was, dichter, ja onze eerste en grootste,’ had men mogen verwachten, dat hij gedaan zou hebben, wat wagenaar niet kon doen, onze Geschiedenis schrijven naar de behoeften der tegenwoordige dagen, voor den tegenwoordigen stand der wetenschap. ‘Nogtans heeft hij zijnen gevestigden roem niet vermeerderd met zijne Geschiedenis des Vaderlands.’ Hij verliest door zijnen stijl de waardigheid zijner roeping uit het oog, vergeet door drift en overhaasting eigene gulden lessen, en slaat met geslotene oogen in het ronde. ‘De riddertijden zijn hem idealen, en in den onzen zijn wij alleen wezentjes van conveniëntie.’ Niemand stelde korter en duidelijker het Leenstelsel, het Keizerlijk gezag, de wording van het Graafschap Holland voor; maar, ‘wij allen weten het, hoe weinig het vervolg zijner Geschiedenis aan het eerste en beste gedeelte beantwoordt.’
Wij bezitten dus nog geen groot geschiedkundig werk, aan den stand der wetenschap beantwoordende. De oorzaken daarvan liggen niet in gebrek aan vaderlandsliefde of aan belangstelling in den geboortegrond, maar in den aard onzer Geschiedenis en in ons volkskarakter. De eerste toch is, ook nog na den dood van willem I, minder die van een zamenhangend geheel, dan van zoo vele deelen als er provinciën of landschappen zijn; en, wat het tweede betreft, de onvermoeid werkzame Nederlander wikt en weegt lang, na dat hij zich een groot doel heeft voorgesteld, omdat hij zich al de moeijelijkheden der taak voorstelt, en zich niet van de uitkomst verzekerd houdt, alvorens overtuigd te zijn, dat de middelen in zijne magt staan.
Veel is, vroeger en later, reeds tot opsporing der bronnen gedaan, maar veel moet ook nog aan het licht worden gebragt, om alles tot een geheel te verbinden. Het onderscheid der vroegere stammen is nog niet naauwkeurig aangewezen; het Leenstelsel in ons Vaderland nog niet in

{==626==} {>>pagina-aanduiding<<}
al zijne gevolgen en schakeringen ontwikkeld; de vroegere aardrijkskunde des Lands nog in hare beginselen. Veel inspanning behoort er nog toe, om een juist berigt te geven van den geheelen natuurlijken en staatkundigen toestand, met den voortgang der eeuwen zoo veranderende. Een geschiedkundige Atlas van al de Nederlanden is een ledig vak in onze Letterkunde.
Van waar nu zullen de handen komen, voor den zoo veelvuldigen arbeid vereischt, indien niet van onze inrigtingen van hooger onderwijs? Niet slechts voor de wetenschap, ook voor hare jeugdige beoefenaars zelve is het raadplegen der bronnen wenschelijk; maar dit moet met oordeel des onderscheids geschieden. Geene vrees mag er bestaan, dat hij, die zich daaraan wijdt, het veld van taal- en letterkunde schaarscher betreden zal; immers, terwijl hij de Geschiedenis aan de bronnen naspoort, valt hem gelijktijdig de vorming, de teruggang, de herleving onzer taal- en letterkunde in het oog, wordt hem de staat der beschaving in elk tijdvak bekend, en is hij in de vaderlandsche voortbrengsels zijner eigene dagen geen vreemdeling gebleven.
Nog ééne bedenking blijft ter wederlegging over; zij is deze: ‘Welk bepaald doel kan hij zich voorstellen, die de Vaderlandsche Geschiedenis als hoofdvak beoefent?’ Het antwoord komt kortelijk hierop neder: de wetenschap is te edel, om haar alleen als middel ter voorziening in tijdelijke behoefte te bezigen; door haar wenscht de ware beoefenaar eigen geluk en dat der maatschappij te bevorderen. Bovendien zou het onder de zeldzaamheden behooren, dat men van ijverige en aanhoudende pogingen ook hier geene heilzame gevolgen, ook voor tijdelijke welvaart, zag.
Ziedaar, mag Ref. zich dus uitdrukken, het geraamte van een ligchaam, dat men zelf beschouwen moet, om het in al zijne mannelijke kracht en edele bevalligheid, in de fijn beschaafde kieschheid, waarmede het is voorgesteld, te kunnen beoordeelen. Fijne smaak, echte humaniteit, beminnelijke bescheidenheid, vurige zucht voor

{==627==} {>>pagina-aanduiding<<}
den bloei der vaderlandsche Geschied- en Letterkunde, stralen ook in de persoonlijke toespraken door, met welke de Redevoering wordt besloten.
De Heer mees worde gesterkt in het volbrengen van de hem opgelegde taak! Menig leergraag jongeling bewandele, aan zijne hand, de eervolle baan, met hem ingetreden! Zoo moge, ook door zijne pogingen, het pad meer en meer geëffend en de wensch eenmaal vervuld worden, dat Nederland eene volledige Geschiedenis ontvange, Nederland waardig!
Voor beoefening had Ref., op den titel, liever nasporing der bronnen, of iets dergelijks, gelezen, omdat de beeldspraak dan beter bewaard zou zijn gebleven. De Schrijver zal hiervoor echter, even als voor de keuze van het woord Professoraat, in stede van ons zuiver Hollandsch woord Hoogleeraarsambt, zijne reden wel gehad hebben.

Geneesmiddel voor armen en rijken; of, de heilzame uitwerkselen van zout met cognac, ter genezing van eene menigte in- en uit-wendige kwalen waaraan het menschdom onderhevig is. (*) Uitgegeven, tot nut van 't algemeen, door Nayler et Co. te Amsterdam. 1840. In gr. 8vo. 30 bl. f :-40.

Laat de Dokters maar praten! (Bl. 27.)
‘Dat men leze! beproeve!! en oordeele!!!’ Met deze woorden en op zulk eene wijze wordt het boven vermelde werkje in de Couranten aangekondigd. De steller van dit werkje, zoo noemt hij zich doorgaans, schijnt een groot liefhebber van eene voortgaande vermeerdering van uitroepingsteekenen te wezen; zoo als dit onder anderen ook blijkt op bl. 15, waar men leest: Pappen! Pappen!!

{==628==} {>>pagina-aanduiding<<}
Pappen!!! Het verwonderde ons, achter die uitnoodiging niet nog de woorden te lezen, waarmede een zekere Heer saphir (*) de aankondiging eener voorlezing eindigde: oder, giebs Geld her! Men moet weten, dat gezegde Heer door sommigen voor een weldadig Humorist (†) gehouden wordt; anderen zouden hem, met wijlen onzen Spectator, een' potsierlijken karel noemen. Dit is zeker, hij houdt in Oostenrijk luimige, kluchtige voorlezingen voor hen, die door een of ander ongeluk noodlijdende zijn, even als men bij ons, ten tijde van watersnood en van de Cholera, Coneerten, Bals en tooneelvertooningen gaf; makende op deze wijze de vermakelijkheden dienstbaar aan de behoeften der noodlijdenden, of zeggende, volgens den Heer saphir, beleefd en bevallig: giebs Geld her! - Maar neen, verwijderen wij alle denkbeeld van winzucht: al aanstonds leest men op de eerste bladzijde, dat ‘deze ontdekking openbaar wordt gemaakt enkel door gevoel van menschlievendheid gedreven.’ - ‘De steller vertrouwt alleen (bl. 30) dat ieder, die uit dit Boekske nut getrokken heeft, het als zijn pligt zal beschouwen, om een dozein exemplaren er
gratis van rond te deelen, opdat het geneesmiddel, wijd en zijd,’ (waarom niet tot de verst afgelegene stranden, ook het Hemelsche Keizerrijk niet uitgesloten?) ‘bekend worde.’ Door deze uitnoodiging zal elke nutsbevinding voor den steller gelijkstaan met 12×40 of f 4-80. Wat de mededeeling der uitkomsten betreft, men zal den steller daardoor ten hoogste verpligten; er wordt slechts verzocht: ‘Brieven franko, s.v.p.’ (bl. 30.)
De hoofdinhoud van dit boeksken, op den titel afgaande, is de wijze van behandeling van in- en uit-wendige kwalen,

{==629==} {>>pagina-aanduiding<<}
waarvan eene menigte door eenen heilzamen drank uit zout met cognac te genezen zijn. Behalve ingewortelde en verouderde teringen en kankers(!) worden, bl. 22, nog drieëntwintig kwalen of gebreken, tot zetsels (?) toe, bij name opgegeven, tegen welke men met Cognac en Zout op den een' of ander' zijner vrienden, bekenden of bedienden onmiddellijk de proef kan nemen, (bl. 22) indien men zelf daartoe ongezind of te vreesachtig mogt wezen. (Niet onaardig inderdaad!)
Dit boeksken is ons ter beoordeeling toegezonden, waarmede wij ons zeer vereerd, maar nog meer verlegen gevoelen. Een beoordeelaar toch dient onpartijdig te zijn. Maar Rec. behoort toevallig tot de door den steller hooggeschatte (?), wijze en vernuftige geneeskundige faculteit (bl. 7), waarvan er zijn, die in rijtuigen hunne patiënten bezoeken, en, in bijna onleesbaar schrift, doodbriefjes in het Latijn afgeven (bl. 6), en stellig mag men hem ook brengen tot dien drom van gepromoveerde domkoppen (bl. 27), die den waren kanker voor ongeneesbaar moeten verklaren, terwijl het met de ware knobbeltering niet veel beter gesteld is; welke drom door den steller met de oude vrouwen op dezelfde lijn gesteld wordt (bl. 23). Van oude vrouwen, ofschoon zeer ten onregte, koestert men doorgaans geene hooge denkbeelden, en men verlangt van eenen beoordeelaar ten minste, dat hij ook een greintje gezond verstand bezitte; maar men schijnt dit niet te bezitten, wanneer men, volgens den steller (bl. 23), het boekje niet bij de lijders brengt en hun hetzelve van het begin tot het einde voorleest; iets, waartoe Rec. zich bezwaarlijk zou kunnen verledigen, van wege zijne nog al uitgestrekte praktijk. Zij nu, die zoo veel gezond verstand, als de steller begeert, niet hebben, verzetten zich, gelijk hij aanmerkt, met kracht tegen alwat van dezen aard ontdekt wordt, of keuren alles ten zeerste af (bl. 7), wanneer het niet door henzelven is voorgeschreven, of brandmerken (hoe crimineel!) met hunne veroordeeling hetgeen zij niet weten, of geven zich de moeite niet eens om te lezen; al hetwelk de steller zegt, dat onbillijk en strijdig is met het gezond verstand. Het zal dus van zelf er niet best uitzien, noch met de onpartijdigheid, noch met het gezond verstand van den
Rec., volgens deze oordeelvelling; ofschoon hij gelezen en herlezen heeft, of hij gezond verstand vinden mogt. Gaarne had hij onder deze omstandigheden er zich afgemaakt

{==630==} {>>pagina-aanduiding<<}
als zekere Collega, die, na den titel van een dergelijk boekje opgegeven te hebben, er alleen onder schreef: jeremia LI:63. Maar Rec. zoude achten zijnen pligt te kort te doen, indien hij stellingen met stilzwijgen voorbijging, wier verderfelijke strekking moet tegengegaan worden, omdat in ziektegevallen, waar weinig of geene hoop aanwezig is, de naar redding uitziende lijder elk middel meent te moeten aangrijpen, wanneer het hem met eenig zelfvertrouwen wordt aangeprezen, niet bedacht, dat het niet van alle middelen geldt: baat het niet, het schaadt niet! En hier hoort men tegen verouderde en ingewortelde teringen en kankers, ziekten, waarbij de deelen - de long - en waar de kanker zich elders openbaart, de hevigste ontaarding ondergaan, - waar verzachten in elk geval hoofddoel is, om den lijder geene onnoodige en doellooze pijnen te veroorzaken, - hier hoort men Zout en Cognae aanprijzen! (bl. 8.)
Ja! ‘het is niet te ontkennen, dat de galg nog te goed is voor de opzettelijke kwakzalvers,’ (bl. 6) die geneesmiddelen uitventen, die door iedereen, indien hij zijn greintje gezond verstand geliefde te gebruiken, afgekeurd moesten worden.
Maar van welk beginsel gaat nu dit boeksken uit, indien er een beginsel in gevonden wordt? - Er wordt partij getrokken van het in der tijd met alle ondervinding strijdig bevonden gevoelen, dat de oorzaak der ziekten ontsteking zoude wezen. (Bl. 4.) Maar wanneer ook, volgens den steller, van 1000 gevallen 999 ontstekingen waren, zoude men in 999 gevallen het tegendeel ondervinden van dit gezegde: ‘Nu, zij het algemeen bekend,’ volgens den steller, ‘dat alle ontsteking, zoo wel Inwendig als Uitwendig, verminderd, of, vernietigd, wordt, door de aanwending van cognac-brandewijn en zout.’ Tegen deze stelling kan desgelijks met vrucht gelezen worden een, in dit geval, bijzonder wèl geschreven artikel in de Utrechtsche Courant, Oct. 1840.
Hoe gaarne men verder ook, in het belang der goede zaak, dit geschrijf aan eene geregelde beoordeeling zoude willen onderwerpen, de steller zelf getuigt van het oorspronkelijke van den Heer william lee, van Leeds, dat het onduidelijk en in eenen ellendigen stijl geschreven is; en men kan niet zeggen, dat het onder de handen van den, zich zoo noemenden, steller veel verbeterd is.

{==631==} {>>pagina-aanduiding<<}

In éénen adem wordt het geneesmiddel (zoo toch wordt dit middel bij uitsluiting genoemd; de reden hiervan wordt in de noot op bl. 5 gegeven) gezegd goed te zijn tegen de pest in Turkije, de zwarte en gele koortsen uit de Westindiën, en de Cholera in de Oostindien! Waarlijk, de steller had wèl gedaan, in navolging van eenen Duitschen Geneesheer, die zijn werk aan den beruchten, manhaften Chineschen Gouverneur lin heeft opgedragen, gelijke eer aan mehemed-ali te bewijzen, of, indien hij eenen Ongeloovige zulk eene eer niet waardig gekeurd had, het aan de Zendelingsgenootschappen op te dragen; ‘want,’ zegt de steller, ‘indien de Zendelingen dit middel leerden kennen en aanwenden, zij zouden met veel grooter gemak vele Bekeeringen doen, omdat het in zijne werking zoo snel is, dat het 't aanzien van Mirakel heeft.’ (Bl. 21.)
‘Die Balsem van Gilead, (bl. 5) kan hij, of liever het Geneesmiddel, geen goed doen, dan ten minste weet ieder Geneeskundige’ (ei?) ‘dat het geen kwaad kan.’ (Bl. 8.) En ‘aangenomen zelfs dat het Geneesmiddel niets baten kan, weet men, of behoorde men althans uit deszelfs Bestanddeelen te weten dat het ook niet kan schaden.’ (Bl. 12.) Nog eens: ‘Men vergete niet, dat, wanneer het niets baat, het, zekerlijk, geen Kwaad doen kan.’ (Bl. 20.) Hiertegen protesteren wij, in naam der lijdende menschheid, ten allersterkste.
Onder de Mirakelen, welke dit middel tot dusverre heeft uitgewerkt, mogen de volgende, uit het werkje ontleend, ten voorbeeld strekken:
1o. Bij eene zwaar gekneusde hand liet het been (welk been?) tot aan het gewricht los, en, ofschoon het arme schepsel hevige pijn leed, is hij thans radikaal genezen. (Bl. 16.)
2o. Een jongeling, die aan de tering leed, werd als genezen beschouwd, toen hij eene verzwering in de zijde kreeg, - waarschijnlijk eene etteruitstorting in de borstholte, eene zoogenoemde etterborst. Van dezen lijder wordt gezegd: ‘Vóór dat het gezwel en de verettering in de zijde plaats greep, beschouwde de Heer lee hem als genezen; en het zij hij herstelle of niet, de Heer lee koestert de volle overtuiging, dat, ware het geneesmiddel vroeger aangewend geworden, de uitkomst geene andere, dan eene volkomene genezing zoude geweest zijn;’ want, zegt

{==632==} {>>pagina-aanduiding<<}
de steller bl. 23 van de kankergenezingen, ‘het zij de Kanker werkelijk, of slechts in de verbeelding, besta, wanneer de Kanker eens genezen is, laat dan de Dokters, zoo veel zij willen, over de bijzondere kenteekenen der kwaal redetwisten.’
Onder zulke redeneringen zal het geene verwondering wekken, dat zelfs de Directeuren van Hospitalen uitgenoodigd worden, de hand te leenen tot de aanwending van dit middel. Waarom daar niet ook de onderhoorige ziekenvaders en oppassers bijgevoegd? Doch waartoe elk in het bijzonder genoemd; het is immers genoeg, wanneer de steller zegt (bl. 20): ‘Laat dan vrij een ieder, het zij man, vrouw, of kind, het geneesmiddel toedienen.’ Help kind, help vrouw, help man, help wie maar helpen kan! zouden wij zeggen; binnen ééne maand zullen al de bedden in de Hospitalen en Gasthuizen ledig zijn, wanneer de Directeuren slechts met Zout en Cognac werkzaam zullen zijn. Men behoeft noch Vitriool noch Blaauwzuur te bezigen. (Bl. 12.)
Wat nu de aanwending van het geneesmiddel betreft, het is, volgens den steller, gelukkiglijk van dien aard, zoo als wij reeds gehoord hebben, dat zij, die vreezen mogten om het op zichzelven aan te wenden, zich van het heilzame daarvan gemakkelijk kunnen overtuigen door het aan anderen toe te dienen. Elke lezer heeft wel den een' of anderen bekende, op welken het kan beproefd worden. (Bl. 4.) Onwillekeurig kwam ons hier eene aan kiespijn lijdende Dame voor den geest, die, alvorens zelve tot de kunstbewerking daartegen over te gaan, hare kamenier zocht over te halen, zich, in hare tegenwoordigheid, eene kies te laten trekken, om vooraf te kunnen beoordeelen, of zij de pijn wel zoude kunnen doorstaan.
Met het geneesmiddel in de eene en het Evangelie in de andere hand (bl. 21) wil de steller de als met ijzeren muren omslotene rijken van China (*) en Japan binnendringen en zelfs de Keizers van China en Japan bekeeren. Dat zegt meer, dan een Geldersche landman in den zin had, die slechts verlof verzocht, om voor de Heeren Staten Generaal van het Koningrijk der Nederlanden te prediken, ten einde

{==633==} {>>pagina-aanduiding<<}
Hunne Edelmogenden te bekeeren. Doch tot het eerste behoort hoogen moed en bekwaamheid. (Bl. 21.) Men heeft dan ook geenen Hofmaarschalk albiboghoi te vreezen, die het den braven asmus, toen hij bij den Keizer van Japan ter audientie was, zoo benaauwd maakte, toen hij het Ater Amave Pio Nha uitsprak.
Maar, indien er nu eens deze of gene mogt gevonden worden, deelende in het gevoelen der dwaze Dame, bl. 12 vermeld, ‘dat het Geneesmiddel, omdat het goed is tegen zoo vele kwalen, het tegen geene enkele behoort aangewend te worden,’ wat zal de menschlievende ontdekker, die menschenvriend, (bl. 7) en met hem de gemoedelijke steller, (bl. 5) met het geneesmiddel in de eene en het Evangelie in de andere hand, tegen dezulken zeggen? ‘Laten die dwazen sterven! hun leven is het verlengen niet waard; zij hebben lang genoeg geleefd, voor datgene waartoe zij deugen.’ Het ga hun, die door zoodanig middel ‘zich niet willen laten genezen,’ als de den Heere lee bekende Dame: ‘Zij ligt dáár, waar geene middelen meer toegediend worden.’ (Bl. 11.) Geëerde Lezer! dat is verstaanbaar gesproken; dat is geen bijna onleesbaar doodbriefje in het Latijn. Zeg het voort!
Wij teekenen, ten besluite, als eene opmerkelijke bijzonderheid, hier nog aan, dat op den titel dezer overkostelijke brochure zoo wel, als in de Couranten, de woorden tot nut van 't algemeen telkens met groot-kapitale letteren gedrukt staan. De loffelijke Maatschappij van dien naam zal daaraan toch wel geene schuld hebben!




Uitvoerige Lessen over Verhoudingen en Evenredigheden, doorvlochten met toepasselijke aanmerkingen en ophelderingen van vele gewigtige zaken, door Jacob de Gelder, Hoogleeraar te Leiden. 's Gravenhage en Amsterdam, bij de Gebr. van Cleef. 1839. In gr. 8vo. X en 207 bl. f 2-40.

Wanneer wij de behandeling der getallen-evenredigheden, voorkomende in de allereerste gronden der Cijferkunst van den Hoogleeraar de gelder, kennen, en vervolgens nagaan hetgeen Zijn Hooggel. in zijne Beginselen der Meetkunst over de evenredigheden zegt, dan zoude de vraag kunnen ontstaan: wat noopte den geleerden Schrijver, om nog eens de

{==634==} {>>pagina-aanduiding<<}
verhoudingen en evenredigheden in een afzonderlijk werk te behandelen? Het antwoord op deze vraag vinden wij in de Voorrede. Wanneer de Hoogleeraar in den loop zijner akademische lessen de leer der evenredigheden behandelde, zoo gaf dit aanleiding tot meerdere duidelijkheid in de verklaring van vele hoofdpunten, benevens meer algemeene en beknopter betoogen van voorname hoofdstellingen. De lessen, welke ons hier door den Hoogleeraar aangeboden worden, zijn de zakelijke inhoud der mondelinge lessen, door hem in de twee laatste jaren voorgedragen. Wanneer hij deze lessen uitvoerige lessen noemt, dan valt er wel niet aan te twijfelen, of men zal hier alles vereenigd vinden, wat over verhoudingen en evenredigheden gezegd kan worden. De behandeling is dan ook zoo algemeen mogelijk, en leert de verhoudingen en evenredigheden uit een onbekrompen oogpunt beschouwen; ieder hoofdpunt wordt in den vorm van eene stelling voorgedragen, terwijl de betoogen nieuwe bewijzen dragen van de bekende gestrengheid en naauwkeurigheid des geleerden Schrijvers. Zoo vindt men in § 45 en 46 met eenvoudigheid en duidelijkheid aangetoond, dat, wanneer het ons, practisch genomen, onmogelijk is, door dadelijke afpassing de wijzergetallen van den verhoudingswijzer van twee onderling onmeetbare uitgebreidheden met de vereischte naauwkeurigheid te bepalen, de rede en de zuivere getallenleer, in dezelve gegrond, ons in staat stellen, om datgene uit te voeren, waartoe onze beste werk- en scherpste zintuigen ontoereikend zijn. Door deze lessen leert men de verhoudingen en evenredigheden als onmisbare hulpmiddelen kennen, zoo tot het nasporen van de eigenschappen der figuren, als tot het oplossen van vraagstukken, en om uit de beschouwing der natuur, door waarnemingen en proeven, hare wetten, als oorzaken der verschijnselen, te bepalen.
Nadat de Hoogleeraar aangetoond heeft, dat er in de meetkunstige figuren werkelijk onmeetbare verhoudingen bestaan, zoo neemt hij hieruit aanleiding, om te betoogen, dat de verhouding van den omtrek eens cirkels tot zijne middellijn onmeetbaar is. In dit gedeelte der lessen van § 49 tot § 60 vindt men, behalve het betoog van het onmogelijke, om eenen cirkel in eenen quadraat te transformeren, de verschillende reeksen, zoo van boog sinus, boog tangens, de reeks van leibnitz, de formule van wallis

{==635==} {>>pagina-aanduiding<<}
enz., welke dienen kunnen om de betrekking van den omtrek eens cirkels tot zijne middellijn te benaderen, opgegeven, en aan deze reeksen de waarheid van het Ludolphiaansche getal tot in vijfendertig cijfers van de tiendeelige schaal getoetst. Dit gedeelte is door het groot aantal aanmerkingen en noten ook van eene geschiedkundige waarde. - Ten einde verhoudingen en evenredigheden niet met elkander te verwarren, behandelt de Hoogleeraar in § 67: Verhoudingen, die uit eene gestelde verhouding volgen; terwijl, hoe vele overeenkomst er oppervlakkig ook in moge bestaan, in § 74 Evenredigheden, die uit elke voorgestelde evenredigheid als noodzakelijke gevolgen ontstaan, afzonderlijk nagegaan worden. Alle die eigenschappen worden betoogd voor de twee gevallen, wanneer de verhoudingen in de onderstelde evenredigheid meetbaar en onmeetbaar zijn.
De aaneengeschakelde evenredigheden, de evenredigheden, die uit twee of meer anderen worden afgeleid, de omgekeerde en zamengestelde evenredigheden, worden op dezelfde grondige en uitvoerige wijze behandeld. (*) Eindelijk besteedt de Hoogleeraar een gedeelte van den inhoud dezer lessen, om het nuttig gebruik der omgekeerde en zamengestelde evenredigheden in de meetkunst en de verklaring der natuurwetten aan te toonen. Ook dit gedeelte getuigt, dat de Schrijver niet uit het oog verloren heeft, dat weten leidt tot oppervlakkigheid en grondig kennen tot ware geleerdheid.
Heeft de keurige behandeling der getallen-evenredigheden, vervat in de allereerste gronden der Cijferkunst, (een werkje, waarvan reeds een vijfde druk bestaat) de cijfer-
{==636==} {>>pagina-aanduiding<<}
kunst ontdaan van een aantal regelen en barbaarsche benamingen, waaronder de waarheid vroeger als bedolven lag, door alles onder het gebied der evenredigheden te brengen; heeft de behandeling der evenredigheden, voorkomende in de Beginselen der Meetkunst, (waarvan in 1829 reeds een derde druk noodzakelijk was) den pasbeginnenden leerling op het goede standpunt geplaatst, niet minder zal de inhoud dezer uitvoerige Lessen nut stichten bij de meergevorderde leerlingen. Wij zeggen meergevorderde leerlingen, want het kan het doel van den Schrijver niet zijn, deze lessen in handen te geven aan dezulken, die nog geene vorderingen in de stel- en meetkunst gemaakt hebben; men zie slechts de terugwijzingen naar de verschillende boeken, waarin de Beginselen der Meetkunst van den Hoogleeraar verdeeld zijn, de aanmerkingen, betrekking hebbende op de theorie der hoogere magtsvergelijkingen en de analytische meetkunst, welke bij herhaling in deze lessen voorkomen. Doch zelfs dit geeft aan deze lessen eene nieuwe waarde: met een meergeoefend oog nog eens eenen blik te slaan op hetgeen men van verhoudingen en evenredigheden in den onbekrompensten zin bij de verdere beoefening der wetenschappen verwachten mag, kan niet anders dan medewerken tot verkrijging van ware geleerdheid. Wij wenschen hartelijk den Hoogleeraar de ervaring toe, dat ook dit zijn werk met graagte gezocht wordt; en, ofschoon deze lessen voor leerlingen bijeengebragt en uitgegeven zijn, kunnen wij niet nalaten, derzelver inhoud, als hoogst nuttig, ook diegenen aan te bevelen, welke reeds in de beoefening der wetenschappen anderen moeten voorgaan.
De correctie is voor een werk van dien aard goed; wel hebben wij eenige drukfouten gevonden, doch deze vallen over het algemeen dadelijk in het oog en geven geene aanleiding tot verwarring in formules.




De Warven en de Hoofdmannen-kamer, of het voormalige Provinciaal Geregtshof binnen de Stad Groningen, in verband beschouwd met de staatkundige Geschiedenis van dit Gewest, door Mr. T.P. Tresling, Phil. Theor. Mag., Litt. Hum. et Juris Utriusque Doctor, en Advokaat te Groningen. Te Groningen, bij J. Oomkens. 1839. In gr. 8vo. VIII en 151 bl. f 1-50.


{==637==} {>>pagina-aanduiding<<}

Na een kort Voorberigt, vorscht de kundige Schrijver eerst den oorsprong der regtsmagt in hooger beroep voor de Ommelanden na, gelijk dezelve binnen de stad Groningen zich heeft gevestigd. Hij doorloopt daartoe de geschiedenis van Regtstoestand van het uiteinde des Karolingischen stams, en bewijst, dat de Ommelanden in zoo vele gemeenebesten verdeeld raakten als er regtstoelen waren, omdat de regterlijke magt toen nog steeds met de wetgevende gepaard ging. Alleen de vergaderingen bij den Upstalboom bleven niet slechts voor de Ommelanders, maar voor alle Friezen de algemeene band van vereeniging. Doch de toenemende magt der aanzienlijken, de willekeur der zoogenaamde hovelingen, deed naar betere regtsbedeeling uitzien. Toen de vergaderingen bij den Upstalboom haar aloud gezag en waardigheid verloren hadden, sloot men in 1361 het verbond, waarbij de landdagen, vroeger bij den Upstalboom gehouden, naar Groningen werden overgebragt. Nog meerdere verbonden werden van tijd tot tijd met de stad aangegaan. Aldus ontstonden eindelijk de gemeene Landswarven, op welke instelling later de Hoofdmannenkamer gebouwd werd. Het tweede Hoofdstuk schetst de ontwikkeling der regtsmagt in hooger beroep voor de Ommelanden binnen de stad Groningen, waarbij de Hoofdmannenkamer in die stad, oorspronkelijk slechts voor de regtspleging binnen hare muren en over hare ingezetenen dienende, meer en meer regtsgezag ook over de Ommelanden verkrijgt, die van hunne zijde daartegen ook zitting in de Hoofdmannenkamer verwierven; terwijl de Landswarven meer en meer in onbruik raakten. Het derde Hoofdstuk beschrijft de vestiging van een Geregtshof van hooger beroep, zoo wel in lijfstraffelijke als burgerlijke zaken, voor Stad en Lande, binnen de stad
Groningen. Aan den Erfstadhouder Prins willem IV had men de regeling dezer zaak te danken. De oude benaming van Hoofdmannenkamer bleef echter bestaan. Eerst den 31 October 1795 werd de benaming van Luitenant en Hoofdmannen veranderd in Praesiderend Raad en Raden in den Hove, en alzoo ontstond het Departementaal Geregtshof, hetwelk tot op 1811, bij de invoering van het Fransche regt, in werking bleef. Eindelijk is nu met October 1838 het Provinciaal Geregtshof opgerigt, dat in hetzelfde gebouw zijne zittingen houdt, waarin het voormalige Hof

{==638==} {>>pagina-aanduiding<<}
(schoon aanvankelijk onder den ouden titel van Hoofdmannenkamer) sedert 1749 zijne vergaderingen gehouden had.
Ziedaar eene dorre, zeer onvolledige schets van dit voortreffelijk werkje, hetwelk een naauwkeurig en duidelijk overzigt van den verschillenden staat van regtsbedeeling in Groningen en zijne Ommelanden, sedert de vroegste tijden, levert. Ongelukkig zijn er hier en daar nog al drukfeilen overgebleven, zoodat zelfs bl. 56 gevonden wordt go had, voor Fivelingo had. De zamenhang wijst wel toereikend aan, wat er behoorde gelezen te worden; maar bij een' tweeden druk, dien wij wenschen, mag de correctie wel wat naauwkeuriger geschieden.

Iets over het Ontwerp van het Wetboek van Strafregt, waarbij gevoegd is een Overzigt van de Handelingen der Afdeelingen van de Tweede Kamer der Staten Generaal, over hetzelve (lees hetzelfde) Ontwerp. Iste Stukje. 's Gravenhage, bij J. Belinfante. 1840. In gr. 8vo. IV en 76 bl. f 1-:

De hier geleverde aanmerkingen had Recensent reeds met belangstelling in het Weekblad van het Regt, No. 58 en vervolgens, gelezen, en het verheugt hem, dat de steller besloten heeft, dezelve afzonderlijk achtereenvolgend uit te geven.
Hetgeen goed en kwaad is in het Ontwerp van het Wetboek van Strafregt wordt door den Schrijver onpartijdig, naar zijn beste inzien, en met aanvoering der gronden, aangewezen. In het algemeen kunnen wij met het hier betoogde zeer wel instemmen. Op één punt meenen wij van den kundigen Schrijver te moeten verschillen. Wij bedoelen het door hem aangemerkte, bl. 57-61, op het onderscheid, bij het gezegde ontwerp gemaakt, tusschen opzettelijke en vrijwillige, toevallige en onwillige dronkenschap. Hij keurt zulk eene onderscheiding af, en wil wel de dronkenschap als reden van zachtere strafbedeeling doen gelden, maar alleen acht slaan op den graad, niet op de oorzaak. Wij stemmen het toe: iemand, die, dronken zijnde, echter nog wel weet, wat hij verrigt, en in dien staat eene misdaad begaat, is strafbaarder, dan iemand,

{==639==} {>>pagina-aanduiding<<}
wiens verstand reeds half bedwelmd is; en de volslagen dronkenschap, die alle redegebruik wegneemt, zou, zoo zij als een toeval of een ongeluk kon worden beschouwd, alle verantwoordelijkheid opheffen: maar juist hier ligt de knoop. Wij verwijzen naar hetgeen den Schrijver buiten twijfel overbekend is, namelijk het aangeteekende van pailliet op Art. 64 van het Code Pénal, en wel de zesde aanteekening der 5de uitgaaf in groot 8vo. Nog meer schiftende dan het Ontwerp van het Wetboek van Strafregt, zouden wij den Regter de volgende onderscheidingen in acht doen nemen. Er is, vooreerst, opzettelijke dronkenschap, d.i. de zoodanige, die men zich moedwillig veroorzaakt heeft, om zich op te winden tot eene misdaad, die men vooraf gevoelde niet nuchter te durven bedrijven. Tevens acht gevende op den graad van dronkenschap, zouden wij de opzettelijke dronkenschap, zoo dezelve den dader nog de noodige bewustheid overliet, en hij in dien toestand de misdaad bedreef, als verzwarende omstandigheid aanmerken; doch indien hij de daad bedreef, toen zijn verstand reeds geheel beneveld was, zouden wij hem, uit hoofde hij zich opzettelijk in dien toestand gebragt had, straffen alsof hij nuchter de daad had volvoerd. Is, ten tweede, de dronkenschap slechts vrijwillig, d.i. uit liefhebberij in het drinken, zonder aanleiding van buiten, maar ook zonder kwaad opzet ontstaan, dan zouden wij die dronkenschap altijd als eene meer of min verzachtende omstandigheid aanmerken, al naar mate van den graad. Is, ten derde, de dronkenschap toevallig, d.i. was iemand, anders aan geen misbruik van wijn of sterken drank gewoon, door eene bijzondere omstandigheid, bij nieuwjaar, op eene verjaring of eenig ander feest of eenige partij, dronken geraakt, dan zou zulk eene dronkenschap den dader nog geringer doen straffen, en wel des te ligter,
naar mate zijne bedwelming grooter was. Is eindelijk, ten vierde, de dronkenschap onwillig, d.i. was de persoon niet door verleidende toespraak slechts overgehaald, maar door wezenlijke bedreiging of dadelijk geweld genoodzaakt geworden tot overmatig drinken, dan zou, onzes inziens, alle strafschuldigheid voor hetgeen hij in dronkenschap gedaan heeft vervallen, tenzij er bewezen kon worden, dat hij zijne zinnen genoegzaam magtig gebleven was, om te weten, wat hij deed; en dan nog zou de straf zeer gering moeten zijn, omdat ook een geringe graad van

{==640==} {>>pagina-aanduiding<<}
dronkenschap eene wezenlijke verstandsbeneveling daarstelt. Men weet soms, wat men doet, maar denkt minder over de gevolgen. - Wij erkennen, de dronkenschap op zichzelve is niet strafbaar; doch dit neemt niet weg, zoodra men haar als reden van wijziging der straffen aanneemt, dat men zoo wel op hare oorzaak als op haren graad zou moeten letten, en dat er alzoo zich ook gevallen kunnen opdoen, waarin zij eene bezwarende omstandigheid wordt, b.v. als iemand opzettelijk zoo veel drinkt, als hij noodig oordeelt om zich op te winden, alsdan het drinken staakt, en met volle bewustheid, maar met meerder stoutmoedigheid en met opzettelijk onderdrukt geweten, de misdaad pleegt.




Schetz(s)en van de Friesche Geschiedenis in het algemeen, en wegens het Strafregt in het bijzonder; door Mr. Daam Fockema, Lid van wetenschappelijke Genootschappen. Iste Deel. Van het begin der Christelijke jaartelling tot 775. Te Leeuwarden, bij J.W. Brouwer. 1840. In gr. 8vo. VIII en 224 bl. f 2-85.

Wij twijfelen niet, of de Heer Mr. fockema zal in dit werk, waarvan thans nog slechts het eerste Deel het licht ziet, belangrijke bijdragen voor de Geschiedenis van het Strafregt in Friesland leveren. Zeker kon daarbij de Geschiedenis van Friesland in het algemeen niet worden voorbijgezien; doch, daar men voor het Strafregt niet veel hooger behoefde op te klimmen, zou het voldoende zijn geweest, met het tijdperk van karel den Grooten te beginnen, daarbij opgaaf doende van hetgeen wegens den staat der wetgeving, gelijk die toen bestond, kan worden bijgebragt. De Schrijver heeft verkozen, de Friesche Geschiedenis nog verder op te halen. Er is reeds zoo veel vóór en tegen het al of niet mythische van Frieslands oudste Geschiedenis geschreven, dat er weinig kan worden bijgevoegd. Het bekende verhaal, hoe de Friezen tot de vrijheid kwamen, en over den togt der Friezen naar Rome, bewijst ten minste, dat zelfs nog het tijdvak van karel den Grooten niet zuiver historisch was. Maar de Heer fockema hecht veel aan het gezag der overlevering, gelijk die uit de oude Kronijken wordt opgemaakt. Doch waarom dan slechts met

{==641==} {>>pagina-aanduiding<<}
asinga ascon begonnen; waarom niet met friso, die toch, volgens de Kronijken, reeds wetgever zoo wel, als stichter van het Rijk was? Schenen friso, zijne broeders en zijne zonen, te fabelachtig, men heeft toch weinig meer zekerheid bij die Prinsen, Hertogen en eerste Koningen. Wat beteekent ook die verandering van titels, ja! ook in de oude Kronijken vermeld en door suffridus petri of petrus (gelijk sommigen verkiezen) overgenomen, maar zoo onwaarschijnlijk in zichzelve! Ons verder oordeel zullen wij uitstellen, tot dat het werk in zijn geheel zal verschenen zijn.




Bijdragen tot de Geschiedenis van het Tooneel, de Tooneelspeelkunst en de Tooneelspelers, in Nederland, door Mr. A. van Halmael, jr. Te Leeuwarden, bij G.T.N. Suringar. 1840. In gr. 8vo. 112 bl. f 2-:

Een werkje, opzettelijk geschreven over de Geschiedenis van het Tooneel, de Tooneelspeelkunst en de Tooneelspelers in Nederland, zal den tooneelminnaren welkom zijn, vooral daar zulk een bevoegd beoordeelaar, als de Treurspeldichter van halmael, zich tot de vervaardiging daarvan verledigd heeft. Men ontmoet er dan ook, behalve hetgeen men van elders ligtelijk kan te weten komen, velerlei berigten, die de Schrijver uit verschillende oude boeken en opstellen, deels ook uit mondelinge mededeelingen, heeft opgezameld. Maar had men van eenen man, als van halmael, niet iets volledigers, vooral over de Tooneelspeelkunst en het Tooneel, mogen verwachten? Hij wil dat, bl. 77, aan een' bekwamer Schrijver overlaten: doch wie zou het beter hebben kunnen verrigten, dan hij, die zich soortgelijke onderwerpen tot opzettelijk punt van studie gekozen heeft? Voorts ligt het in den aard der zaak, dat zeer veel hier voorkomt, hetwelk voor geen nader onderzoek vatbaar is, en 't welk men alzoo slechts op gezag van den Auteur, en in vertrouwen, dat hij alles behoorlijk heeft nagevorscht en getrouwelijk medegedeeld, kan aannemen. Het boekje, zoo als het is, heeft, als bijeenzameling van verspreide berigten en als uitdrukking van des Schrijvers persoonlijk gevoelen, zijne verdienste, maar blijft altijd eene vrij oppervlakkige schets, door iemand, in wiens magt het stond en nog staat, een werk

{==642==} {>>pagina-aanduiding<<}
van blijvende waarde te leveren. Tot zulk eenen moeijelijken, meer uitvoerigen, maar den Heere van halmael volkomen waardigen arbeid, zij hij beleefdelijk uitgenoodigd.





De Volksbode. Een Tijdschrift tot nut van 't algemeen, door Mr. C.P.E. Robidé van der Aa en O.G. Heldring. 1ste Jaargang. Te Arnhem, bij Is. An. Nijhoff. 1839. Inhoud 184, bijbladen 64 bl. f 2-60.

De Heeren van der aa en heldring, algemeen bekend om hetgeen zij, in verschillende betrekkingen, zoo wel tot nut der lagere standen, als tot opleiding en zedelijke vorming der jeugd, zoo loffelijk aanwenden, toonen, ook door de uitgave van dit Volksschrift, hunnen lust en onverdeelden ijver, om aan het welzijn van het algemeen te blijven arbeiden. Het doel, dat de verzamelaars zich hebben voorgesteld, is edel, en werkt de pogingen der Maatschappij tot Nut van 't Algemeen en van andere zedelijkheid, huiselijke deugd en orde aankweekende inrigtingen op eene voorbeeldige wijze hoogst weldadig in de hand; waarom dan ook, zoowel onderscheidene Besturen der Departementen van genoemde Maatschappij, als andere aanzienlijke en verdienstelijke Mannen, zich bereidvaardig hebben getoond, om dit Volksschrift in Nederland te doen bekend worden. En voorzeker, men verrigt een verdienstelijk werk, wanneer men, ieder in zijnen kring, tracht behulpzaam te zijn aan de bereiking van het doel, dat zich de Volksbode heeft voorgesteld. Dat doel berigt hij aan zijne landgenooten, en waar hij hun toespreekt, blijft hij getrouw aan zijne beginselen, daar hij allen op regt Christelijken toon, maar niet minder ook op echt Christelijke gronden, aanspoort tot een zedelijk en godsdienstig leven, dat zich steeds in woord en wandel, ten nutte van zichzelven en voor anderen, openbaren moet. ‘De Volksbode wekt den armen op, om eerst in het zweet zijns aanschijns zijn brood te verdienen, om te leeren werken en sparen. Wordt hij allengs gewend, aan zijne aardsche bestemming getrouw te voldoen, dan zal zijn hart van zelve voor hoogere waarheden zich openen, en het licht helder voor hem opgaan, dat eenmaal voor deze wereld daagde, als eene zon, die de duistere nevelen des nachts verjaagt; ja, het zal zijne weldadige stralen in zijne schamele

{==643==} {>>pagina-aanduiding<<}
woning verspreiden, als een licht van troost, van geloof, van hoop en van liefde.’
Van alles verder, wat voor huiselijke en maatschappelijke orde en rust wenschelijk, voor de aankweeking van ijver, vlijt en arbeidzaamheid noodzakelijk, voor de bevordering van huishoudelijkheid en spaarzaamheid dienstig, voor opvoeding en onderwijs heilzaam, voor ingetogenheid en vermaak ten leiddraad, voor hoofd en hart nuttig, voor pligt en geweten verbindend zijn kan, - van dat alles treffen wij in den Volksbode leerzame, belangrijke en menschkundige wenken aan, welke deels door de Redacteurs zelven geleverd, deels door de bereidwillige medehulp van anderen ingezonden werden; terwijl datgene, wat in buitenlandsche Tijdschriften over de opgenoemde deugden en verpligtingen mededeelenswaardig gevonden wordt, mede in den Volksbode eene plaats vindt. Zoo deelt hij, onder anderen, Raadgevingen van eenen Menschenvriend, omtrent het Christelijk vieren van den Zondag, ontleend aan het Tijdschrift de Christen-bothe, en een stukje over den invloed van het voorbeeld bij de opvoeding, ontleend aan den Almanach de France, publié par la Societé nationale, année 1839, mede; welke beide stukken in alle kringen der Burgermaatschappij wel mogen gelezen en herlezen worden.
Breeder over den aard en de strekking der in den Volksbode voorkomende stukken uit te weiden, acht Ref. onnoodig. Hij beveelt veel liever deze loffelijke en menschlievende onderneming allen aan, die belangstellen in het welzijn van Maatschappij en huisgezinnen; die niet onverschillig zijn, of het getal brave en ijverige burgers en goede huisvaders toe- of afneme; allen, in één woord, die het met hunne landgenooten en hun Vaderland wél meenen. Bezit hetzelve zoo vele weldadige inrigtingen tot bevordering van het goede, de Volksbode wandele steeds rond, en verspreide die warmte en dien gloed, die, zoo zeer aan het licht dier inrigtingen ontleend, anderen moge koesteren en opwekken tot Godsdienst en deugd; terwijl de beide ijverige Mannen, die zoo billijke aanspraak op de medehulp van alle welwillenden in den lande hebben, in hunne pogingen mogen worden ondersteund, en de Volksbode alzoo nog veel zaad uitstrooije, dat voor velen vruchten drage voor dit en voor een volgend leven!
Bij elke aflevering van den Volksbode wordt aan de intee-
{==644==} {>>pagina-aanduiding<<}
kenaren een tiental afzonderlijke afdrukken van het laatste blad, als bijblad, afgeleverd, geschikt ter verspreiding, en bepaaldelijk dienende tot lektuur van de min onderwezene standen; welk bijblad dan ook zulke, voor den zoogenaamden gemeenen man doeltreffende, onderwerpen of verhalen bevat, waarvan de lezing niet anders dan eenen heilzamen invloed hebben kan. Ook dezen maatregel juichen wij toe. Niemand onttrekke zich: de stuiver, 's wekelijks voor het bezit van den geheelen jaargang afgezonderd, zal honderdvoudige renten van zelfvoldoening en van nut voor anderen opleveren; en Ref. verblijdt zich, te hebben opgemerkt, dat Z. Exc. de Gouverneur van Noord-Holland in het Tijdschrift de Volksbode hoog belang toont te stellen, daar hij, bij rondgaanden brief, de aandacht van al de plattelandsbesturen in die provincie bijzonder op dit nuttig en doelmatig Volksschrift heeft gevestigd, en dezelve uitgenoodigd, om de gegoede ingezetenen op te wekken, door inteekening op den Volksbode, deszelfs verspreiding onder de lagere volksklasse te bevorderen; en hij twijfelt dus geen oogenblik, of allen, in meerdere of mindere hooge betrekking geplaatst, zullen gereedelijk, in het behartigen van de zedelijke beschaving der ingezetenen, aan hunne zorgen toevertrouwd, dit voorbeeld volijverig volgen.





De Togt naar Java, dichterlijk Tafereel, door L. van den Broek. Te Rotterdam, bij A. Wijnands. 1839. In 4to. VIII en 32 bl. f 1-80.

De reis naar Java, die in onze dagen zoo menigvuldig wordt gedaan, levert zeker geen ongeschikt onderwerp voor een dichterlijk tafereel op. De Muzenalmanak voor 1823 heeft daarvan reeds het bewijs gegeven: onder de stukken, in dien jaargang opgenomen, behoort ook: de Oostindievaart, een Nederlandsch tafereel, door Prof. lulofs. Er heerscht nog al eenige overeenstemming, (schoon ook verschil) in het plan der beide Dichters. Beide beschrijven de uit- en tehuisreis van den Oostindievaarder, ofschoon van den broek den terugkeer met korte woorden afhandelt, en den storm, die in beide stukken den schepeling bedreigt, in de uitreis doet voorvallen, terwijl lulofs dien in de tehuisreis bij Kaap Lezard laat plaats hebben. Eene vergelij-
{==645==} {>>pagina-aanduiding<<}
king van de beide dichtstukken komt Rec. niet ongepast voor, en zal tevens kunnen strekken, om zijn oordeel over het stuk van den Heer van den broek door bewijzen te staven.
Hij kan toch niet anders dan ongunstig over dit product oordeelen. De wijze van behandeling, door den Dichter gekozen, heeft weinig aanlokkelijks; zij onderscheidt zich niet door gelukkige grepen, die het geheel verlevendigen. Het gaat geheel den afgemeten gang en heeft weinig of niets boeijends. De denkbeelden zijn natuurlijk niet nieuw, maar ook de beschrijving zelve heeft weinige verdiensten, waardoor zij zich onderscheidt. Zij is dikwijls gezwollen en bombastisch; de beelden zijn niet zelden ongelukkig gekozen. Doorgaans is de versificatie, gelijk men die kan verwachten van iemand, die reeds veel verzen gemaakt heeft, vrij goed, zonder grove fouten, ofschoon ook zij niet altijd even gemakkelijk is; evenwel, wat dit laatste betreft, er zijn slechts weinige plaatsen zoo stroef en onduidelijk, als het eerste couplet van de Opdragt:

Wordt immer 't Hollandsch oog verrukt, 
Als 't zich aan 't schouwspel mag vergasten, 
Dat, als het kroonwerk van de masten, 
De vlag heur beeld in 't water drukt; 
En als verheugd om 't blij ontmoeten 
Heur wrongen effent en met pracht 
De drokke wallen tegenlacht, 
Die zij weer juichend mag begroeten; 
Streelt ons 't welluidend koopgeraas 
Als iedre tong in alle talen 
De kostbre lofspraak gaat herhalen: 
‘De welvaart woont aan IJ en Maas!’ 
't Gevoel, dat we in de ziel ontwaren, 
Stroomt uit de borst en langs de snaren. 

Moet men deze regels niet lezen en herlezen, eer men den zamenhang begrijpt, en wordt dan de moeite nog beloond?
Maar wij willen de Opdragt daarlaten en het stuk zelve beschouwen. De eerste afdeeling, of No. I, schetst ons het schip, door tegenwind in de haven teruggehouden, en verhaalt ons, waarmede het geladen is. Zes bladzijden worden hiermede en met eene bombastische aanspraak aan den geest des handels gevuld.

{==646==} {>>pagina-aanduiding<<}

No. II verhaalt het wegzeilen, de komst in zee, den eersten togt tot voorbij Teneriffe. Wat vinden wij hiervoor bij lulofs? De aanhef is terstond het afscheidslied der vertrekkende matrozen, wier schip gereed is om weg te zeilen; de kapitein alleen is nog aan wal en zegt vrouw en kind vaarwel. Hij komt aan boord, het anker is geligt, de zeilen zijn gespannen, het afscheidsschot brandt los, en het schip snelt voort. Het is hier alles leven en beweging. Bij van den broek daarentegen vinden wij, ja, getrouwelijk verhaald, wat menig' Oostindievaarder gebeurt, die weken lang op goeden wind ligt te wachten; maar zijn verhaal is evenzeer vervelend, als het wachten zelve. Van den aanvang af moet er gang en beweging in het dichtstuk zijn, en die ontbreken hier. Had de Dichter ons het laden en wachten niet willen schenken, hij had er toch zijn vers niet mede moeten beginnen. Had hij ten minste het schip onder zeil gebragt en bij terugzigt ons het vroeger gebeurde medegedeeld! Maar, vergoedt nu ook de beschrijving zelve dit gebrekkige in het plan? Wij willen zien. Wij zullen niet spreken van dien zeeman,

Gereed om moedig 't hoofd te biên 
Aan dubble en onweerstaanbre krachten, 

waarmede de Dichter begint; maar hoe komt hij er toe, om de figuurlijke benaming van het Zeepaard, aan het schip gegeven, verder uit te weiden en te zeggen:

Ren voort: wat mart ge aan ruif en kreb! 

Er ontbreekt slechts aan, dat hij in ruif en kreb haver en hooi werpe! Wij krijgen vervolgens een zestal regels, die veel hebben van een raadsel, en waarvan de Dichter ons in de noten zegt, dat zij eene uitbreiding zijn van het spreekwoord: 't is jammer, dat er een kink in het kabel komt. Die opheldering maakt de verzen niet duidelijker, en wat doet dat spreekwoord hier? Wij zullen de aanspraak aan den handel, vol onbestemde en holklinkende woorden, voorbijgaan, en ook den wind laten twisten met de trouwe moeder, terwijl het Flakkénat weerbarstig blijft gisten (!!) en het morgenlandsche kind de armen reeds uitstrekt naar de schatten, die het schip bevat. Maar in de beschrijving van die schatten is ook vrij wat vreemds, b.v.

{==647==} {>>pagina-aanduiding<<}


Wat nijverheid en kunst vermogen 
Aan Spaarne en Rijn en IJsselstroom, - 
Waar pijlers van verdikten stoom 
De steunsels zijn van breede bogen 
Gevormd door dwarrelenden rook, 
Moet ook den schat van 't schoon vermeeren: 
Zoo stijgt met schitterende veren 
Een Phenix op uit damp en smook! 

Is dat iets anders dan bombast; en voelde de Dichter niet, hoe ongelukkig dat afgezaagde beeld van den Phenix hier te pas is gebragt? of wordt het beter in de volgende regels:

De vlijt van kinderen en vrouwen, 
Waarbij een schamele overvloed 
't Eentoonig spingesnor vergoedt; 

(eilieve, wat beteekent dat?)

't Geklepper van de weefgetouwen, 
't Brengt alles d'opgelegden tol, 
Om van 't gewrocht van vlas en wol 
De vrucht te zien in dubble rente, 
Die steeds in specerijlucht zweeft 
In 't land, waar ongestoord de lente 
Haar bloemenkroon gevestigd heeft. 

Het schip is eindelijk op reis, en, door eene toevallige zamenstemming, gebruiken lulofs en van den broek hetzelfde beeld. Bij den eersten lezen wij:

Als ware zij een vogel, 
Die over 't zeevlak zwiert met uitgespreiden vlogel, 
Zoo snelt met zeilen, steeds gezwollen van den wind, 
De kiel door 't schuimend zout der waatren. 

Bij den laatsten heet het;

Gelijk een blanke meeuw de digt geslagen pennen 
Na 't rusten uitspreidt, om langs 't golvend vlak te rennen, 
De zilvren baren scheert en 't opgespatte schuim 
In witte vlokken voert naar 't ongemeten ruim, 
Om 't daar door baden en door domplen af te wasschen; 
Zoo zweeft de vlotte rots langs de opgeruide plassen, 
Wier klotsend bruischen op den bodem rost en raast. 


{==648==} {>>pagina-aanduiding<<}

Hoe opgesmukt is hier de beeldspraak geworden! Wat is er veel bijgevoegd, niet alleen dat epitheton ornans mag heeten, maar ook wat geheel verkeerd is te pas gebragt! De vogel, die bij lulofs met eene zeer juiste uitdrukking zwiert, moet bij van den broek rennen, om vervolgens (wat bij het doel der beeldspraak al heel slecht past) opgespat schuim (de hemel weet, hoe!) naar 't ongemeten ruim te voeren, en dat daar NB. door baden en dompelen af te wasschen!! Als dat geen bombast is, wat is het dan? En waarom moet nu de kiel van lulofs een vlotte rots worden, of de plassen op den bodem der zee rossen en razen? Waarom anders, dan omdat den Heer van den broek in zulken brommenden onzin kracht zoekt? Doch op de volgende bladzijde komt eene schildering van eenvoudig en natuurlijk gevoel: is welligt dat gevoel beter uitgedrukt? Het is de beschrijving van de weemoedige aandoening, waarmede een jongeling voor 't eerst het vaderland verlaat: daarin heet het onder anderen:

De heldre toekomst, die zich 't jeugdig brein mogt scheppen, 
Om vrij, als de adelaar, de vleugelen te reppen, 
De zon in 't aangezigt te snellen, en de bron 
Van alle licht te zien in 't vaderland der zon, 
Die toekomst wordt omwalmd door d' avonddauw der smarte, 
Die dwarlend opstijgt uit het zaamgeperste harte, 
Zich meer en meer verdikt en snel in de oogen stolt, 
En zacht en parelschoon langs bleeke wangen rolt. 

Hoe gekunsteld en vreemd aan alle gevoel is hier de uitdrukking! Welk denkbeeld is hier te hechten aan dat in het aangezigt van de zon snellen; en is het niet louter onzin, als er gesproken wordt van die bron van alle licht in 't vaderland der zon? En dan die walmende avonddauw der smarte, die zich verdikt en in het oog stolt! Men zou denken, dat die jongeling hagelsteenen schreide, als er niet gelukkiglijk het woordje zacht op volgde.
Wilden wij op deze wijze voortgaan, (en het ontbreekt ons niet aan stoffe, b.v. als wij lezen van het schuim der baren, dat het landstof wegvaagt uit de op zee vergrijsde haren!!) wij zouden veel te uitvoerig worden. Maar wij kunnen toch de gezochte wijs niet onopgemerkt laten, waarop de Dichter goedvindt over de uitvinding der scheepsbouwkunst te spreken:

{==649==} {>>pagina-aanduiding<<}


Maar hij doet danken en verstommen, 
Wien 't heuglijkst lot ten deele viel, 
In wiens van vuur gewrochte ziel 
Het denkbeeld eerst is opgeklommen, 
Om in de vrucht van woud en mijn 
Een keten van de kunst te vinden, 
Die werelddeelen zaam kan binden, 
Die door natuur gescheiden zijn. 

De Heer van den broek schijnt veel van raadsels te houden; want indien men niet wist, dat deze regels voorkwamen in de beschrijving van eenen zeetogt, zoo zet Rec. het den besten om de bedoeling ook maar te gissen.
No. III beschrijft ons de stilte en den storm op zee. De hitte moet verbazend geweest zijn, zoodat waarschijnlijk de diepte der wateren geene verkwikking meer konde geven; althans:

De zeehyeen, nooit moe van 't rooven, 
Stak, afgemat, den kop naar boven 
En snakte en smakte ontroerd en luid 
Nog meer naar laafnis dan naar buit. 

De haai schijnt dus voor die hitte aandoenlijker te zijn geweest dan de dolfijn, die

speelde en sprong 
En teekende in de azuren banen, 
Gekleurd door 't onbewolkte ruim 
Des hemels, zuivre diamanten, 
Omzoomd van blinkende karkanten 
Van schittrend zevenverwig schuim. 

Dat mag zwier heeten van uitdrukking; maar of het daarom mooi is, dat is eene andere vraag.
Hierop volgt de beschrijving van den storm, waarbij het ook weder niet aan klinkende woorden ontbreekt. Maar, men vergelijke hier weder lulofs met van den broek! Hoe veel gelukkiger is hier weder de greep van den eersten! Bij hem overvalt de storm den Oostindievaarder, wanneer hij, met kostbare vracht beladen, bijna het vaderland weder heeft bereikt. Hoe veel dichterlijker wordt daardoor de situatie! En zoo men de beschrijving zelve gaat vergelijken, hoe zeer wint lulofs het in kracht, in juistheid van uit-
{==650==} {>>pagina-aanduiding<<}
drukking! Dat gemis wordt bij van den broek waarlijk niet vergoed, als hij het schip na den storm vergelijkt bij eenen kraaijenden haan!!
No. IV brengt het schip op Java, na eene brommende lofverheffing van den roem des vaderlands. De Koningin der Oosterdreven wordt met schitterenden tooi uitgedost, en alle mogelijke pracht van woorden wordt daarbij verspild. Beter zijn regels, waarin beschreven wordt, wat er naar Europa zal worden gevoerd.

De vrucht, die Mocha kennen deed, 
De huisgenoote in lief en leed 
 
Het manna, door alle Oosterlingen 
Op 't hoogst, maar nooit te hoog geschat, 
 
Het rietsap, dat bij krankte of weelde 
't Genot verhoogt, de smart verzoet. 

De lading is ingenomen; het schip ligt het anker, en een lied der matrozen eindigt het dichtstuk. Waarlijk deze laatste bladzijden zijn de besten; daar is de Dichter van de hooge stelten afgeklommen, waarop hij hier doorgaans gaat, en spreekt eenvoudige, verstaanbare taal. Maar wij kunnen toch niet ontveinzen, dat het slot, in vergelijking met lulofs, wat heel arm is. De vreugde des vertreks uit Java, het matrozenlied vinden wij bij den laatsten ook. Maar daarenboven hebben wij bij hem den storm, waarover wij reeds vroeger hebben gesproken, en dan tehuiskomst, met hare eenvoudige, aandoenlijke tooneeltjes, die het stuk doen eindigen gelijk het begon, vol leven en beweging.
Zietdaar, wat Rec. over het stuk van den Heer van den broek meende te moeten zeggen. Het is prachtig uitgevoerd, (schoon de mercurius op den titel ongelukkig is uitgevallen) maar het voldoet weinig aan dat, wat die prachtige uitvoering doet verwachten, en is in vele opzigten mislukt. Het is een bewijs, hoe dwaas het is, wanneer men zichzelven als 't ware dwingt, om verheven te zijn; in plaats van verhevenheid krijgt men dan bombast; en wat is onverdragelijker, dan alles, wat aan swanenburg, winderiger gedachtenis, herinnert? Wien het verhevene geweigerd is, die blijve eenvoudig, en zal in zijn genre goede dingen kunnen leveren.


{==651==} {>>pagina-aanduiding<<}

De Erfdochter van Brugge. Een Verhaal uit de Nederlandsche Geschiedenis, door T.C. Grattan. Uit het Engelsch. In III Deelen. Te Deventer, bij A. ter Gunne. 1840. In gr. 8vo. 882 bl. f 8-70.

‘Eens dat wij van romans spraken en ik mij ergerde over het onwaarschijnlijke der meeste voorvallen, die ons in dat slach van werken worden opgedischt: ou trouvera-t-ou le romanesque, si ce n'est dans les romans? vroeg hij lagchende.’ Deze woorden van jufvrouw stauffacher in den brief, die de Lotgevallen van ferdinand huyck voorafgaat, zouden tot motto van menigen roman kunnen genomen, en als eene verontschuldiging worden gebezigd voor dat onwaarschijnlijke, wat ook nu ons dikwijls wordt opgedrongen. Rec. zou het ook een uitmuntend motto hebben gevonden voor het boek, dat hij hier moet aankondigen. Doch zijne lezers behoeven niet te meenen, dat deze aanhef het begin zal zijn van eene strenge veroordeeling van de Erfdochter van Brugge. Rec. heeft het boek met veel te groot genoegen gelezen, en het heeft hem te zeer bezig gehouden, dan dat hij den banvloek zou willen uitspreken, omdat hij van tijd tot tijd, ja dikwijls moest zeggen: ‘Nu, dat moge gaan in een' roman, maar in de werkelijke wereld!’ De held der geschiedenis heeft zulk eene bezige en verscheidene rol, dat de lezer, als hij de ontknooping gelezen of vermoed heeft, geneigd is, om ongeloovig het hoofd te schudden, en hier en daar te vragen, of zijn alibi niet al te goed te bewijzen ware, en dat wel op duchtiger gronden, dan waarmede Mr. samuel weller den Heer pickwick uit den nood zou hebben willen helpen. Doch met al dat onwaarschijnlijke kan deze roman niet nalaten te boeijen; er is eene groote levendigheid in de voorstelling en de opeenvolging der gevallen, en de nieuwsgierigheid wordt gedurig gaande gehouden. Alleen het slot is wat lang. Nadat eenmaal het kasteel van de dassénveld is ingenomen, had de afloop spoediger moeten plaats hebben. De lezer heeft dan den zamenhang geraden, en
het volgende, schoon daarin ook de slag bij Nieuwpoort voorkomt, had moeten worden bekort, of liever veranderd. Het is eene noodelooze opeenstapeling van nieuwe avonturen, die meer vermoeit dan vermaakt. Intusschen deze aanmerkingen nemen niet weg, dat het boek goed geschreven is. Rec. verwachtte dit ook. Grattan is bij ons door zijne Groote wegen en binnenwegen gunstig genoeg bekend, om aan een werk, dat zijnen naam draagt, bij voorraad eene goede ontvangst te verzekeren. Wij bevelen dan ook deze Erfdochter aan leesgezelschappen gaarne aan; de meeste lezers zullen met genoegen kennis met haar maken.
De vertaling is vrij goed uitgevallen, maar het vignet alleronbevalligst en stijf. De oude klagt, helaas!





{==652==} {>>pagina-aanduiding<<}

Mevrouw Belcour onder hare gehuwde Vriendinnen. Door Mevr. Wed. A.B. van Meerten. Te Schoonhoven, bij S.E. van Nooten. 1839. In 8vo. VIII en 233 bl. f 2-20.

Dit werk kan beschouwd worden als een vervolg op de Magazijnen voor Kinderen, aankomende en volwassene Meisjes, ook als vervolg der Tafereelen uit den Bruidstaat en het Huwelijksleven van dezelfde Schrijfster, ofschoon het ook een op zichzelf staand geheel uitmaakt. Als overgang van de reeds genoemde werken, die meer bestemd waren voor meisjes in vroegere tijdperken des levens, tot de behandeling van die onderwerpen, welke den inhoud van dit boek zullen uitmaken, plaatst Mevr. van meerten I. een brief aan Clara van Berkenrode op haren 17den verjaardag, behelzende de voorstelling der verzoekingen, aan welke Clara in de wereld blootgesteld zal zijn, en waarschuwingen tegen dezelve, vooral met betrekking tot de keuze van eenen echtgenoot. In de volgende stukken, in welke het werk verdeeld wordt, handelt de Schrijfster, II. over het verschil tusschen huishoudelijkheid en karigheid; III. men kan, bij een goed geregeld huisbestuur en ware liefde en achting voor elkander, met weinig gelukkig en weltevreden leven; IV. over rampen, veelal ontstaan door verkeerd huisbestuur; V. geschiedenis van een paar echtgenooten, die, bij een onbedachtzaam huisbeleid, zoo lang geschreven en gedicht hadden, tot dat hun klein fortuin er geheel bij ingesmolten was; VI. gesprekken over de ligchamelijke opvoeding der kinderen; VII. gesprekken over de eerste godsdienstige vorming der kinderen in het bidden; VIII. over het Bijbellezen en kerkgaan der kinderen; IX. toespraak bij de eerste nachtmaalsviering van eenige jonge vrouwelijke ledematen, naar I Kon. XIX.
Heeft Mevr. van meerten door hare vroegere geschriften zich reeds overvloedig bekend gemaakt als eene voortreffelijke opvoedster van het aankomende vrouwelijke geslacht, het thans door ons aangekondigde werk leert haar kennen als eene rijkbegaafde raadgeefster, als eene uitmuntende moederlijke vriendin voor echtgenooten en huismoeders. Allerwegen vinden wij hier, in belangwekkende verhalen en gesprekken, verstandige raadgevingen, aanmoedigende of waarschuwende voorbeelden, die allen de strekking hebben om huiselijk geluk en liefde voor deugd en Godsdienst te bevorderen. Van harte vereenigen wij ons derhalve met den wensch der Schrijfster, dat hare vrouwelijke landgenooten deze bladen zullen toetsen aan de gezonde rede, maar ook en vooral aan de grondbeginselen der Christelijke zedekunde; en dat de opvolging der hier medegedeelde onderrigtingen bevorderlijk zij aan haar geluk!

No. XII. Boekbesch. bl. 510, r. 5. v.o., staat wasmolen, lees trasmolen.






{==653==} {>>pagina-aanduiding<<}

Boekbeschouwing.

Henrici Egberti Vinke, Oratio de Religionis Christianae in conformandis hominum animis iisque eonsolendis vi atque efficacitate, habita die 26 Martii 1840, quum Academica regundae munus solenni ritu poneret. Trajecti ad Rhenum, apud J. De Kruyff. 1840. Form. 8va. maj. 52 pag. f :-50.

De redevoering, die de astredende Rector Magnificus op onze Hoogescholen naar oud gebruik doen moet, is dikwijls voor de Hoogleeraars eene moeijelijke of althans lastige taak, daar het hun, hoe uitstekend ook in hun vak, niet altijd gegeven is Redenaar te zijn, en het ook dikwerf moeijelijk is, eene stof te vinden, die algemeen behagen kan: maar er is ook daaromtrent eene nieuwe zwarigheid ontstaan, sedert dat zij (wat op zichzelf zeer gepast is) de fata prospera et adversa Academiae, gedurende hun Rectoraat, moeten vermelden, waarmede de gekozen stof niet altijd even goed overeenkomt. - Het was dus een gelukkig denkbeeld van den Hoogleeraar vinke, bij zulk eene gelegenheid, ter inleiding terstond te beginnen met de vermelding van het geleden verlies, door den dood der Hoogleeraren van heusde, heringa en suerman, den Zoon, en hieruit aanleiding tot zijn onderwerp te nemen, namelijk den invloed van de Christelijke Godsdienst, om het hart der menschen te vormen en te vertroosten, willende het eerste in het voorbeeld der drie overledenen aantoonen, het laatste op zijne in die verliezen deelnemende Hoorders toepassen.
Wat nu de uitvoering van dit plan aangaat, heeft Ref. dezelve, wat het eerste punt betreft, vooral met genoegen beschouwd ten aanzien van wijlen Prof. van heusde, in wiens wijsgeerig onderzoek, onderwijs en zedelijk bestaan de Redenaar de weldadig vormende kracht van het Christendom zeer doelmatig aantoont. Doch ten opzigte

{==654==} {>>pagina-aanduiding<<}
van wijlen de Hoogl. heringa en suerman zij het Ref., pace Viri Clarissimi, vergund te zeggen, dat hij zich eenigzins teleurgesteld gezien heeft, daar hij hier meer een gewoon levensberigt vond, waarin de lotgevallen, verdiensten en schriften dier waardige Mannen vermeld worden: hetzelve wordt wel besloten met eene korte algemeene opmerking, dat zij zoo veel goeds, als zij getoond en gedaan hebben, aan den invloed van het Christendom te danken hadden; maar dit is niet zoo kenmerkend in de herinnering van hunne, vooral bij heringa bekende en erkende, verdiensten ingevlochten, als bij de beschouwing van van heusde. - In het andere en bij vergelijking zeer korte deel dezer Redevoering wordt de vertroostende invloed van de Christelijke Godsdienst, met toepassing op de vermelde sterfgevallen, zeer gepast voorgesteld. - Hierop wordt van het overige, dat tot de Academie betrekking heeft, kortelijk melding gemaakt, en, na eene naar tijdsgelegenheid en in den geest der Redevoering doelmatige toespraak aan de jongelieden, overgegaan tot het verslag, dat de Akademische Secretaris doet van den uitslag der beantwoorde prijsvragen, tot de uitdeeling der hierdoor behaalde eereblijken, onder toespraak des Redenaars, en eindelijk tot de overdragt van het Rectoraat aan zijnen opvolger, over welk een en ander het niet noodig is hier uit te weiden. - Achteraan is geplaatst eene lijst der schriften, die door wijlen de drie vermelde Hoogleeraars uitgegeven zijn.




Zestal nagelatene Leerredenen, door J.H. Langewagen, in leven laatst Predikant te Purmerende. Te Purmerende, bij Broedelet en Rijkenberg. In gr. 8vo. VIII en 144 bl. f 1-90.

De aanleiding tot de uitgave van deze Leerredenen zou, ook dàn, wanneer zij den toets van eene naauwlettende beoordeeling niet konden doorstaan, tot mindere gestrengheid behooren te bewegen. Immers de verwachting van

{==655==} {>>pagina-aanduiding<<}
een spoedig naderend uiteinde deed den Schrijver naar een middel uitzien, om de kommervolle omstandigheden van zijne bejaarde moeder, benevens twee zusters, door zijn overlijden van hem, haren steun, beroofd, te verzachten. Zulk een middel hoopte hij te vinden in de uitgave van eenige Leerredenen, uit zijne schriftelijke nalatenschap te kiezen. Hij noemde zijnen vriend, den Eerw. wernink, te Vlaardingen, als dengenen, door wien hij wenschte dat derzelver uitgave mogt tot stand komen. Met een zeer gelukkig gevolg werd eene dubbele inteekening opengesteld op een zestal en een twaalstal nagelatene Leerredenen. Wij verblijden er ons over, dat de talrijke begunstigers van deze uitgave zich, wat de waarde van deze Leerredenen betreft, over hunne medewerking niet behoeven te beklagen. De eerste Leerrede van het zestal, hetwelk wij thans ter aankondiging voor ons hebben, behelst, over markus I:35, eene beschouwing van jezus in zijne gemeenschapsoefening met God. De tweede, over ruth I:8: Gelijk gij gedaan hebt bij de dooden, is ingerigt ter opleiding tot het onderzoek naar ons gedrag jegens hen, die wij door den dood hebben verloren. De derde Leerrede beschouwt, naar aanleiding van Numeri XX:23-29, den dood van aäron als eene proeve der zorg van God voor zijne dienaars in de ure des doods. In de vierde, over Openb. II:7b. Die overwint enz. wordt voorgesteld het hemelsche loon, door den verheerlijkten Middelaar beloofd, ter aanmoediging in den Christelijken strijd. De vijfde handelt over de versmading van onze dierbaarste voorregten, en heeft tot tekst Hebr.
XII:16, 17. In de zesde of laatste in dezen bundel voorkomende Leerrede wordt, naar aanleiding van Hand. XXVI:29, gehandeld over de uitmuntende hoedanigheid van verstand en hart in den Apostel paulus, gelijk zijne betuiging tot agrippa daarvan ten bewijze verstrekt. Reeds de opgave van deze onderwerpen doet, naar ons oordeel, blijken, dat zij uit hoofde van derzelver belangrijkheid de aandacht waardig zijn; terwijl de lezing ons overtuigd heeft, dat zij op eene het verstand even zoo zeer als het hart bevredigende

{==656==} {>>pagina-aanduiding<<}
wijze zijn behandeld geworden. Niet dat wij zouden willen te kennen geven, dat wij geheel onbepaald alwat hier voorkomt goedkeuren. Zoo legt, naar het ons voorkomt, de Schrijver in de Leerrede over den dood van aäron eene te sterke ingenomenheid met den hoofdpersoon van zijn rede aan den dag. Wij weten te weinig van 's mans leven en karakter, om ons hem als een' godvruchtige bij uitnemendheid te kunnen voorstellen. Ook geeft de tekst zelf geene genoegzame aanleiding, om hem ter navolging aan te bevelen wegens zijne bereidwilligheid tot sterven; en, ofschoon wij niet willen twijfelen, of God heeft aäron in genade aangenomen, vinden wij geenen grond, om dit uit het in den tekst verhaalde af te leiden. Wij gelooven, dat, indien aan den Schrijver een langere leeftijd vergund ware geweest, hij het gegronde van onze aanmerking zou toestemmen. Wij maken die slechts om te toonen, dat de aandoenlijke aanleiding tot de uitgave ons oordeel niet partijdig doet zijn. Veel goeds zal de lezer hier aantreffen. Wij kunnen het ons voorstellen dat deze Leerredenen met uitstekend genoegen zijn gehoord. Zij zijn zeer geschikt, om den naam van den zoo vroeg aan zijne gemeente en vrienden ontrukten Leeraar in een gezegend aandenken te doen blijven. Gaarne bevelen wij dezen bundel aan de welwillende aandacht van zoodanige lezers, die niet afkeerig zijn van de overdenking van godsdienstige waarheden, en houden ons verzekerd, dat des Schrijvers arbeid hun nuttig en aangenaam onderhoud zal verschaffen.




Bijbelsche Geschiedenissen voor Kinderen, in Verhalen, gevolgd naar Löhr, door H.J. Nassau. Derde verbeterde Druk. Te Groningen, bij J. Römelingh. 1839. In kl. 8vo. 120 en 87 bl. Met Platen f 1-:, zonder deze f :-60.

Aan dit werkje viel bij de twee vroegere uitgaven zulk eene gunstige ontvangst ten deel, dat eene nieuwe uitgave verlangd werd. Bij dezen druk heeft de uitgever gebruik

{==657==} {>>pagina-aanduiding<<}
gemaakt van de aanmerkingen op den tweeden, die hem onder het oog zijn gekomen, en meent zoo te mogen verwachten, dat het nu nog bruikbaarder zal bevonden worden. Recensent is niet in de gelegenheid, het boekje te vergelijken met deszelfs vroegeren druk, maar aarzelt niet, hetzelve, zoo als het thans is, wegens deszelfs geest en strekking, en om den duidelijken en onderhoudenden stijl, tot gebruik op de scholen en over het geheel voor de jeugd aan te bevelen.




Bijbelsche Tafereelen des Ouden Testaments, in proza en poëzij, voor aankomende Jongelingen en Jongedochters, door W. de Jong, Jacobsz. Te Sneek, bij F. Holtkamp. 1839. In kl. 8vo. VIII en 102 bl. f :-40.

De plaats van eene Voorrede wordt bekleed door eenen Voorzang, waarin de Bijbel wordt vergeleken en verheven boven de Veda's, de Edda, den Koran en de wijsheidstelsels van aristoteles en plato. Vervolgens bezingt de Schrijver den Val, kaïn en abel, den Zondvloed, noach en zijne Zonen, hagar met haren Zoon ismaël in de woestijn, jeftha en zijne Dochter, saul te Endor, elia bij de Weduwe te Zarfath, achab en naboth, athalia, den maaltijd van belsazar, haman en mordechai. Reeds bij deze opgave der Tafereelen zal de lezer, even als wij, de keuze der behandelde onderwerpen eenigermate zonderling vinden. Wij voor het minst zouden, bij den rijken voorraad van stof, onder anderen, in plaats van jeftha en zijne dochter en de waarzegster te Endor, liever andere, voor de jeugd meer geschikte, voorvallen uit het O.V. in een werkje van dezen aard behandeld zien. Wat de dichterlijke bewerking betreft, ook deze laat zeer veel te wenschen over. Het werkje krielt van benamingen, door den Auteur, voor zoo veel ons bekend is, uitgevonden, zoo als bronwelopeningen, lastontboezeming, loopgebied, tuimelgolven, eilandkruinen, bloedvermijding. De uitdrukking, dat den Heiland, als het

{==658==} {>>pagina-aanduiding<<}
zigtbaar beeld zijns Vaders, een hemelsch bloed door borst en aders doordrong, is ons onverstaanbaar. Zoo ook begrijpen wij niet, wat het beteekent:

In droevig nood vereenen, 
Rolden, in verwoede vaart, 
Tuimelgolven over de aard! 

Wij hielden tot nog toe tuimelen voor eene nederwaartsche beweging; maar bij den Schrijver beteekent dit woord juist het omgekeerde, als hij, in zijn tafereel van den Zondvloed, de golven om hoog laat tuimelen. Aan donder wordt in het meervoud donderen gegeven:

Vreeslijk was 't geknal der donderen. 

De Schrijver neemt deze dichterlijke vrijheid, om te kunnen rijmen op:

- van onderen. 

Hier herinnerden wij ons onwillekeurig een kreupeldicht op een onweder, waarin men, om niets onberijmd te laten, zelfs tot iksem de toevlugt genomen had.
Ofschoon aankomende jongelingen en jongedochters in deze Bijbelsche Tafereelen niets eigenlijk gezegd schadelijks zullen aantreffen, is het hier geleverde niet van zoo groote waarde, dat wij den Schrijver zouden willen aanmoedigen, om zich zoo veel moeite te geven, en zich verder aan het gevaar bloot te stellen, om een martelaar van het rijm te worden.





Specimen anatomico-physiologicum, de musculorum rubore, quod - eruditorum examini submitti Anthonius Luyten, ad diem 24 m. Junii, A. 1840. Trajecti ad Rhenum, apud C. van der Post, Jr. Form. 8va. maj. VII, 58 pag.

De Heer luyten, zoekende naar eene stof voor zijne Dissertatie, meende zich te mogen bepalen bij een onder-
{==659==} {>>pagina-aanduiding<<}
zoek naar den oorsprong en de oorzaken der roode kleur van de spieren. Hij werd wel eenigzins afgeschrikt door het verschil van de gevoelens der geleerden over dit onderwerp, hetwelk hij zediglijk meest daaraan toeschrijft, dat, bij gewigtiger nasporingen, men dit vraagstuk zoo dikwijls over het hoofd gezien heeft. Om deze reden dacht hij, zonder schijn van verwaandheid, aan deze stof tijd en onderzoek te mogen wijden.
Het door den Heer luyten gekozen onderwerp zal dus bestaan: in een onderzoek, of de kleur der spieren afhangt van derzelver bloed, in de fijnste (haar)vaten verdeeld, of wel dat het bloed eene innige verwantschap met de spiervezel aangaat, zoodat niet in het gevulde vaatstelsel, maar in de spiervezel zelve de oorzaak der roode kleur moet gezocht worden. Terzelfder tijd zal de Schrijver ook eenig onderzoek doen naar het verschil in de kleuring der spieren onderling, niet slechts bij verschillende dieren, maar in onderscheidene spieren bij een en hetzelfde dier. De ondervinding toch leert, dat de spieren wit zijn bij dieren, die meer wei (wit bloed) in de bloedvaten hebben; dat zij rood zijn, waar eigenlijk bloed, bloedvocht (liquor sanguinis) met bloedbolletjes aanwezig is. Vanhier groot verschil tusschen verschillende dieren; terwijl echter bij hetzelfde dier, van rood bloed voorzien, alle spieren niet dezelfde roode kleur vertoonen, en verder de kleur door alle leeftijden heen zich niet gelijk blijft. Bij de toetreding tot het onderzoek moest de Schrijver van zelf zich afvragen: wat hebben anderen tot dusverre gedaan en gezegd? (bl. 1-27.) Van het eigen onderzoek spreekt hij bl. 27-45. Uit een en ander leidt hij, van bl. 45, gevolgtrekkingen af. - Bij het nagaan van het onderzoek van anderen legt hij eene wijze spaarzaamheid in de aanhalingen aan den dag; de tekst raakt niet als begraven onder de aanhalingen, of, om met rabener te spreken, Noten ohne Text.
Uit het medegedeelde blijkt van zelf, dat de voornaamste Schrijvers het niet eens zijn over de oorzaak en den oorsprong der kleur in de spieren. De Heer luyten zegt bij het begin van dit gedeelte, dat de proeven, die het juiste

{==660==} {>>pagina-aanduiding<<}
doel treffen, in getal de minste zijn. Aardig is de aanmerking, dat ieder slechts getracht heeft zijn gevoelen te staven, maar niemand proeven genomen heeft ter wederlegging van het gevoelen der tegenpartij, om zoo een einde aan den twist te maken. Intusschen meent men doorgaans in de genomene proeven de wederlegging van het tegenovergestelde gevoelen gevonden te hebben, hetwelk in vele omstandigheden ook het geval is. De proeven van luyten getuigen van eenen waarheidzoekenden geest, en van eene zekere wijze van handelen, waarin men den jongeling herkent, die zelf denkt, en, schoon voorgelicht door anderen, evenwel niet onervaren is in de kunst zelf waar te nemen. Zij schijnen ons minder genomen om een gevoelen voor te staan dan wel om der waarheid naderbij te komen.
De Schrijver oordeelt, volgens zijne proefnemingen, tot de gevolgtrekking te mogen komen: dat de roode kleur der spieren van het in dezelve bevatte bloed afhangt; maar dat de eigenlijke kleur der spieren grijs geelachtig is, wanneer het bloed uit de vaten is verwijderd. Van het meer of minder gebruik, hetwelk men van de spieren maakt, of van hare meerdere of mindere werking, schijnt vooral het verschil in kleur af te hangen. De kleur der spieren staat dus in zekere verhouding tot de kracht van derzelver verrigtingen. Beweging bevordert de kleuring der spieren; rust is haar niet bevorderlijk. Zij, die meenen, dat rust aan de voeding van het ligchaam voordeelig is, worden door een aangehaald gezegde van den Hoogleeraar alexander teregt gewezen. Men mag dus vooronderstellen, dat de aan zijne leiding toevertrouwde jongelieden geene te overvloedige rust gegund wordt; en indien dit beginsel kan aangemerkt worden als ook van eenen gunstigen invloed voor den geest te zijn, dan is het geschrift van den Heer luyten een afdoend bewijs voor de stelling van straks genoemden Professor, want door zich weinig rust te gunnen, heeft de Schrijver in eenen betrekkelijk korten tijd veel kunnen doen. Moge de Heer luyten, op het voetspoor zijner voorgangers, de Heeren van willes en alexander, aan wie deze Dissertatie is opgedragen,

{==661==} {>>pagina-aanduiding<<}
werkzaam blijven, vooral ook om dit onderwerp te vervolgen, wanneer de aanwending van een scheikundig onderzoek en het gebruik van het mikroskoop hetzelve nog meer zouden toelichten. - Hier en daar draagt deze Verhandeling eenige blijken van te veel gemaakten spoed.




Geschiedenis der achttiende Eeuw en der negentiende tot op den ondergang van het Fransche Keizerrijk; door F.C. Schlosser, Hoogleeraar te Heidelberg. IIde Deel. Te Groningen, bij W. van Boekeren. 1839. In gr. 8vo. 325 bl. f 2-90.

Vóór eenigen tijd hebben wij eene gunstige aankondiging gegeven van het eerste Deel dezer Geschiedenis, en met blijdschap zagen wij het vervolg in het licht verschijnen, ten bewijze, dat deze onderneming bijval genoeg bij ons publiek heeft gevonden, om te worden voortgezet. Wij zullen een kort overzigt geven van den rijken en belangrijken inhoud van dit tweede Deel, waarin wij ook een gedeelte vinden van datgene, wat dit boek bijzonder kenschetst, de beschouwing van den invloed der letterkunde op het maatschappelijke leven van den tijd.
Het derde Hoofdstuk, waarmede dit Deel aanvangt, loopt van de oprigting van het nieuwe Russische Keizerrijk tot op den Oostenrijkschen Successieöorlog. De eerste § handelt over de invoering van nieuwe regeringen in Frankrijk, Spanje en Engeland. Lodewijk XIV was overleden; met verkrachting van zijn testament, trad filips van orleans als Regent op, een man, van wien schlosser op zijne eigenaardige manier getuigt: ‘Filips was bekwaam en geslepen, welbespraakt en vernuftig, en niet ontbloot van goedaardigheid en grootmoedigheid; maar de genialiteit der ondeugd, de opzettelijke en uit eene duivelsche wijsbegeerte ontsprotene verachting van iedere deugd, van alle eerlijkheid en waarheid, als alleen voor winkeliers en boeren geschikt, uitspattingen en overgegevenheid aan lage lusten, waaraan hij dagen en nachten

{==662==} {>>pagina-aanduiding<<}
toewijdde, maakten hem zelfs ongeschikt een goed voornemen op te vatten.’ Zijne regering ving onder weinig gunstige teekenen aan. De staatskas was geheel uitgeput, en, om in de behoeften des oogenbliks te voorzien, besloot de Regent, een onderzoek naar de bedriegerijen, onder de voorgaande regering gepleegd, in het werk te stellen, en, door middel eener chambre ardente, de ambtenaren des vorigen bestuurs aanzienlijke sommen af te persen; een zeer wederregtelijke maatregel, die op de schandelijkste wijze werd aangewend. Indien men daarbij aan de andere middelen denkt, door den Regent uitgedacht, òm geld te krijgen, aan het versmelten der munt, aan de staatsbank en handelmaatschappij, onder opzigt van den bekenden law opgerigt, zoo is er genoeg gezegd, om den rampzaligen toestand van Frankrijk te herinneren.
Schlosser's leiding volgende, worden wij naar Spanje gebragt tot het tooneel van alberoni's intriguen, en vandaar naar Engeland onder het bestuur van walpole, bij de mislukte poging van den Pretendent in 1715, naar Frankrijk onder dubois. Treurig is de schildering van den jammerlijken toestand, waartoe de zedelijkheid was vervallen, van de kleingeestigheid en veilheid, die overal dit tijdperk kenmerkt.
De tweede § behandelt de geschiedenis van Engeland, Frankrijk, Spanje en Holland, tot op het traktaat van Seville en de vestiging van Don carlos in Toskanen. Het eerste gedeelte van het verhaal is eigenlijk de ontwikkeling van alberoni's eerzuchtige plannen, en van hunne verijdeling door de quadruple alliantie tegen Spanje en door de eindelijke verwijdering van den Kardinaal zelven. Ripperda, bourbon en fleury zijn de mannen, wier namen in de latere bladzijden dezer Afdeeling het meeste worden genoemd.
Eene volgende § voert ons naar het noorden en oosten van Europa, waar de geschiedenis zich aan die van Rusland het gemakkelijkst aansluit. Wij worden verplaatst in de laatste levensdagen van peter en bij de regering van catharina, bij den Oorlog van Oostenrijk tegen de

{==663==} {>>pagina-aanduiding<<}
Turken, die in 1718 met den vrede van Passarowitz eindigde, en de twisten over Koerland. De regeringen van peter II en anna houden den Schrijver vervolgens bezig, en brengen hem tot de twisten over de opvolging in Polen na den dood van Koning augustus II, en tot den Oorlog van Frankrijk en Spanje tegen Oostenrijk. In November 1738 werd de vrede op nieuw gesloten. Intusschen had Rusland den strijd op nieuw tegen Turkije aangevangen, en verbond zich weldra tot dit einde met Oostenrijk, dat insgelijks de Turken aanviel; maar terwijl Rusland zegevierde, werd Oostenrijk geslagen. De vrede van Belgrado, door Fransche kunstgrepen gesloten, zou de Russen in den strijd alleen hebben gelaten, indien de Keizerin anna de preliminairen niet mede had onderteekend.
Tot zoo verre loopt het verhaal der gebeurtenissen, in dit Deel vervat, en op dezelfde krachtige wijze geschreven, die de lezers van het eerste Deel reeds kennen. De tweede helft van dit boek behelst de geschiedenis van de hervorming van wijsbegeerte en letterkunde in Engeland, en wint het in belangrijkheid en nieuwheid van inzigten nog van het voorgaande. Schlosser toont aan, hoe in Engeland de strijd tegen de heerschende kerkbegrippen eenen aanvang heeft genomen; terwijl, gelijk hij het uitdrukt, de eigenlijke beslissende aanval in Parijs en Berlijn gebeuren moest. Locke, over wien de Schrijver in de eerste plaats spreekt, was verre verwijderd van eene omwenteling te bedoelen. Ten aanzien van het godsdienstige sprak hij met bescheidenheid en gematigdheid; ten aanzien van het burgerlijke liet hij zich vrijer uit, en kantte zich tegen de leer van filmer aan, die beweerde, dat eene absolute monarchij, als van adam afstammende, eene Goddelijke instelling was. Shaftesbury, zijn onmiddellijke leerling, ging verder. Hij behoorde onder de eersten, die aan zijne schriften, door stijl en vorm, zekere populariteit wist te geven, en ze tot leesboeken voor de hoogere standen wist in te rigten. In zijn werk stelt hij eene natuurlijke zedekunde verre boven elke geopenbaarde Godsdienst, tast de leer der wonderen enz. vinnig aan, en

{==664==} {>>pagina-aanduiding<<}
hoont onder verborgen spot het geheele Christendom. Hij doet dit met eene gemakkelijkheid van stijl en voordragt, die zijn boek vele lezers moest bezorgen. Op de beschouwing van den geest van shaftesbury's werken laat schlosser een kort overzigt volgen van de Engelsche deïstische Schrijvers, van toland, collins, tindal, den gematigden wollaston, mandeville en morgan. Met korte trekken wordt het kenmerkende hunner geschriften opgegeven, en aangetoond, hoe zij de bestaande begrippen en denkwijze aanvielen, en hoe hunne aanvallen door de wijze, waarop men ze zocht af te weren, juist des te gevaarlijker werden. Men poogde namelijk ook het onhoudbare te behouden; en vreezende, dat het geheele gebouw zou instorten, wanneer men toeliet, dat er iets werd afgebroken, wilden de voorstanders van het oude scholastieke kerksysteem van geene verandering of wijziging weten. Intusschen werden de oogen van het publiek geopend. De geest des tijds, de ontwikkeling des verstands, en de daarmede verbondene behoefte aan verbetering van het bestaande, aan wegwerping van middeleeuwsche dwalingen, werkten mede, om aan de geschriften der nieuwe wijzen eene menigte lezers te verschaffen. Het was genoeg, dat men het bestaande aantastte, om als schrijver roem te behalen, en hemelhoog werd dikwijls verheven, wat men zonder die reden ter naauwernood zou hebben opgemerkt.
Bolingbroke verdiende eene afzonderlijke §. Hij was de waardige voorganger van voltaire, door zijnen ligtvaardigen, honenden, kwaadaardigen en leugenachtigen toon, waarop hij over de gewigtigste zaken schreef; en naar waarheid mogt schlosser aanmerken, dat er niet veel goeds te hopen was van den strijd, in de achttiende eeuw gestreden voor licht, vrijheid en losmaking der boeijen, die Adel en Priesters in de Middeleeuwen gesmeed hadden, daar het eerste licht van mannen als bolingbroke en voltaire uitging, die met brave en eenvoudige zielen den spot dreven. ‘Hij, die de hoofden dezer partij,’ zoo spreekt schlosser bl. 242, ‘en hun rusteloos en geslingerd leven en handelen kent, zal inzien,

{==665==} {>>pagina-aanduiding<<}
dat zulke mannen en de middelen waarvan zij zich tot hun doel, zoo als de Jezuiten tot het hunne, bedienden, voor huiselijkheid, het stille familieverkeer, voor verwijdering van verkwisting, ijdelheid en hoofsche zeden, met één woord, voor waarheid, eenvoudigheid en deugd, zonder welke de vrijheid een droom, en regt een schaduwbeeld blijft, verderfelijk moesten worden.’ Bolingbroke (en ook anderen van zijne school) kan men van den eenen kant niet nalaten te tellen onder de bestrijders van bestaande vooroordeelen en dwalingen; maar wanneer hij daarvoor zijne eigene denkbeelden in de plaats stelt, dan vinden wij slechts baatzucht en sofisterij, die het kenmerk van zijn eigen karakter uitmaakten. Wij mogen den schranderen opmerker niet volgen in zijne ontleding van bolingbroke's stelsel, maar verwijzen onze lezers naar het boek zelve, waarvan wij verslag geven, en dat rijk is in belangrijke opmerkingen. Wij moeten dit insgelijks doen ten aanzien van de andere Schrijvers, wier invloed op de maatschappelijke denkbeelden van hunnen tijd schlosser aanwijst. Arbuthnot, pope en swift leveren hem de stof tot eene nieuwe §; en scherpzinnig toont hij aan, hoe ook deze mannen, schoon geenszins de omverwerping van het bestaande bedoelende, nogtans door de wijze, waarop zij schreven, eenen nadeeligen invloed oefenden. Opmerkelijk kwam Rec. vooral voor het oordeel over pope en de aanwijzing, hoe hij, een bewonderaar van bolingbroke, gelijk deze, zelfzucht tot den krachtigsten band der menschelijke zamenleving maakt. Met eenige aanmerkingen over addison en steele eindigt dit Hoofdstuk en dit Deel.
Rec. is ook hier enkel Referent geweest. Hij wilde zijne lezers den belangrijken en rijken inhoud van dit tweede Deel van schlosser's Geschiedenis der achttiende Eeuw aanwijzen, liever dan iedere bijzondere oordeelvelling des Schrijvers toetsen. De wijze, waarop ook de laatste Afdeeling is bewerkt, stelt den lezer in staat, om zelf te oordeelen. Uitvoerige uittreksels uit de behandelde werken staven het vonnis, dat wordt uitgesproken, en geven overvloedige gelegenheid, om zich van de gegrondheid van

{==666==} {>>pagina-aanduiding<<}
schlosser's wijze van beschouwen te overtuigen. Van hem zal men althans niet zeggen, dat hij oppervlakkig schrijft, of zijnen stijl inrigt naar de onbeduidendheid van de groote wereld, waarvoor een shaftesbury en bolingbroke schreven. Zijn stijl is krachtig, en moet men somtijds al zijne aandacht besteden, om hem te volgen, die inspanning wordt door de belangrijkheid en rijkdom der zaken beloond. - Wij hopen hartelijk, dat het volgende Deel spoedig in het licht zal verschijnen, en wenschen den uitgever bij voortduring een ruim debiet van dit grondige en interessante werk.




Reizen uit Oostindië naar Europa, in Engeland, Nederland, Duitschland, Frankrijk en Zwitserland, gedaan in 1836. Door J.E. de Sturler, oud Resident te Banjoemas op het Eiland Java. 's Gravenhage en Amsterdam, bij de Gebr. van Cleef. 1840. In gr. 8vo. 492 bl. f 4-25.

Na een verblijf van eenentwintig jaren in Oostindië, begaf de Schrijver zich, in het begin van het jaar 1836, aan boord, om de reis van Batavia naar Europa te aanvaarden, kwam in het begin van Mei daaraanvolgende te Plymouth, in Engeland, aan, en betrad, na een kort verblijf aldaar en in Londen, nog in die zelfde maand den vaderlandschen grond. Na eenige reisjes in onze gewesten, bezocht de Schrijver Keulen, Maintz, Wiesbaden, Frankfort, Darmstadt, Heidelberg, Carsruhe, Baden-baden, Bazel, Solothurn en Bern, en begaf zich, over Neuchatel, Besançon, Dyon en Fontainebleau, naar Parijs. Na een verblijf van veertien dagen ‘in de bekoorlijke hoofdstad van Frankrijk,’ gelijk de Schrijver haar noemt, reist hij over Rijssel naar Duinkerken, en van daar met eene stoomboot naar Rotterdam. Van daar steekt hij nogmaals over naar Engeland, vertoeft te Londen, en in eenige andere plaatsen van dat land, gedurende omstreeks twee maanden, en keert vervolgens naar Oostindië terug. Het blijkt echter uit de Voorrede, dat de Schrijver later weder naar het Vaderland is teruggekeerd.
Wat dat gedeelte van het verhaal betreft, hetwelk over

{==667==} {>>pagina-aanduiding<<}
de drukbezochte Rhijn-oevers, de badplaatsen en Zwitserland handelt, levert de Heer de sturler over het geheel niet meer, dan hetgeen men in de menigvuldige beschrijvingen van die streken en plaatsen telkens en dikwijls vollediger vindt voorgesteld. Anders is het echter gelegen met het verhaal van hetgeen de Schrijver in Parijs en Londen, en in het algemeen in Engeland, gezien heeft. Daar blijkt duidelijk, dat hij het gewigtig doel van zijne reis niet uit het oog verloor, namelijk de beschouwing van hetgeen voor hem, als bewoner van Java, het meest belangrijk en wetenswaardig was, met betrekking tot kunsten en wetenschappen, nuttige uitvindingen en verbeteringen, weldadige inrigtingen, heilzame gestichten, handels- en fabrijkzaken, scheepvaart, landbouw en dergelijke onderwerpen meer. Daar de Schrijver allerwegen van goede aanbevelingen voorzien was, en tot bereiking van zijn doel geene kosten spaarde, kon hij hierdoor veel bezigtigen, hetwelk men in andere reisverhalen niet beschreven vindt. De aanmerkingen, welke hij hier en daar over het Eiland Java mededeelt, en het stelsel van cultuur, aldaar ingevoerd, zullen voorzeker welkom zijn aan allen, die in dat Eiland belangstellen; en welk verlicht Nederlander zou dat, vooral in onze dagen, niet? De sturler drukt zijne denkbeelden duidelijk uit, en verhaalt in eenen onderhoudenden toon. Somtijds echter is hij niet vrij van onnoodige breedvoerigheid. Zoo vindt men bladz. 444 tot 454 zakelijk, bijna woordelijk, hetzelfde, hetwelk voorkomt in het aanhangsel bladz. 18 tot 26. Somtijds ook zijn zijne oordeelvellingen niet boven alle bedenking, zoo als daar hij maria stuart ‘het deerniswaardig slagtoffer’ noemt ‘der jaloezij van elizabeth, welke door de schoonheid van
maria stuart tot den hevigsten haat vervoerd werd.’ Ofschoon wij de terdoodbrenging der ongelukkige maria geenszins willen verontschuldigen, veel minder verdedigen, schrijven wij die veeleer toe aan staatkundigen naijver, dan aan minnenijd. Dat maria de medicis te Keulen begraven is, gelijk de Schrijver beweert, komt ons onwaarschijnlijk voor, dewijl de Staten-Generaal der Vereenigde Nederlanden, op verzoek van het Fransche Hof, bij resolutie van 20 December 1642, een zoogenaamd pasport gaven tot het vrij vervoeren van het lijk der Koningin-moeder naar Frankrijk over den grond dezer landen. Ook verwart hij een- en andermaal Koning karel II van

{==668==} {>>pagina-aanduiding<<}
Engeland met jacobus II, als hij van karel zegt, ‘dat hij ontvlugtte, om zijn Vaderland en zijn Koningrijk nimmer weder te zien.’ In datgene echter, wat de Heer de sturler als door hemzelv' gezien verhaalt en beschrijft, geeft hij allerwegen blijken van een juist en geoefend oordeel, en het werk is, over het geheel, tot nuttig en aangenaam onderhoud, alle aanbeveling waardig.






Gedachten over de voorziening in de behoeften van den Staat, en de tot dusverre daartoe gebezigde middelen of belastingstelsels. - Pensées sur le moyen de pourvoir aux besoins de l'état, et sur le système d'impôt suivi jusqu'à ce jour. - Te Amsterdam, bij A. Zweesaardt. 1840. In gr. 8vo. 7 bl. f :-30.

De Grondwet moet eene nationale kracht wezen. Een woord bij het naderend gevaar. Door Mr. Roest van Limburg. Te Arnhem, bij C.A. Thieme. 19 Augustus 1840. In gr. 8vo. 8 bl. f :-20.

De Belgische Omwenteling. 1828-1839. Door De Potter. IIde en laatste Deel, 1ste Stuk. Naar het Fransch. Te Dordrecht, bij H. Lagerwey. 1840. In gr. 8vo. 156 bl. f 1-50.

De Heer j. stuart, Verificateur der Registratie en landbouwend Grondeigenaar op Velserbosch, gemeente Velsen bij Haarlem, oppert in het Nederlandsch en Fransch het denkbeeld, om van lieverlede alle belastingen af te schaffen, uitgezonderd het regt van Erfopvolging, maar dan ook dat regt uit te breiden tot de erfenissen in de regte lijn, en voorts in het algemeen zoodanig te verhoogen, dat alle Landsuitgaven daardoor, en alle Provinciale en plaatselijke behoeften door daarop te heffen opcenten, konden worden bestreden; terwijl voorts gelijk regt zou geheven worden op al wat, bij wege van gift onder de levenden, verkregen wordt. Hoe uitlokkend het uitzigt eener afschaffing van alle andere belastingen is, en hoe schijnbaar gelijkmatig drukkende op ieder, naar de waarde van hetgeen hij ten geschenke krijgt of erft, zulk een zeker hoogsteenvoudig

{==669==} {>>pagina-aanduiding<<}
belastingstelsel wezen moge, zijn er echter gewigtige bezwaren tegen. Vooreerst is het eene zware korting, niet op ieders inkomsten, maar op ieders verkregen wordend eigendom, op het fonds van ieders vermogen zelve. Maar buitendien, hoe hard is het nu reeds, dat, als een der echtgenooten kinderloos overlijdt, de weduwenaar of weduwe, die toch in waarheid door den dood van zijne vrouw of van haren man niet rijker geworden is, na het dragen der kosten van ziekte en begrafenis, nog geheel den staat van den gemeenen boedel aan 's lands ambtenaren moet openbaren, en dan vier ten honderd met de opeenten, derhalve bij de vijf, en welhaast vijf ten honderd van de helft des boedels betalen moet! Hoe veel harder zou het zijn, zoo die belasting nog wierd verhoogd! Hoe vele ouders en kinderen wonen zamen, zoodat de dood van ouders of kinderen voor geen van allen bevoordeeling is: wederom, hoe hard, een successieregt op zulke nalatenschappen te heffen! Hoe vele valsche eeden zouden er gedaan worden, om toch niet zóó veel te moeten betalen, dat b.v. eens vaders fabriek of dergelijke te gelde moest worden gemaakt, om de successieregten te kunnen voldoen! Wij gelooven dus, dat het plan des geachten Schrijvers niet zonder groote bezwaren kan worden verwezenlijkt. Als men alles met ééne belasting wil afdoen, zou Recensent nog eerder overhellen tot een hoofdgeld op ieders inkomsten, jaarlijks naar het waarschijnlijk bedrag dier inkomsten berekend.
Een plan van geheel anderen aard en van andere strekking wordt door Mr. roest van limburg voorgedragen, ten opzigte van de herziening der Grondwet. Daar die herziening reeds is afgeloopen, zullen wij alleen hier aanmerken, dat het voorstel van dien Heer ons toeschijnt geheel ongrondwettig te zijn. Immers, zal de Grondwet eene nationale kracht wezen, dan moet men aanvangen met haar op geene andere wijze te verbeteren, dan zij zelve zulks toelaat. Van waar zou de Koning de bevoegdheid ontleend hebben, om, behalve de dubbele Kamer in de vormen en naar den eisch der Grondwet, eene andere dubbele Kamer, krachtens regtstreeks te doene verkiezingen, bijeen te laten komen, en dan die beide dubbele Kamers, vermeerderd met eene insgelijks verdubbelde eerste Kamer, tot eene constituerende vergadering te vereenigen? Zoo doende, zou immers de Koning openlijk en opzettelijk zijnen eed hebben gebroken, de Grond-
{==670==} {>>pagina-aanduiding<<}
wet geschonden, en zich aan het hoofd eener omwenteling hebben gesteld? - Ook Recensent had gaarne gezien, dat de verkiezing tot Leden der tweede Kamer regtstreeks door de bestaande Kiescollegiën, vermeerderd met de gegradueerden op 's Rijks Hoogescholen, ware ingevoerd, mits met gemeenschappelijk goedvinden van den Koning en de Staten-Generaal, door de dubbele Kamer bekrachtigd. Zelfs heeft hij het wetsontwerp van den Heer roest van limburg op dat punt in het algemeen, ook in dit Tijdschrift, allen lof doen wedervaren, en hij hoopt, dat de tegenwoordige Koning en de Staten-Generaal eenmaal de noodzakelijkheid van eene vollediger wijziging der Grondwet zullen inzien; maar nimmer wacht hij eenig heil van maatregelen buiten de wet. Daarom aarzelt hij ook niet, allezins af te keuren het elders gedane voorstel, dat de stemgeregtigden oningevulde stembiljetten, met protest tegen de bestaande orde van zaken, aan de Redactiën van deze en gene tijdschriften en dagbladen zouden toezenden; en het vormen van eene
verbindtenis daartoe acht hij, zoo al niet strafbaar, ten minste strijdig met welbegrepen burgerpligt.
En nu hebben wij nog een derde plan aan te kondigen; het is dat eener hereeniging van België en Nederland, voorgedragen door de potter: want, na zeer vele berigten en redekavelingen, komt hij in het eerste Stuk van het tweede Deel zijner persoonlijke herinneringen, bl. 124-156, daarop neder. Hij wil die hereeniging in het belang der beide volken liefst alzoo, dat elke Staat zijn afzonderlijk bestaan behoude, maar dat een opperste Congres, als scheidsregterlijk gezag, boven de twee wetgevende ligchamen geplaatst worde, om het noodige evenwigt te handhaven bij de regeringsdaden van het Hoofd van den Staat. Voorts zou de Dynastie der nassaus in het gezag worden hersteld. Het komt dus neer op de zoogenaamde administrative scheiding. Vooreerst, kan zoo iets nooit gebeuren, althans niet wettig gebeuren, zonder wijziging in onze Grondwet, en zonder niet alleen dit, maar zelfs verandering van regerend en thans algemeen erkend Stamhuis in België. Kon alles in vrede en in wettigen vorm worden geschikt, dan.... ja! Recensent zal hier wel veel tegenspraak vinden, maar - voor zichzelven zou hij zulk eene bondschappelijke vereeniging wenschen, mits het Congres, met scheidsregterlijk gezag bekleed, uit even veel Nederlanders als Belgen bestond, en,

{==671==} {>>pagina-aanduiding<<}
bij staken der stemmen, de beslissing bleef aan den Koning, in dat geval handelende krachtens die regelende oppermagt, waardoor hij Ministers benoemt en ontslaat, zonder in dat geval medeönderteekening te behoeven, en zonder zelf iets meer dan louter zedelijk verantwoordelijk te worden; terwijl hij overigens in elken Staat zou regeren met behulp zijner verantwoordelijke Ministers, Nederlanders bij ons, Belgen in België. Geheel het plan schijnt ons echter vooreerst eene utopie, de beste echter, die tot heden door de potter is voorgesteld. Het heeft iets van eene palinodie.

Reizen van eenen Saksischen Edelman ter opsporing der ware Godsdienst. Een tegenhanger van de Reizen eens Ierschen Edelmans ter opsporing eener Godsdienst, door Thomas Moore. Met medewerking van eenen Vriend uitgegeven door Dr. G.F.H. Rheinwald, gewoon Hoogleeraar in de Godgeleerdheid aan de Akademie te Bonn. II Deelen. Te Dordrecht, bij H. Lagerwey. In gr. 8vo. XXVIII en 746 bl. f 7-20.

De titel van dit boek duidt genoegzaam aan, met welke bedoeling het geschreven werd. De Reizen van eenen Ierschen Edelman maakten voor het oogenblik eenen naam, dien het boek waarschijnlijk meer aan deszelfs Schrijver, den beroemden Dichter moore, te danken had, dan aan de belangrijkheid van deszelfs inhoud. Kortstondig echter was de roem van dit werk, en spoedig werd het bij de meesten vergeten. Het zal althans aan de zaak van het Protestantisme wel weinig afbreuk gedaan hebben. In zoo verre had het den tegenhanger niet noodig, dien de Hoogleeraar rheinwald heeft geschreven, en dien Rec. hier moet aankondigen. Wij hebben intusschen meer met den inhoud van het boek te maken, dan met de aanleiding tot hetzelve. Rec. vermeldt de laatste alleen, omdat zij den vorm grootelijks heeft bepaald, waarin de Hoogleeraar zijne gedachten heeft gegoten.
Als Rec. onpartijdig zijn oordeel over dit werk zal zeggen, zoo moet hij verklaren, dat hetzelve niet onvoorwaardelijk gunstig zijn kan. Hij doet gaarne hulde aan de bekwaam-
{==672==} {>>pagina-aanduiding<<}
heid van den Schrijver, die toont eene groote mate van kennis en geleerdheid te bezitten, en die den Engelschen Dichter en diens aanhalingen uit de Kerkvaders van vroegeren en lateren tijd met zijne eigene wapenen zegevierend bestrijdt. Hij erkent gaarne, dat er in deze beide boekdeelen veel goeds wordt gevonden; dat de voorstelling van het gebrekkige en verkeerde in de Roomsche kerk op vele plaatsen naar waarheid en gelukkig geslaagd mag worden genoemd; dat de bedenkingen tegen het Protestantisme, gelijk dat te verwachten was, met goed gevolg worden opgelost. Maar er is toch ook veel, wat hem minder behaagt. De geheele vorm van het boek is gerekt en langwijlig. Bladzijden op bladzijden worden dikwijls gevuld met op zichzelve staande plaatsen uit Kerkvaders of uitvoerige herhalingen van gelijke zaken. En waartoe dienen deze? De Hoogleeraar zal zich wel niet voorstellen, dat hij onder de Roomschen zelve vele lezers zal vinden, en voor Protestanten is veel van het hier gegevene onnoodig. In allen gevalle maakt het de lezing onaangenaam, en zal menigeen het boek ter zijde doen leggen, die anders uit hetzelve nut zou hebben kunnen trekken en zijne kennis zou hebben willen verrijken, indien de gelegenheid daartoe hem op eene aangenamere wijze werd aangeboden. Het is toch een boek voor het algemeen, niet voor den geleerde, en zoo had het ook meer in den geest van het algemeen kunnen en moeten geschreven worden.
Rec. zou eene andere aanmerking maken op sommige zaken, die hier zonder eenige opheldering of teregtwijzing worden medegedeeld. In het dertiende hoofddeel, dat mede ender die uitgerekte stukken behoort, worden fragmenten medegedeeld van onderzoekingen van Proselyten door de Roomsche geestelijken. Bij die Proselyten zelve vindt men, even zeer als bij hunne ondervragers, de zonderlingste begrippen, en deze worden zonder eenige teregtwijzing medegedeeld. Wat moet de eenvoudige lezer daarvan denken, die toch wel ziet, dat de Proselyt in het algemeen degene is, die door den Schrijver in het gelijk wordt gesteld? Men leze bl. 130 over het Avondmaal, bl. 169 over de Drieëenheid enz.
Te ontkennen is het ook niet, dat de Saksische Edelman, althans gedurende het grootste gedeelte zijner reizen, bijzonder ongelukkig is in het aantreffen van goede Roomschen, en dat dit boek, ofschoon er dan ook een enkele betere

{==673==} {>>pagina-aanduiding<<}
Roomsche in moge voorkomen, in dit opzigt toch ook aan het gewone euvel van dergelijke strijdschriften mank gaat.
Wie deze gebreken kan voorbijzien, gelijk velen althans het laatste gaarne zullen doen, zal hier intusschen veel belangrijks kunnen vinden. Hij zal er in zijn geloof aan de hooge waarde van het Protestantisme versterkt worden, en de vele verkeerdheden en leemten der Roomsche kerkleer in een helder daglicht vinden geplaatst. Jammer is het, dat de Vertaler van het tweede Deel ook niet het eerste hebbe bewerkt. Hij zou, te oordeelen naar hetgene hij in het laatste heeft gedaan, ook het eerste merkelijk hebben bekort, en de waarde van het werk zou daardoor zijn toegenomen. Ook zoo als het daar ligt, is het aanbevelingswaardig; men wapene zich slechts met geduld, leze met den geest der onderscheiding, en trekke uit die lezing dit voordeel, dat men zijne Protestantsche belijdenis op hoogen prijs stelle, en zich verheuge, dat het licht uit de duisternis ook voor ons is opgegaan!
De vertaling is over het algemeen goed, en de uitvoering vrij net, gelijk wij dat van de pers van lagerwey gewoon zijn.

School-Atlas van alle deelen der Aarde, in 22 Kaarten, naar de laatste ontdekkingen en nieuwste bepalingen bewerkt, ook ten opzigte van de Nederlandsche Koloniën. Rotterdam, Boekhandel van A. Bädeker. 1840. Gecartonneerd. f 4-75.

De tweeëntwintig kaarten, waaruit deze, blijkens den titel, aan den gewezen Minister van Koloniën, Graaf j. van den bosch, opgedragen Atlas bestaat, stellen voor: eene wereldkaart; de vijf werelddeelen, onder welke Noord- en Zuid-Amerika afzonderlijk; Spanje en Portugal; Frankrijk; Grootbrittanje en Ierland; Denemarken en IJsland; Zweden en Noorwegen; de Nederlanden en België; Duitschland en Zwitserland; Oostenrijk; Italië; Europisch Turkije en Griekenland; Europisch Rusland en Polen; Nederlandsch Oost-Indië; West-Indië, en eindelijk de vlaggen der voornaamste zeevarende natien.
De uitvoering is uiterst net, ofschoon wij er de algemeene aanmerking op hebben, die op de meeste, zoo niet alle,

{==674==} {>>pagina-aanduiding<<}
School-Atlassen valt, namelijk, dat zij te klein zijn, waardoor, bij vermelding ook slechts van de voornaamste steden, de letters oogvermoeijend klein worden; hetgeen te erger is, wanneer de kaart een land betreft, waarop vele gebergten aan te duiden waren, b.v. Zwitserland. De Schul-Atlas van meijer, hoe uitstekend kunstig van staalgravure, is door dit gebrek voor Frankrijk, Silezië, Brandenburg, Zwitserland enz. letterlijk onlees- en onbruikbaar. Zóó erg is het hier nu wel niet; maar met dat al is het toch ook niet te ontkennen, dat Duitschland, Rusland en Noord-Amerika b.v. te vele en daaronder te kleine namen voor schoolgebruik bevatten. Men zegt wel eens, dat vele jonge Heeren brillen dragen uit modezucht, en wij gelooven het ten deele, maar vreezen toch, dat te weinige zorg voor het gezigt in scholen en schoolboeken, waarbij later het verderfelijke cigaren-rooken komt, over het geheel meer zwakke gezigten maakt, dan men denkt; waartoe bij het schoone geslacht de overfraaije handwerkjes van onzen leeftijd zeker zeer sterk bijdragen. Maar het is misschien hier naauwelijks de plaats, om dit aan te stippen; stellig niet die, om het te ontwikkelen.
Eene andere aanmerking, die wij bescheidenlijk op den onderhavigen Atlas maken, betreft de schalen, waarin de vervaardiger blijkbaar geenen vasten regel gevolgd heeft. Naar ons inzien moest de schaal der geographische mijlen overal vergezeld gaan van de afstandsmaat des lands. Dit is hier en daar in het oog gehouden; Grootbrittanje heeft geographische en Engelsche mijlen; Rusland de eersten en wersten; Nederland heeft de eersten en uren gaans (welke echter vrij wat te groot zijn gesteld); Denemarken daarentegen heeft alleen Deensche mijlen; op de kaarten van Spanje, Zweden en Noorwegen, Italië en Turkije heeft men enkel geographische mijlen, ofschoon die landen hunne eigene mijlen, het laatste zijne Dietten en Berri's hebben. Eene vergelijkende tafel der verschillende mijlen mogt, dunkt ons, aan geenen Atlas ontbreken, die aanspraak maakt op volledigheid. De kaarten van Nederlandsch Oost-Indië, van West-Indië, gelijk ook de boven bij de opgave vergetene van Palestina, (ten gebruike bij het onderwijs in de Bijbelsche geschiedenis) zijn een nuttig toevoegsel tot hetgeen gewoonlijk in eenen Atlas tot schoolgebruik gevonden wordt. De bijzonder helder gekleurde vlaggenkaart is mede niet on-
{==675==} {>>pagina-aanduiding<<}
nuttig. Dat de overige kaarten niet, gelijk vroeger veelal ten koste der duidelijkheid plaats had, geheel gekleurd, maar alleen aan de grenzen afgezet zijn, is een nieuw gebruik, dat wij zeer goedkeuren. Of aan dezen School-Atlas bepaaldelijk behoefte was, vooral na de uitgave der beknopte Verzameling van Kaarten, ten gebruike der Scholen (20 stuks), te Haarlem bij de Erven f. bohn in 1820-1824
uitgegeven, en waarmede de onderhavige in soort en grootte veelal overeenkomt, - dit betreft meer den uitgever, wien wij een goed debiet wenschen van deze nette kaartenverzameling, die zich ook door goedkoopheid aanbeveelt, daar, wanneer men het inbinden enz. mederekent, elke kaart ongeveer 20 centen kost.





Episode uit het Leven van Michiel Adriaansz. de Ruiter. Geschiedkundige Roman, door A.D. van Buren Schele. (De Galeislaven te Napels.) Te Amsterdam, bij G.W. Tielkemeijer. 1840. In gr. 8vo. 286 bl. f 2-90.

De Heer van buren schele, van wien wij vroeger eenen historischen Roman, de Angelsaxische Bruid, hebben beoordeeld, levert in het voor ons liggende boekdeel weder zoodanig een verhaal, uit waarheid en verdichting zamengesteld, waarvan de geschiedkundige grondslag bestaat in de edele wijze, waarop onze groote zeevoogd zijnen invloed gebruikte, om eenige Hongaarsche Predikanten, die uit Godsdiensthaat en vervolgzucht, onder den schijn van muiterij, waren opgeligt, en op de galeijen te Napels als slaven wreedelijk om hun geloof werden gemarteld, te bevrijden. Bij brandt, in het Leven van de ruiter, is niet alleen die schoone daad van den grooten man geboekt, maar kan men ook de namen der geredde ongelukkigen vinden, benevens de herhaalde, maar met gedurige ontwijking en uitstel beantwoorde pogingen van de Staten (gelijk ook van andere Protestantsche Mogendheden) tot bevrijding van deze slagtoffers van dweeperij en blinden Godsdiensthaat. De Schrijver van dit boek heeft die geschiedenis getrouw gevolgd. De liefde van lodewiska, de schoone en edele dochter van thomas steller, Rector der Gereformeerde School te Presburg, en den Predikant ostrokoczy maakt (gelijk eene liefdesgeschiedenis in zulke soort van geschriften onmisbaar

{==676==} {>>pagina-aanduiding<<}
is) de spil uit, waarop alles draait. Het verhaal is onderhoudend geschreven. Strenge getrouwheid aan de Evangelische waarheid, en mannelijke moed, om den afstand van hare prediking te weigeren, is het doorgaand karakter der Predikanten, onder welke de achtbare steller, de ijverige maar zwaarmoedige nicletius en de reeds genoemde verloofde van de dochter des eersten tot de hoofdpersonen behooren. Een der best volgehoudene en uitvoerigst geteekende karakters is dat van den reusachtig sterken Heiduk nicodemus, wiens afkomst aan het slot van den Roman op eene zeer onverwachte wijze aan het licht komt. De ontmoetingen en handelwijze van dezen man met den listigen en dweepzieken Pater jeronimus zijn al zeer onderhoudend verteld. Beminnelijk is de Napolitaansche Priester santa corveo, die een aangenaam tegenwigt maakt tegen de gruwelen en onmenschelijkheden der andere vijanden van het Protestantismus, welker listen en lagen, helaas! ook nog in deze verlichte eeuw dáár eene waarheid zijn, waar geestelijkheid en Jezuitisme vrij het hoofd durven opsteken. Aan episoden ontbreekt het in deze ‘Episode’ niet; het verhaal van de rampen, die den braven nicletius troffen, is daarvan niet de minst belangrijke, en de bekende ontmoeting van de ruiter met den bevelvoerder van Salee, wien de eerste een stuk laken wel wilde schenken, maar niet beneden den prijs verkoopen, dient, om het karakter van onzen grooten Zeeuw in het begin des boeks in een schoon licht te plaatsen, en geeft aanleiding tot gesprekken over hem tusschen een paar zijner zeelieden, die naïf zijn ingekleed.
Wij hebben, met één woord, dezen Roman niet zonder genoegen gelezen. Plan en vinding, aanleg en uitwerking verraden juist wel niet die meesterhand, welke in de werken der eerste vernuften in dit vak van letterkunde doorblinkt, maar het boek houdt toch de aandacht goed levendig. En alles, wat tot de geschiedenis van onzen grooten Admiraal in betrekking staat, zou dat den vaderlandschen lezer niet welkom zijn?
Voor zuiverheid van taal mogt de Schrijver hier en daar wel wat zorgvuldiger gewaakt hebben. Zich ontmoeten voor elkander, is een Gallicismus, die herhaaldelijk voorkomt. Den knaap, (1ste naamval) bl. 143; bemerking, bl. 20; disch voor tafel, (een Germanismus: Tisch) bl. 27; stijl voor steil, bl. 58, teekenden wij aan. Geen Nederlander

{==677==} {>>pagina-aanduiding<<}
behoorde, noch als Schrijver, noch als Vertaler, voor het publiek op te treden met taal- en spelfouten, welke een knap leerling op onze Stads-Armenscholen hem konde aanwijzen. Presidenten, bl. 173, moet Residenten - lijftogt, bl. 174, 177, 207, leeftogt - steden, bl. 204, streken zijn; en of zeehonden blaffen, bl. 12, betwijfelen wij zeer sterk.
De druk is goed, en het titelvignet al heel netjes. Den titel vinden wij niet zeer gelukkig gekozen.

Allen Prescott. Tooneelen uit dorp en stad, in Nieuw-Engeland. Uit het Engelsch. II Deelen. Te Deventer, bij M. Ballot. 1840. In gr. 8vo. 460 bl. f 4-90.

Zoo doodeenvoudig, als deze twee matige boekdeeltjes, worden dergelijke ‘Tooneelen’ in dezen sierlijken tijd maar zeldzaam aan het geëerd publiek, ‘dat zich van ernstiger bezigheden verpoozen wil,’ aangeboden. Geen naam van den Schrijver; geene aanduiding, dat hij dezelfde is, aan wien men te danken heeft dit, en dat, en wat al meer den leeshonger van de Romanverslindende wereld voldaan, althans voor eenige oogenblikken gestild heeft. Geen gegraveerde titel schittert ons tegen. Geen sierlijk plaatje doet de bladzijde opzoeken, waar het heenwijst. Niets van dat alles: op den titel enkel dit motto, aan burns ontleend:

De rang is slechts de stempel, vriend! 
De man is 't goud der guinje. 

Ja, zoo is het met de boeken ook! Het uiterlijke is slechts bijhangsel; de inhoud moet de waarde uitmaken. Dat wil nu juist wel niet zeggen, dat het oog ook niet wat wil hebben; en wij zien geene reden, om in dit opzigt over het netgedrukte, velin-papieren boek te klagen.
Het inwendige dan - de inhoud - ‘het goud der guinje’? Wij willen het even aan den Schrijver vragen, die toch zelf zijn werk wel zal dienen te kennen. ‘De lotgevallen van allen prescott zijn de lotwisselingen van een' vluggen borst, die er door trouw en vlijt in slaagt, zich tot een' onafhankelijken toestand te verheffen, en de liefste zijner jeugd’..... ‘Dit laatste spreekt van zelf, Mijnheer! maar de Schrijver is niet onpartijdig.’ Welnu, de Vertaler dan:

{==678==} {>>pagina-aanduiding<<}
‘Een eenvoudig verhaal, dat naauwelijks op iets anders aanspraak maakt, dan op getrouwheid van teekening en juistheid van opmerking. Zoo ik even vermetel was, als de broeders van den gilde, zou ik zeggen: eene soort van Amerikaanschen Gilblas, maar er echter bijvoegen: voor zoo verre de prozaïscher maatschappij der nieuwe wereld die vergelijking dulde.’ - ‘Nu, dat is nog al wel, en vrij zedig; maar wat dunkt er u van, Mijnheer de Recensent?’ Mevrouw, laat ik de eer hebben u te zeggen, dat ik over den smaak van een ander moeijelijk kan oordeelen; maar wat mij aangaat, ik heb het met veel genoegen gelezen. UEd.? - ‘Ik heb er minder mede op. Er is niets piquants in. Alles gaat zoo den dagelijkschen gang. Allen is niets dan een arbeidersjongen, die zijn fortuin in de wijde wereld gaat zoeken, en ja, door zijn gezond verstand en deugdzame beginselen goed voortkomt; maar is dat nu zooveel bijzonders? Ik vind de geschiedenis al heel dagelijksch.’ - UEd. heeft ten deele gelijk, Mevrouw! maar mij heeft het in 't geheel niet gehinderd. Ik vond juist, dat de teekening van dagelijksche karakters en dagelijksche tooneelen den Schrijver al zeer goed gelukt is; dat hij al zeer onderhoudend heeft geschreven, en dat de niet verwende of overprikkelde smaak de lotgevallen van den braven prescott gaarne lezen zal. Ook komt het mij voor, dat, voor zoo ver ik dat van elders weet, want ik ben er nooit geweest, het buiten- en stadsleven van dat gedeelte van Noord-Amerika zeer goed beschreven is, en dat het juist zoo heel onnuttig niet is, in een sprekend voorbeeld te doen zien, dat vlijt en braafheid..... ‘Ah! UEd. spreekt van moraal en stijl. Dat mag zoo zijn, maar’... Nu, maar?... ‘'t Is niets piquant.’
Er is zekerlijk vrij wat geleuter in het werkje, zoo als de uitweiding over de Grammatica, die over de tuinen enz.; maar alles toch vrij onderhoudend geschreven. Eenige eigenheden in taal ontsieren de overzetting. Wa voor kleed, gewaad, komt herhaaldelijk voor; en hier en daar zijn voegelijker aanhalingen van plaatsen uit de Heilige Schrift, dan het laffe: ‘Is dat alles niet beschreven in het boek der Kronijken van den eerwaardigen marshall?’ (D. I. bl. 32.) Voor wederspoed (D. I. bl. 45) ware ook tegenspoed zuiverder taal geweest. Is het boek uit het Engelsch? ‘Voorzeker!’ Wonderlijk. Hoe komen vrije uren,

{==679==} {>>pagina-aanduiding<<}
speeluren, dan, D. I. bl. 106, aan den puur Hoogduitschen naam: Vieruren, (Feyerstunde)?
Men vergunne ons een klein proefje. Het is een gedeelte van een gesprek tusschen den vader van Miss love heywood en charles, die, tegen den zin van den ouden Heer, zijn hof wat aan haar maakte. Men bemerkt, dat Mr. heywood den jongen Heer wil afschepen.
‘Maar, Mijnheer, (vroeg charles, om het gesprek met hand en tand aan den gang te houden) hoeveel kost het wel, om een paar paarden op het land gedurende den winter aan te houden?’
‘Dat hangt af van hetgeen gij ze geeft,’ zeî Mr. heywood droog weg.
‘Ja, Mijnheer! - dat is natuurlijk; maar als men ze geeft, wat men gewoonlijk geeft - waar gij zelf ze meê zoudt laten voederen?
‘Dat hangt alweêr af van wie ze voedt; de een verspilt eens zoo veel als de ander, om een paard zijne bekomst te geven.’
‘Welnu, ondersteld, dat het iemand zij, die het, schoon niet met overgroote, toch met passende huishoudelijkheid doet.’
‘Dan hangt het af van den langen of korten duur van den winter,’ zeide Mr. heywood.
‘Voorzeker - natuurlijk,’ hernam charles, een weinig knorrig, ‘elk weet, dat een paard in drie maanden niet zooveel kan eten als in vijf; maar gesteld, dat het een winter van gewone lengte zij?’
‘Welnu, dan hangt het af van de soort van paarden,’ hernam de ondoorgrondelijke Mr. heywood,’ enz.
Het is een onderhoudend boek; maar Mevrouw heeft in hare beteekenis des woords gelijk, dat het niets piquants heeft. Dat hindert ons niet.

Anna Lapuchin. Romantisch Historisch Tafereel uit de Geschiedenis der Regering van Paul I, Keizer van Rusland. Naar het Hoogduitsch van A. Schoppe, geb. Weise. II Deelen. Te Haarlem, bij de Wed. A. Loosjes, Pz. 1838. In gr. 8vo. 430 bl. f 4-90.

De bekwame Schrijfster van dezen Roman, sedert lang aan

{==680==} {>>pagina-aanduiding<<}
onze jeugd bekend, toont ook hier weder, dat zij voor volwassenen onderhoudend verhalen kan. Wij hebben dit voortbrengsel van haar vernuft met zeer veel genoegen gelezen. In anna lapuchin schildert zij eene bekoorlijke Russische Gravin, die het met uitstekende deugd en standvastigheid uithoudt tegen de verleidelijke voorstellingen des Russischen Keizers, en wier onschuld schitterend zegepraalt over schandelijke hofïntrigues. Indien het zoo in de paleizen der Vorsten kan toegaan, en waarlijk, zoo stellen wij het ons voor, dikwijls zoo toegaat, dan vinden wij dat leven juist zoo heel benijdenswaardig niet. - Iwan derschawin is een zeer schoon karakter, aan wiens vroegeren levensloop een andere Roman van de Schrijfster gewijd is, dien de Vertaler in het vervolg ook in onze taal wil overbrengen. Welligt ware het beter geweest, dit eerst te doen, en daarna den onderhavigen aan te bieden. In simeon en den Graaf * worden echte lichtmissen geteekend, die elkander in de hoogste standen overal vrij gelijk blijven. En zoo wisselen de karakters der handelende personen zich behoorlijk af. Dat van maria beviel ons verreweg het minste, niet alleen van den kant der zedelijkheid, (dit spreekt van zelf) maar ook van dien der natuurlijkheid. Haar gedrag te Petersburg, vooral na de eerste ontmoeting met haren vader, is zeer onnatuurlijk. Zoo is ook hare verdwijning, na alles, wat voorafgegaan was, zelfs niet door den achtergelaten brief te verklaren. Bij ons althans heeft zij, blijkbaar tegen het doel der Schrijfster, die hare misstappen door zekere hartstogtelijkheid verontschuldigt, geene andere gewaarwording, dan die van diepe verachting, nagelaten. Ook hadden wij wel gewenscht, dat het voorgevoel van den dood haars vaders door de Schrijfster niet aan maria ware aangedicht, te meer, daar zij het daaromtrent gezegde (D. II. bl. 74) min of meer voor hare
rekening schijnt te nemen. Terwijl deze plaats voor ons ligt, valt het oog op de volgende bladzijde, waar iwan zegt: ‘Ik ben rijk; voor de eerste maal in mijn leven verheugt het mij, dat ik het ben’; terwijl hij toch reeds vroeger juist door zijnen rijkdom aan anna lapuchin de aanbieding tot ontvlugting had kunnen doen. Doch naar dergelijke kleinigheden willen wij niet angstvallig zoeken, omdat het onedelmoedig zou zijn, daardoor fijnheid van oordeel te willen uitstallen, bij volle goedkeuring van het plan en de bewerking van dezen Roman, wien wij het

{==681==} {>>pagina-aanduiding<<}
als eene meer en meer zeldzaam wordende verdienste aanrekenen, dat hij van het begin af zeer onderhoudend is.
De uitvoering is niet zeer bevallig.

Reisavonturen van een Iersch Baronnet. Een Verhaal uit de vorige Eeuw; door C. Spindler. Naar het Hoogduitsch. Te Amsterdam, bij J.C. van Kosteren. 1840. In gr. 8vo. 184 bl. f 1-80.

De eene onwaarschijnlijkheid verdringt in dit Romannetje de andere. Niet zoozeer wat het karakter van den reizenden Baronnet aangaat; want rijke zonderlingen zonder verstand, het vaste land afreizende met eenen Gouverneur, die, op het zachtst, te inschikkelijk is voor de buitensporigheden des kweekelings, die het er op toelegt, veel geld te verkwisten, allerlei baldadigheden te plegen, vrouwen te verleiden, en dergelijken - zulke Britten zijn zoo bijzonder zeldzaam niet. Maar de Proteus kildar-buchscheid-vatout met zijn driedubbel huwelijk, en de eindelijke afloop der geschiedenis, en de Rijksgraaf - onwaarschijnlijkheden bovenal. Het boeksken is echter met eene bijzondere levendigheid geschreven, en in het dialogiséren, men noeme wien men wil, maar naar Rec. 's meening wordt spindler hierin zelfs door den eenigen Sir walter naauwelijks overtroffen. De vertaling is goed; maar Niederlage moet niet door nederlage vertaald worden; bladz. 144 moest het magazijn of verzamelplaats, bladz. 173 verblijfplaats, en bladz. 174 stapelplaats overgezet zijn.
Tot onderwerp van het titelvignet ware wel iets beters te vinden geweest, dan eene vrouw, die voor het raam zit te lezen. Bijna voor elken Roman zou dit passen. Rowland (want dezen naam heeft de hoofdpersoon gemeen met den held der Macassar-olie) gaat ook wat heel ver voorbij het venster.
Behoudens verscheidene gebreken, achten wij dezen Baronnet verreweg de beste van spindler's kleinere Romans te zijn. Wij doelen hiermede vooral op den stijl; want, wat den inhoud aangaat, een eigenlijk doel, hooger dan dat van een oogenblik te amuseren, kunnen wij in het verhaal van afzetterijen en schurken-streken niet vinden.


{==682==} {>>pagina-aanduiding<<}

De Pleegdochter, of de oude Ida uit het woud le Manon. Oorspronkelijke Roman. Te Amsterdam, bij J.C. van Kesteren. 1839. In gr. 8vo. 318 bl. f 3-:

Al weder een oorspronkelijke Roman, waarover het oordeel niet anders dan ongunstig zijn kan, onbeduidend, hoogstgebrekkig van intrigue, alledaagsch, in alle opzigten beneden het middelmatige. Stijl en taal zijn even gebrekkig als het verhaal. Karakterteekening is er geene in. Men begrijpt noch het doel van de misdaad, noch de mogelijkheid, maar allerminst de reden, waarom de gevangen vader, die door zijnen zoon wordt opgesloten, dertig jaren lang in zijnen kerker blijft, daar hij er eenvoudig heeft uit te stappen met zijne vrouw, die er hem dagelijks langs eenen geheimen, haar alleen bekenden gang bezoekt. Het geheele boek is jammerlijk prulwerk. Kan men dan zijnen tijd niet beter besteden, dan om zulke vodden te schrijven? De leeslust van het publiek moet wel groot zijn, als zulke dingen nog worden verkocht.

Karakterspiegel, of de handelende Mensch. Tooneelen uit de menschelijke bedrijven. Te 's Gravenhage, bij A. Kloots. 1839. In gr. 8vo. 232 bl. f 2-40.

Onder dezen titel ontvangt ons publiek eenen bundel van vijf verhalen, uit deze en gene Hoogduitsche geschriften bijeengezameld. Het eerste, van hetwelk de titel is ontleend, en hetwelk insgelijks Karakterspiegel genaamd is, en het daarop volgende Wereldzin en Zelfopvoeding, bezitten, naar onze schatting, de meeste waarde. Bevatte de bundel slechts deze twee stukken, gaarne gaven wij dan daaraan grooten lof. Het derde verhaal, het Voorteeken genaamd, behandelt een gewigtig onderwerp, de bijgeloovige vrees voor voorteekenen niet alleen, maar ook het geloof aan eene voorbeschikking. Het springen eener snaar van een speeltuig was door augusta gehouden voor een voorteeken, dat haar vader eerlang sterven zou; en wat gebeurt er? De goede man leefde nog vele jaren naderhand. Wie weet het? Hij leeft misschien nog! Nadat er over het hier bestreden geloof door

{==683==} {>>pagina-aanduiding<<}
allerhande godgeleerde en philosophische anen en isten zoo veel geschreven, gesproken en getwist is, mogen wij gaarne lijden, dat door dit stukje nu de zaak geheel uitgemaakt is; maar wij twijfelen er aan. Het vierde verhaal, Donna Coucha, is eene Rinaldinade, welke alle gebreken, aan deze soort van vertellingen eigen, aankleven. Het laatste stuk in dezen bundel, Nanthilde, Koningin van Frankrijk, is eene oude bekende. Of wij haar echter in haar oorspronkelijk gewaad, dan wel reeds herwaarts overgebragt, vroeger hebben ontmoet, kunnen wij ons niet naauwkeurig herinneren. Indien dit stuk niet reeds vroeger vertaald is, behoort het voor 't minst niet tot de nieuwste voortbrengselen van uitheemschen grond, ofschoon het ver boven het naastvoorgaande gesteld kan worden.
De lezer vindt dus hier goede en minder aanbeveling verdienende waar bij elkander gevoegd, blijkbaar met het doel, om aan den Uitgever voorraad te leveren, ten einde een boekdeel, dat zekere maat moet bereiken, op te vullen. Onder het inzien van het Woord aan den Lezer, hetwelk onmiddellijk op den titel volgt, meenden wij eene aanprijzende Voorrede te lezen, en zochten aan het einde naar de naamteekening van den patroon des cliënts. De geheimzinnige A., waarmede dit woord onderteekend was, liet onze nieuwsgierigheid onbevredigd, tot dat wij ontdekten, dat het de Vertaler zelf is, die zijnen arbeid recenseert. Wij hoorden dus het hennetje van claudius weder kakelen, hetwelk zich verblijdt over de vreemde koekoekseijeren, alsof het hare eigene waren.




Mengelingen tot nut en vermaak, voor onderscheidene standen. Proza en Poëzij. Door A. Hazelhoff. Te Groningen, bij P.S. Barghoorn. 1840. In gr. 8vo. 208 bl. f 2-50. Bij Inteek. f 2-10.

‘De beweegredenen tot de uitgave van dezen bundel werden in het berigt daarvan met ronde woorden opengelegd, als zijnde, in de eerste plaats het vooruitzigt, om des Schrijvers tegenwoordig ongunstige omstandigheden daardoor eenigzins te verbeteren, en ten anderen het verlangen, door dezen gekoesterd, om door de voortbrengselen zijner zwakke

{==684==} {>>pagina-aanduiding<<}
pen eenig nut en vermaak rondom zich te verspreiden.’ Met betrekking tot het laatste merken wij aan, dat wij elken goeden wil tot bevordering van nut en vermaak gaarne toejuichen, maar dat men er dan toch eenigzins tegen opgewassen behoort te zijn. Dit zullen wij nu van vader hazelhoff niet geheel en al ontkennen, mits men in het oog houde, voor welk publiek hij schrijft en schrijven kan. Deze Mengelingen bestaan in eenvoudige rijmpjes, kleine verhaaltjes, zedekundige vertoogen, enz. en maken voor den zoogenoemden burgerman eene nuttige en niet onaangename leetuur uit. En zulk een werkje beslaat zijne plaats niet vergeefs, daar, bij den eindeloozen vloed van boeken en boekjes voor den wetenschappelijken en beschaafden stand, betrekkelijk zeer weinig voor die klasse van lezers geschreven wordt, waarvoor de meeste werkjes der Maatschappij: tot Nut van 't Algemeen, vele van welke ons echter nog altijd boven derzelver bevatting voorkomen, moeten dienen. Het onderhavige werkje is dan ook een doelmatig toevoegsel tot de Leesbibliotheken dier Maatschappij; en wij vinden geene reden, om den aankoop niet aan te bevelen van een geschrift, waardoor eenig geldelijk voordeel kan toekomen aan eenen braven huisvader, aan wien de bedoelde klasse van lezers reeds vóór vele jaren verpligting had, toen hij een der eersten was, die het zijne deed, om de zedelooze Almanakken van den gemeenen man van dien tijd te verdringen.
Behalve ouderpligt voor kinderpligt, bladz. 72, teekenen wij geene misstellingen aan; de 7, 45 en 48 der bijgeloovigheden enz. zijn niet onder de vooroordeelen te tellen, maar schijnen weerkundige opmerkingen te zijn, uit de handelwijs van vogelen ontleend.
De uitvoering is goed; maar voor dit boekje ware een kleiner formaat veel verkieslijker geweest. Minder papier zou ook voor die soort van lezers minder hebben gehinderd; en de prijs, die dan veel goedkooper had kunnen vallen, zou denkelijk het stoffelijke en zedelijke doel van den Schrijver nog meer hebben bevorderd. De geringe stand kan bij lange na zoo veel tot zulk een einde niet afzonderen.






{==1==} {>>pagina-aanduiding<<}

Mengelwerk.

Leerrede over 2 Cor. IV:13c. Zoo gelooven wij ook; daarom spreken wij ook.

Door B. van Willes, Theol. Doctor en Predikant te Lekkerkerk (*).

Het Evangelie is eene kracht Gods tot zaligheid. Gods Woord, dat in ons geplant wordt, zal onze zielen zalig maken, indien wij het met zachtmoedigheid ontvangen. Dit waarachtig getuigenis maakt Gods Woord tot zulk een groot geschenk, dat wij den Hemelschen Vader daarvoor nooit genoeg kunnen dankbaar zijn. Hoe dikwerf door ons gehoord, hoe menigvuldig ook onderzocht of gelezen, verdient toch Gods Woord telkens nieuwe belangstelling. Die belangstelling zal het Evangelie overal vinden en behouden, waar Evangeliedienaar en Gemeente bezield zijn en bezield blijven door het geloof, hetwelk Gods Woord ten bestendigen zegen maakt. Voor de plegtige inzegening van den Bedienaar des Woords aan deze plaats is reeds genoeg gezegd ter aanbeveling van het gekozen onderwerp. Ons voornemen is, te spreken over het erkende geloof

{==2==} {>>pagina-aanduiding<<}
van den Evangeliedienaar, als hetwelk zijne trouwe Evangeliebediening tot zegen doet zijn van de Gemeente.
Ter behandeling van dit onderwerp zal eerst aangewezen worden, dat het geloof den Evangeliedienaar zijn ambt getrouw doet vervullen; maar dat, ten tweede, dit geloof moet erkend worden, om de Evangeliebediening tot zegen te doen strekken van de Gemeente. Tot de ontwikkeling van deze twee punten geeft de tekst van zelf gereede aanleiding.
I. Wij gelooven; daarom spreken wij. Deze verklaring legt paulus hier van zichzelven af. De naauwkeurige lezing van dezen geheelen Brief kan ten bewijze dienen, dat hij hier alleen van zichzelven spreekt, en dat de tekst hetzelfde uitdrukt als: ik geloof; daarom spreek ik. Hetgeen paulus met deze woorden te kennen geeft, is na het aangemerkte reeds duidelijk. Doch deze duidelijkheid van 's mans woorden legt ons den pligt op, derzelver geest dieper te onderzoeken. Hier laat hij de Corinthers in zijn binnenste lezen, en wijst hen op zijn geloof, als leven en ziel van de prediking des Evangelies, waar hij ook als verkondiger van het kruis des Heeren optreedt. Dit is het, wat wij hier moeten ontwikkelen. Hiertoe zullen wij de wenken volgen, door den Apostel zelven gegeven.
Ik geloof. Met dit enkele woord belijdt de Apostel van harte in te stemmen met alles, wat hij als Evangelie ter zaligheid aan anderen voorhoudt. Zijn onwrikbaar voornemen was het, van niemand iets te weten, dan van van jezus, niettegenstaande Hij gekruisigd was. De een mogt die prediking voor dwaasheid houden, bij het zoeken en streven naar menschelijke wijsheid; de ander mogt zich aan dat kruis ergeren, bij het wachten op eenig teeken uit den Hemel, - hij hield dit kruis van christus voor Gods wijsheid en Gods kracht, en geloofde geene andere wijsheid, geen ander teeken noodig te hebben. Hoog met zijne bediening ingenomen, eerbiedigde hij daarin Gods barmhartigheid, dat hij, als gezant van christus,

{==3==} {>>pagina-aanduiding<<}
van Gods wege den zondaar bidden mogt: Laat u met God verzoenen. Reeds hier schittert het geloof des Apostels heerlijk, bij de verachting, aan welke hij van wege dat kruis ook te Corinthe bleef blootgesteld. En toch meenen wij, dat paulus nog meer heeft willen openbaren. Hiervan vinden wij eenige sporen in ons teksthoofddeel. Is het niet, alsof wij hem (vs. 6) op den weg naar Damascus ontmoeten? De verschijning van christus mogt toen zijne oogen hebben verblind, door het heerlijk en schitterend licht van den Hemel; als bij de schepping ging er plotseling en onbeschrijfelijk een licht op, maar in zijn hart, waardoor uitnemend verlicht werd de kennis van Gods heerlijkheid, welke hij toen in het aangezigt van jezus christus aanschouwd had. Was het wonder, dat hij, hieraan denkende, (vs. 8-11), al de gevaren, aan welke hij ten doel stond, ten bewijze aanvoerde van den moord, aan den Heer gepleegd? Was het wonder, vraag ik nog eens, dat de uitreddingen uit al die gevaren hem in het geloof versterkten, dat de Heer leeft, op wien hij, als den gekruisigden maar in den Hemel levenden Heiland, zijne Corinthers bleef wijzen? Voor zichzelven van Gods gunst in christus zeker, droeg hij dit lijden, als ligt en kort van duur. Uit al dat lijden, hiervan was hij ten volle overtuigd, zou, als vrucht, van zelve voortkomen een gansch uitnemend gewigt van eeuwige heerlijkheid (vs. 17, 18). Zijn geloof was voor hem een vaste grond der hoop, waardoor hij zich vast hield, als ziende den Onzigtbare.
Bij zulk een geloof, dat evenwel hier slechts is aangestipt, is spreken behoefte, is zwijgen onmogelijk. Hij geloofde; daarom sprak hij. Waarvan het hart vol is, daarvan loopt de mond over. Hij spreekt, maar met eene ingenomenheid des harten, welke zich van zelve aan toon en woorden mededeelt. Door het geloof was hem christus, de Heiland, van God gegeven tot wijsheid, regtvaardiging, heiliging en volkomene verlossing. Nu sprak hij ook van Hem, als van den genen, die geene zonde heeft gekend, maar door God tot zondaar is gemaakt, op-
{==4==} {>>pagina-aanduiding<<}
dat zondaren zouden worden regtvaardigheid Gods in Hem. Het kruis mogt velen ergeren, het Evangelie des kruises daarom versmaad worden; voor hem was het een Evangelie der heerlijkheid van christus (vs. 4), als die in den Hemel regeert en daar het beeld van God is.
Hij sprak, omdat hij geloofde; en dit zijn geloof bleek ook heerlijk uit de wijze, op welke hij den Heer verkondigde. Ik zwijg van zijne ingenomenheid met de hem opgedragene heerlijke bediening des geestes en des levens. Zoo lang hij leefde, toonde hij daarvoor hartelijke dankbaarheid, zelfs in de gevangenis met den dood voor oogen, dat hij was getrouw geacht geweest, om deze bediening te vervullen. Trouw was hij dan ook in het spreken. Hij verwierp (vs. 2) al de bedekselen, welke de schande behoeft en bezigt. Zonder arglistigheid Gods Woord zuiver predikende, openbaarde hij alleen waarheid, in de tegenwoordigheid van God. Dit was zijn aanbevelingsbrief bij het geweten der menschen. Hem was het wis genoeg (vs. 5), dienaar van christus te zijn, ten nutte van zondaren. Christus de Heer was daarom alleen de inhoud en ziel zijner Evangelieprediking. Met de uiterste naauwgezetheid wees hij op dien grooten schat, die in christus werd aangeboden. Zijne voordragt, maar uit een geloovig hart gevloeid, deed de waarde van dien schat kennen. Zoo bleek Gods kracht. Die schat had noch geleenden tooi, noch opgesmukte woorden noodig. In dien zin en met dat doel bood hij (vs. 7) dien heerlijken schat in aarden vaten aan. Zijn ligchaam mogt dreigen te bezwijken onder den last van allerlei moeijelijkheden (vs. 8-18); dat ligchaam mogt alzoo de bewijzen opleveren, dat de Heer werd vermoord, en dat daarom zijn dienstknecht niets beters had te wachten, zijn inwendige mensch, sterk door eigen geloof, ondersteund door Hem, die in den Hemel eeuwig leeft, nam bij den dag in sterkte toe; en deze ondervinding was het, door welke hij staande bleef en nooit als bloodaard terugdeinsde. Hij geloofde en was verzekerd, dat uit dit alles zijn heil voor eeuwig zou ontspruiten.

{==5==} {>>pagina-aanduiding<<}

Het is ons thans niet vergund, deze wenken, door den Apostel zelven gegeven, verder te volgen. 's Mans levensgeschiedenis en zijne brieven, in welke hij het gevoelen zijns harten zoo eenvoudig en opmerkelijk uitstort, behelzen veel, waaruit ook voor ons de overtuiging moet volgen, dat de Apostel, door eigen geloof vooral, voordeelig heeft gewerkt op het geloof van anderen; dat zijn geheele leven christus is geweest; dat zijn sterven voor hem winst was. ‘Ik ben met christus gekruist,’ zoo schrijft hij naar waarheid (Gal. II:20.): ‘Ik ben met christus gekruist, en ik leef. Doch niet meer ik, maar christus leeft in mij. Hetgeen ik dan nu in het vleesch leef, dat leef ik door het geloof in den Zoon van God, die mij lief gehad en zich voor mij overgegeven heeft.’
Doch de gelegenheid des tijds (*) roept ons een ander voorbeeld voor den geest, waaruit blijkt, welken invloed ten goede het eigen geloof des Predikers heeft op de trouwe vervulling der Evangeliebediening. - Het was nacht, vóór dat in de XVIde Eeuw het Evangelie op nieuw licht verspreidde. Duisternis en donkerheid beheerschten de gemoederen, en werken der duisternis werden ombeschroomd gedaan. Het zout was smakeloos geworden. De onkunde en zedeloosheid der geestelijken leverden voor meer dan één spreekwoord overvloedige stof. Een enkel vernuft spotte met die onverlaten. Die spotternij werd niet met weêrzin aangehoord; maar de onkunde en zedeloosheid bleven dezelfde. Toen was het, dat God, als bij de schepping, het licht te voorschijn riep in meer dan één gemoed, op meer dan ééne plaats. De rust, welke de zonde zorgeloos genoot, wekte te levendiger ongerustheid op bij beteren, die, met het oog op eigen vergrijp, voor hun ontrust gemoed geene vergeving van zonden durfden wachten van dergelijke geestelijkheid, als toen bestond.

{==6==} {>>pagina-aanduiding<<}
Zij hebben alleen gezondigd, en derven de heerlijkheid Gods, maar worden ook allen om niet geregtvaardigd uit zijne genade, door de verlossing, welke in christus jezus is. Deze lichtstraal, uit Gods Woord opgevangen, hield de begeerte naar uitvoeriger onderrigt gaande. Gods Woord werd onderzocht door heilbegeerige harten, en, wat vroeger louter ontdekking was eener belangrijke waarheid, werd geloof, innig geloof des harten, dat alleen jezus christus de Heiland der wereld is, en dat blijft, voor ieder, die in Hem gelooft. Zoo ontstond en bleef bestaan onwrikbaar vertrouwen bij den zondaar, die dit gevoelde te zijn, dat, nevens anderen, ook hem vergeving der zonden geschonken was, uit loutere genade, om de verdiensten van christus, zonder goede werken van heiligen, zonder medewerking eener verbasterde geestelijkheid. Dit geloof, meestal in stilte gevoed, en door Gods Woord genadig versterkt, liet zich nu en dan hooren, maar niet zoo luide, als door Gods weldadig bestuur later noodzakelijk werd. De magthebbers dier eeuwe beheerschten de gemoederen naar willekeur, en, onkundig van het stille werk van God in de harten der geloovigen, dreven zij met het heilige koopmanschap, en maakten hun spel met vergeving van zonden en het Koningrijk der Hemelen. Bij zulk eene grievende aanranding van hetgeen door het geloof als heilig voorregt was bekend geworden, sprak men omdat men geloofde, en dat geloof voor niemand wilde ontveinzen. Nu openbaarde zich dan in volle kracht het geloof in jezus, den eenigen Zaligmaker der wereld. Geleerdheid zonder dit geloof bestrafte het kwaad, maar verbeterde het niet, Geloof zonder die mate van geleerdheid maakte alles te schande, wat niet uit God was. Dit geloof deed hen, die niet vele geleerden of magtigen waren, sterk zijn. De bedekselen der schande
vielen weg. De arglistigheid, met welke Gods Woord vervalscht en verdonkerd was, kwam aan het licht. Waarheid beval zich aan het geweten der menschen aan, en beschaamde de magt en boosheid van allen, die haar tegenstonden. Jezus, en die

{==7==} {>>pagina-aanduiding<<}
gekruist, was en bleef de eenige naam, dien men kende en eerbiedigde. Tegen dit geloof was elk wapen, hoe scherp en wreed ook gewet, krachteloos. In allen tegenstand bij de uitgezochtste pijnigingen bleek de heerlijkheid en voortreffelijkheid van dit onuitroeibaar geloof. Vrouw en kinderen en goederen en leven konden in de magt der boosheid vallen; Gods rijk, buiten het bereik van deze geweldigen, bleef bewaard voor het geloof, hetwelk in christus meer vond, dan door menschen ontnomen kan worden. Wat vermag zelfs de boosheid der hel tegen het geloof, dat op Gods belofte bouwt, en daardoor zeker is, dat niets zal scheiden van Gods liefde in christus jezus? De gevangenis zelve, opdat ik dit nog aanstippe, de gevangenis zelve, in welke niet zelden den moedigsten het hart ontzinkt, werd voor het geloof de gewijde werkplaats, uit welke Gods Woord heerlijk te voorschijn kwam, om nu niet meer te spreken alleen in vreemde klanken, maar om zich, in eigene taal, als Goddelijk onderwijs te rigten tot eenvoudigen en ongeleerden. Zooveel werd ook toen verrigt door het geloof in jezus, den eenigen Zaligmaker; en door dit geloof spreken en werken die mannen Gods nog voort, nadat zij sedert eeuwen hunnen aardschen loop volbragt hebben.
Gods goedheid stelt het geloof van den dienaar des Woords thans niet op zulk eene harde proef. In rust en bij genot van eer en aanzien verrigt de Prediker van het Evangelie thans het hem opgedragen werk. Doch ook in stilte, en door menschen niet altijd opgemerkt, voedt hij zijn geloof, dat leven en werking geeft aan de geheele waarneming zijner bediening. Het geloof in jezus, den Heiland der wereld, ontstaat niet eerst bij het opsteken van den storm of het loeijen der orkanen. Dan vertoont zich dit geloof in volle kracht en werking. Ook daar is geloof, dat leeft en bezielt, waar het goede zaad wordt gezaaid, en aan God de wasdom en het gedijen wordt overgelaten tot den dag des oogstes. Het geloof - ik beroep mij gaarne op uwe ondervinding, Broeders in de heilige bediening, Mededienstknechten van onzen Heer jezus christus - het

{==8==} {>>pagina-aanduiding<<}
geloof, dat jezus, dien wij anderen prediken, ook onze Heiland en Zaligmaker is, geeft kracht en moed en volharding bij het ophoopen der bezwaren en moeijelijkheden. Indien wij, bij het vervullen van ons ambt, alleen de dingen bedachten, die men ziet, indien ons hart geen trek had naar de vervulling van geheel andere behoeften, dan waaraan voldaan wordt door bijval van menschen, door roem en eer, welke vóór ons nog ten grave dalen, hoe weinig zouden wij oogsten! hoe gemakkelijk zouden die wenschen vervuld worden! Menschelijke wijsheid, opgepronktheid van taal en geleende tooi in woorden, veelal dan zonder geest en kracht, vloeijen gemakkelijk uit den mond, maar vervliegen even gemakkelijk in den wind, en laten nergens spoor achter. Stom zouden wij zijn en onnutte dienstknechten, die wind zaaijen en wind oogsten. Wij gelooven; daarom spreken wij. Deze spreuk trachten wij te voeren niet enkel tot leus, maar als gedenkspreuk bij ons werk, gedurende geheel ons leven. Hetgeen wij anderen voorhouden, dat is ook voor ons, zoo wel als voor anderen, zaligheid. Gods Woord, dat christus jezus in de wereld is gekomen om zondaren te behouden, prediken wij als een Woord, dat proef houdt. Dit gevoelt ook ons hart. Daarom willen wij het voor de rust van ons geweten tot geenen prijs missen. Onze Bijbel, uit welken wij onze voordragt, al onze kennis voor de Gemeente ontleenen, is ons ten licht, om alleen Gods Woord, geen menschenwaan of menschenvonden, voor te stellen. Maar de Bijbel is ons ook daarom dierbaar, omdat ons geloof, door de onzekerheid van anderen niet zelden geschokt, in zekerheid en vastheid komt door vlijtigheid en aanhoudend onderzoek van Gods Woord. Hoe dikwerf door ons gelezen, telkens spreekt dit Woord ook tot ons hart van genade en vergeving om jezus christus. Dit is het, dat ons den Bijbel wetenschappelijk doet behandelen, opdat wij, bij elken onverwachten aanval op dit Woord, voor
onszelven zoowel als voor anderen zeker zijn, en door geenen wind van leering omgevoerd worden. Daarom is ons geene moeite te groot, geen tijd te kostelijk, zelfs de rust,

{==9==} {>>pagina-aanduiding<<}
door anderen genoten, is niet te begeerlijk, dat wij niet dit alles zouden aanwenden, om in geloof toe te nemen, en zoo ons ambt getrouwer te vervullen. Geen roem van menschen jaagt de Evangeliedienaar na, bij zijn gezet en geleerd onderzoek. Hij wil voor zichzelven zeker zijn om anderen. Zijne zekere overtuiging aangaande den inhoud van het Evangelie brengt anderen tot zekerheid, die hem dan ook het volle vertrouwen schenken. Bij het onderwijs der jeugd, aan de ziek- en sterfbedden, overal waar zijn ambt hem roept, is hij dienaar van christus, die spreekt als het zulken voegt, die in Gods naam het woord voeren. Waarheid, waarheid uit God, door Gods Woord hem hoe langer hoe meer bekend geworden, stroomt hem van de lippen, vloeit hem uit het hart. Waarheid, welke de bedekselen der schande noch zoekt noch noodig heeft, waarheid, in alle opregtheid en zonder arglistigheid voorgedragen, is, in de tegenwoordigheid van God, de eenige aanbeveling aan het geweten der menschen. Christus, de heerlijkheid van God, de heerlijkheid der zijnen, geeft ons luister en eer, indien wij, als zijne dienaren, zijne woorden spreken en doen. De schatten in christus bieden wij aan, met alle toegenegenheid en hartelijkheid; wij sieren niets op; die schatten behoeven onzen tooi niet. Door eigene ingenomenheid toonen wij, dat wij geen grooteren rijkdom kennen, dan dien wij in christus jezus aanbieden. Gouden schalen mogen, voor het geen weinig is, noodig zijn, om te worden aangezien; aarden vaten volstaan, waar de schat de hoofdzaak is en dat verdient te blijven. De liefde van christus, telkens ons duidelijker door het Woord, maar ook door verleende hulp, wekt wederliefde bij zijne dienaren op, om bij kwaad en goed gerucht waarheid voor te staan en te bevorderen. De landman zaait en arbeidt op hoop, en de zwaarste arbeid wordt verzoet door het aandeel, dat hij het eerst van allen erlangt
van de vruchten. Zoo ook arbeidt de Dienaar des Evangelies onvermoeid, met inspanning van alle krachten, omdat hij voor zichzelven rekent op de zaligheid, door christus ook voor hem verworven.

{==10==} {>>pagina-aanduiding<<}

Meent echter niet, W.T., dat wij op onszelven dwaselijk roem dragen, omdat wij zoo spreken. Wij spreken in de tegenwoordigheid van God, en gevoelen diep onze ongelijkvormigheid aan hetgeen wij konden en moesten wezen. Doch levendig gevoelen wij ook Gods barmhartigheid jegens ons, dat wij naar zijnen wil zijne woorden mogen voordragen; dat Hij ons daartoe heeft getrouw geacht en daarom gesteld in onze heerlijke bediening. Dankbaarheid voor de eer, ons te beurt gevallen, doet ons zoo spreken. Dankbaarheid aan God, dat wij, zondaren als de overigen, zoo mogen spreken, zal ons altijd voegen, bij het volbrengen van ons gewigtig werk. Diep gevoelen wij onze tekortkomingen; en wie uwer, waarde Medebroeders, stemt niet met mij in dit gevoel in? Diep gevoelen wij onze tekortkomingen; want wie is uit zichzelven tot al die dingen bekwaam? En is niet daarenboven al onze bekwaamheid uit God, die ons gesteld heeft tot dienaren des geestes en des levens? Maar zelfs onze tekortkomingen maken Gods Woord dierbaar en onontbeerlijk voor onszelven. Hoe zouden wij aan God durven denken bij ons werk, hoe den zwaren last durven aanroeren en torschen, indien niet datzelfde Evangelie, waarmede wij anderen zoeken te verblijden, ook ons uitzigt was en bleef? Hij, die het woord der verzoening in ons heeft gelegd, heeft ook ons met zich verzoend, en rekent ons, bij kinderlijk en hartelijk geloof, deze onze tekortkomingen niet toe. (*)

Waarde Vriend, geacht Medebroeder! Gij hebt niet noodig, dat ik u den omvang der Evangeliebediening ontvouwe. Door uw verblijf en werk bij uwe vorige Gemeente hebt gij den last, maar ook het aangename van dien last genoeg leeren kennen, om ook alhier in het werk des Heeren getrouw te willen zijn. De last, dien gij thans opneemt, moge zwaarder zijn, dan gij vroeger gedragen hebt; geen last is zwaar, dien men gewillig draagt, en tot welken

{==11==} {>>pagina-aanduiding<<}
christus roept, die helpt en zaligt. Voor het geloof in jezus, den Gekruisten, is niets moeijelijk. De Heer ging met zijnen oneindig zwaarderen last zoo gewillig en voortreffelijk voor. Hem volgden door het geloof eerst de Apostel paulus, later ook de Hervormers. Deze zijn en blijven uwe voorgangers en voorbeelden. Voed het geloof, dat in u is; sterk het door gestadig onderzoek van Gods Woord; stevig het door onvermoeiden arbeid en gestadige zorg voor het heil der Gemeente. Laat uw geloof in woorden gehoord, in daden gezien worden, en alles zal u, met Gods hulp en zegen, welgelukken. Gij dient den Heer christus. Dien Heer heeft nog niemand gediend zonder loon. Spreek en handel omdat gij gelooft. Zoek aanhoudend zielen te winnen voor dat Rijk, op hetwelk ook uwe hoop gevestigd blijft. Houd u aan God en het woord zijner genade, en ook uwe erfenis onder de heiligen in den Hemel zal zeker zijn. Het Evangelie van christus zij uw roem en uitzigt! Bid en werk in zijne vreeze, zoo zult gij uzelven behouden, nevens de Gemeente, door den Heer u aanbevolen. Dit zij en blijve hier bij uw werk uw eenig en heerlijk uitzigt, en, na volbragten loop, eenmaal uw loon voor eeuwig!
II. Van de taak door mij opgenomen, is het tweede gedeelte nog ter behandeling overgebleven. Verleent mij dan, W.T., uwe voortdurende aandacht en belangstelling, bij het betoog, dat het geloof van den Evangeliedienaar door de Gemeente behoort opgemerkt te worden, zal zijn dienstwerk tot zegen zijn. Dit tweede punt onzer overweging ligt van zelve in het doel, waarmede paulus schreef: ‘Wij gelooven; daarom spreken wij.’
Dat paulus leefde en handelde in het geloof, dat jezus Gods Zoon is, die hem had lief gehad en voor hem als zondaar gestorven was, is door ons, zoo wij meenen, genoegzaam ontvouwd. Dat geloof van den Apostel, dat den ligtzinnigen agrippa de belijdenis afperste: ‘Bijna beweegt gij mij Christen te worden,’ werkte evenwel te Corinthe weinig uit, omdat 's mans geloof werd miskend, althans niet gelijk het behoorde werd opgemerkt. Het viel

{==12==} {>>pagina-aanduiding<<}
den vijanden des Apostels gemakkelijk, zijn uitmuntend gedrag verkeerd voor te stellen en te verguizen. Hij zocht de Gemeente, niet hare bezittingen; predikte daarom het Evangelie kosteloos, en werkte met eigene handen voor zijne nooddruft. Hieruit ontleenden de vijanden des Apostels bewijs, dat hij die Gemeente niet lief had, en daarom hare gaven afwees. Onder vrees en beven bij hen zijnde, wilde hij van niets weten, dan van jezus den Gekruisten. Dit onderwerp, voor het geloof zoo rijk en onuitputtelijk, was hun te nietig en te eentoonig, die nieuwheid, niet altijd waarheid zochten. De voortreffelijkheid zijner brieven waren zijne vijanden gedwongen te erkennen; maar laag zagen zij neder, wanneer hij tegenwoordig was, op zijn uiterlijk voorkomen; zijn door slagen en allerlei vermoeijenissen afgesloofd ligchaam boezemde geen belang in bij menschen, die alles voor het oor en zeer weinig voor het hart verlangden te vernemen. Keur van taal, pronk van woorden werden begeerd. De schat was daar geenszins de hoofdzaak; de schalen alleen, de gouden schalen bij voorkeur, de aarden vaten van alles het minste, konden werken, waar de zinnen moesten worden gestreeld, om de aandacht aangenaam bezig te houden. Het verguizen van den Apostel was voor 's mans vijanden noodweer, om zich staande te houden, en ten koste van Corinthe in eere en met gemak en in overvloed te leven. Zij zagen daarom in de zwakheid des Apostels zijne kracht en sterkte niet. Zij roemden op hetgeen in het oog viel, niet op hetgeen uit het hart kwam. Gods wijsheid was hun dwaasheid. Gods wijsheid was buiten hun bereik, en voor eigenbelang sloegen zij geheel andere wegen in. Het eigenbelang met zijn behagelijk voorkomen en gedienstige vleitaal was aan het weelderige Corinthe aangenamer, dan de woorden der waarheid, belangeloos gepredikt door eenen man, die in zijn ligchaam de bewijzen droeg van den moord, aan zijnen Heer gepleegd. In de ziel des
Apostels lazen zij niet zijn geloof, dat diezelfde Heer leeft en regeert in heerlijkheid. Om de Corinthers te behouden, om hen uit de strikken dier looze bedriegers te verlossen, wijst hij

{==13==} {>>pagina-aanduiding<<}
hen op zijn geloof, als bron, waaruit al zijn spreken en handelen voortvloeide. ‘Wij gelooven; daarom spreken wij.’ Zonder te letten op het geloof des Apostels, konden zij de waarheid niet verdragen, welke niemand vleide, maar allen gelijkelijk voorstelde, als zondaars, die zonder christus niet zijn te behouden. De bestraffing der zonden, bij weelde en ligtzinnigheid zoo buitensporig en algemeen, verwekte ergernis en verstoordheid, omdat men in de taal des hartelijken geloofs niet opmerkte den ernstigen toeleg des Apostels, om door droefheid, welke naar God is, te weeg te brengen onberouwelijke bekeering tot zaligheid.
Hoe geheel anders was het over 't algemeen, toen vóór ruim drie eeuwen, ook in ons Vaderland, woorden van Goddelijke waarheid zich deden hooren! Het is zoo, reeds vroeger had eene en andere stem woorden van waarheid en geloof gesproken; maar die stemmen werden toen of overschreeuwd, of met geweld gesmoord. De brandstapel, dat wanhopig wapen der boosheid, kon voor een' tijd op aarde die stemmen tot zwijgen brengen. Maar het geloof, juist door dit geweld nu meer in stilte gekweekt, en daardoor te vaster geworteld, verhief de stem, om alleen op Gods Woord te zwijgen. Eene enkele stem werd gehoord; maar, krachtig door het geloof, had zij overal weêrklank gevonden. Het geloof, dat alle aanbiedingen van menschen afwees, alle pijniging en folteringen trotseerde, werd door het geloof gehoord en opgemerkt; en nu verkoos men liever met Gods volk kwalijk gehandeld te worden, dan voor een' tijd de genietingen der zonde te hebben; men achtte de smaadheid van christus grooteren rijkdom, dan al de schatten der wereld, want men zag op de vergelding des loons. Gods Woord, nu eenvoudig verkondigd, was nabij ieders mond en hart. Honger naar meerder onderrigt bragt geheele scharen bijeen, om Gods Woord van volkomene schuldvergiffenis te hooren, om gewezen te worden op het eenige onfeilbare Hoofd der Gemeente, welke Hij gekocht heeft met eigen bloed. Het was geene menschelijke wijsheid, welke de stem verhief. Geloof, geloof

{==14==} {>>pagina-aanduiding<<}
alleen, dat zelfs handwerkslieden hervormde in welsprekende en hartelijke predikers van het te lang verdonkerde Evangelie des kruises, geloof, bij alle gevaren heerlijk aan den dag gelegd, door woorden aangeprezen, door daden betoond, werd opgemerkt en nagevolgd, en Gods Woord, door de magthebbers dier eeuwe diep veracht, werd ook in stilte de onderwijzer van eenvoudigen, die alzoo door God werden getrokken tot jezus, den redder hunner zielen. Zulk eenen zegen bragt de Hervorming te weeg, omdat het geloof van hen, die God als gezegende werktuigen bezigde, aan toon, in woorden en in daden werd vernomen en erkend.
Waar men ook den dienaar des Woords opmerkt en eert, men eert hem het meest, wanneer men gevoelt en erkent, dat ook hij gelooft in het kruis van christus. De dienaar des Goddelijken Woords neemt geene eer aan, ten koste van zijn dierbaar geloof, dat voor hem is en blijft de vaste grond zijner hoop en verwachting. Dit geloof, dat hem Gods Woord alleen doet verkondigen en al de menschelijke meeningen afzweren, dit geloof wenscht hij, dat men in zijne woorden hoore, in zijne daden zie en opmerke. Ongelukkig de Gemeente, waar het hart ontbreekt, om dit geloof op te merken! Door nieuwheid van onderwerp kan de dienaar niet aantrekken. Zijn voornemen moet vast staan, om niets te willen weten, dan jezus den Gekruisten. Ditzelfde onderwerp, hoe dikwerf ook behandeld, blijft voor het geloof en door het geloof altijd belangrijk. Het wekt de begeerte op en maakt den honger gaande naar meerder en uitvoeriger onderrigt. Het geloof van den Leeraar spreekt Gods Woord, belooft in Gods naam, beveelt op Gods gezag, en, als woordvoerder en gezant van God, treedt hij nooit met de zonde in verbond, maar vermaant en bestraft, en ziet toe, dat niemand verachtere in de genade. Waar nu ligtzinnigheid en neiging ten kwade heerscht, daar ziet men den persoon aan, daar let men niet op den aandrang des geloofs, met welken de dienaar van christus den hem opgedragen last volbrengt, maar daar wordt dan ook gevonden wrevel

{==15==} {>>pagina-aanduiding<<}
over bestraffing, verstoordheid over ernstige opwekking tot bekeering, en de zegen van het gepredikte Woord, hoe hartelijk ook voorgedragen, moet daar van zelve achterblijven. Waar men integendeel het geloof des Evangeliedienaars niet voor dweeperij uitkrijt, maar tot zijne aanbeveling opmerkt en gadeslaat, daar is hij vriend, omdat hij de zonde bestraft; hij ontrust het geweten, om het in christus tot rust te brengen; daar is hij leidsman, die op den weg ten eeuwigen leven gewillig en vertrouwelijk wordt gevolgd; daar is hij trooster bij droefheid, en altijd welkom, als van God gezonden; daar hebben zijne bevelen klem, zijne beloften, als Gods beloften, kracht en beteekenis; daar is, eindelijk, de dienaar des Woords, juist door zijn erkend geloof, de band, die allen vereenigt in liefde; daar is God met zijnen zegen tegenwoordig.
Doch misschien zult gij, W.T., thans meenen, dat hier te veel wordt beweerd, dat hier gesproken wordt van hetgeen op aarde nergens bestaat. Dit ontveins ik ook voor mijzelven niet, en toch ontneemt dit niets aan de waarheid van hetgeen hier is aangevoerd. Het is het geloof, dat het geloof opmerkt en verstaat, en dit geloof wordt, helaas! niet algemeen, of laat mij liever zeggen, zeer schaars gevonden bij hen, die Gods Woord hooren. Schrijft het niet altijd aan de voordragt uwer Leeraars toe, wanneer het gehoor des Woords niet ten zegen strekt. De prediking van het Evangelie doet geen nut, indien het niet gemengd is met het geloof, bij de genen, die het hooren. Hebben de Joden niet gehoord den Eenige, van wiens lippen genade en waarheid onophoudelijk vloeiden, en hebben zij Hem niet gekruisigd? Zij hebben in Hem niet geloofd, en daarom werden zij zijne moordenaars. In het ongeloof der hoorders ligt eene voorname reden van den weinigen zegen, dien de prediking des Evangelies anders zou aanbrengen. Dit althans verklaart paulus ten opzigte van sommigen in de Gemeente van Corinthe (H. IV:3, 4): ‘Indien ons Evangelie bedekt is, zoo is het bedekt onder de genen, die verloren gaan, onder wie de God dezer eeuw verblind heeft de zinnen van hen, die ongeloovig

{==16==} {>>pagina-aanduiding<<}
zijn, zoodat hen niet bestraalt het Evangelie der heerlijkheid van christus, die Gods beeld is.’ Voor wien de aarde en alwat zij heeft en geeft de eenige Godheid is, voor welke hij knielt, die ziet niet op hetgeen in de verte is, die bedenkt en bedoelt het aardsche, en is voor het hemelsche doof en dood. De dingen, daarboven, waar christus is, zittende aan de regterhand van God, liggen buiten den kring, in welken hij zich beweegt. Hij begeert geene goederen, die hij niet waardeert; hij heeft geen trek naar de zaligheid, op welke hij zijne hoop niet vestigt; hij gelooft Gods woorden niet, omdat het Evangelie aan zijne wenschen niet voldoet. Aan de aarde heeft hij genoeg; daarom blijft hij voor hetgeen elders is zonder gevoel en zonder zorg. Waar het geloof niet woont, daar zullen de woorden des geloofs geen weêrklank vinden bij hen, die aan hunne zonden niet dan met lust of ongevoeligheid denken; daar zal het eeuwige leven niet aftrekken van de zonden; daar zal het geloof, dat bij anderen zoo veel goeds uitwerkt, louter dwaasheid zijn. Waar men den zin van christus niet heeft, kent men ook zijne heerlijkheid niet; men behoudt, wat men heeft, en brengt aan betere goederen niets ten offer. Geloof, geloof alleen aan Gods Woord, verstaat het geloof van hen, die in Gods naam spreken. Dit geloof, hoe klein in de beginselen, wordt door de woorden des geloofs gevoed en gesterkt. Dit geloof wordt niet moede van hooren, niet verzadigd door onophoudelijk onderzoek van Gods Woord, en welkom is aan dat geloof altijd de stem van God, die het goede blijft verkondigen. Dit geloof verfoeit eigene zonden het meest en laat die na. Dit geloof zoekt vergeving van zonden bij christus, en is Hem dankbaar. Dit geloof behoeft dagelijks sterkte en voeding, komt telkens daar, waar Gods geest tot de Gemeente spreekt, hoort gaarne en met belangstelling de woorden Gods, als woorden des levens,
maar om ze te doen en daarop voor eeuwig te bouwen.
Zulk geloof was er te Corinthe bij velen niet. Zulk geloof, wij moeten het met leedwezen zeggen, wordt zelfs

{==17==} {>>pagina-aanduiding<<}
nu zeer senaars gevonden, en daar wel het minst, waar over weinigen zegen van de Evangelieprediking geklaagd wordt. Goed zaad brengt geene vrucht voort, waar het valt op steen, of door allerlei onkruid wordt verstikt. Het zaad is en blijft goed; maar de grond, waarin het valt, laat dikwerf het beste zaad onvruchthaar. Niet anders is het gelegen met de prediking van het goede Woord Gods. Waar het geloof de harten geschikt maakt en geschikt houdt, daar zal van de trouwe Evangelieprediking de gezegende vrucht niet achterblijven. Waar integendeel de zorgvuldigheden dezes levens, zucht naar aardsch goed, en de dienst der zonden alles bezet hebben, daar vindt het Woord Gods geene plaats, om iets goeds uit te werken Wie voor Gods Woord ongevoelig en bijna dood is, die zoekt, als de blinde, de kwaal daar, waar die nooit is te vinden. Ongeloof aangaande de kracht van Gods Woord heeft daar de zinnen verblind, zoodat het Evangelie der heerlijkheid van christus niet wordt opgemerkt; en nu wordt Gods kracht tot zaligheid voor eene doode letter verklaard, omdat het geloof niet ontdekt wordt, dat Gods woorden in het hart opneemt, en daar tot woorden van geest en leven maakt. Geloof, geloof alleen is het, dat Gods Woord ook bij den hoorder ten zegen maakt. Dit geloof maakt ons kinderlijk en tevreden met ons lot; leert ons voorzigtig zijn bij de zonde, welke ons zoo ligtelijk omringt en ten val brengt; doet ons dankbaar blijven voor Gods onuitsprekelijke gave, en schenkt ons moed en krachten, om de Godzaligheid na te jagen in de vreeze Gods. Dit geloof, eindelijk, verheugt zich in het blijde vooruitzigt, door Hem geopend, die het eeuwige leven en de onverderfelijkheid heeft aan het licht gebragt. Door dit geloof komt en blijft de vaste overtuiging, dat, zoo God voor ons is, niets ons schaden zal; dat alles ten goede zal medewerken den genen, die God liefhebben, en wie geen dood of leven, niets zal scheiden van Gods liefde in
christus.
Gerust durven wij ons op u beroepen, die gestadig de godsdienstoefeningen bijwoont, - want die zich hieraan

{==18==} {>>pagina-aanduiding<<}
onttrekken, of uit ligtzinnigheid of uit hoogmoed, om zelven als Leeraars op te treden, deze verdienen in deze heilige zaak niet, dat hun getuigenis ingeroepen worde. - Gij dan, die in Gods huis Gods Woord gaarne hoort verkondigen, en dit uw verlangen toont, door de bijeenkomsten niet na te laten, gelijk eenigen de schandelijke gewoonte hebben, getuigt het, of uwe Leeraars kunstig verdichte fabelen navolgen, menschelijke meeningen voordragen, dan of zij u de woorden des levens voorhouden en onontbeerlijk maken! Wie het ook loochene, Gods Woord maakt den tijd onzer inwoning tot een' aangenamen tijd der zaligheid, indien wij, ieder voor zichzelven, daarop acht geven. Niemand uwer zij dan kitteloorig; maar leert hoe langer hoe meer de gezonde leer, Gods Woord, verdragen, opdat Gods Woord door u met zachtmoedigheid ontvangen worde en uwe zielen zalig make, waartoe het door Gods goedheid in u geplant wordt. Het Evangelie van christus, over hetwelk zich geen dienaar des Woords schaamt, het Evangelie van christus, maar rein en zuiver gepredikt, maar ontdaan van alle bijvoegselen der menschen, is en blijft eene kracht van God tot zaligheid voor hen, die gelooven, maar dan ook voor allen zonder onderscheid.
Dit Woord wensch ik, dat ook door u worde opgemerkt, die van elders gekomen zijt, en deze plegtigheid door uwe tegenwoordigheid verhoogd hebt. Acht uwe Leeraars hoog, om het werk, dat zij onder u en voor u vorrigten. Leert van hen aan de voeten van jezus te zitten, om zijn woord te hooren en te bewaren. Dat ééne is het beste deel, dat men kiezen kan. Het zal niet worden weggenomen. Het is genoeg bij jezus, die eens oordeelt. Het moet ons allen genoeg zijn voor de eeuwigheid. Zalig voorwaar, die Gods Woord hooren en bewaren! Dit zij en blijve onze wijsheid en sterkte! Ziet wel toe, wat gij hoort, en versmaadt de woorden des levens niet! Maar ziet vooral ook toe, hoe gij hoort! Gods zegen en heil zullen bij u dan niet achterblijven.

{==19==} {>>pagina-aanduiding<<}

Gemeente van Kralingen! nog een enkel woord heb ik aan u, en daarmede wil ik eindigen. Hartelijk verheug ik mij met u over den Leeraar uwer keuze, die heden zijn dienstwerk onder u zal beginnen. Vooral ook verheug ik mij over de algemeenheid, met welke uwe genegenheid hem ontvangt Ontvangt hem, dit bid ik u, vooral als dienaar des Woords, door den Heer u toegezonden, en blijft dien Heer dankbaar. Houdt hem in eere, betoont hem achting, vooral om zijnes werks wil. God is het, die door hem tot u spreekt Geenen anderen last mag of kan hij opnemen, dan u de woorden des levenden Gods te prediken met woord en daad. Hoort zijne woorden met alle toegenegenheid, en wordt daarin hoe langer hoe overvloediger. Ziet op zijn gedrag, let op zijnen wandel, opdat hij ook hierin uw leeraar en voorganger zij. Gods Woord, door zijnen mond gepredikt, door zijn voorbeeld aanbevolen, zij en blijve u aangenaam en liefelijk. Hij zoekt u, niet het uwe. Uwe zaligheid is zijn doel; de vermeerdering van uw geloof en van uwe hoop is zijn loon en zijne vreugde. Wordt opgebouwd in de liefde, dien band der volmaaktheid. Uw voortgang in alles, wat wél luidt, zij, onder de dienst van uwen Leeraar, uzelven niet minder dan den menschen kennelijk. In de hope zalig geworden, zult gij door die hoop niet beschaamd worden.
Hem nu, die magtig is overvloediger te schenken, dan wij wenschen of bidden, zij, door al de geslachten en al de eeuwen, eere en heerlijkheid! Amen.







De Potter in 1829 en in 1839.


Omnes, quibus res sunt minus secundae, magis sunt, nescio quo modo, 
Suspiciosi: ad contumeliam omnia accipiunt magis: 
Propter suam impotentiam se semper credunt negligi, 
 
terentius. 

De Belgische Revolutie is in zoo verre afgeloopen, dat hare bewerkers derzelver doel bereikt, en velen meer verkregen hebben,

{==20==} {>>pagina-aanduiding<<}
dan zij oorspronkelijk verwacht hadden. De verwachting van velen is dus overtroffen geworden; maar zoo als het steeds gaat, anderen zijn grootendeels te leur gesteld, en sommigen hebben zich geheel bedrogen gezien. Het is de beruchte de potter, wien dit lot inzonderheid te beurt is gevallen. Een oogenblik de afgod des volks geweest zijnde, is zijn val des te grooter geworden, naar mate zijne tijdelijke verheffing buitengewoon was.
Dergelijke lotwissel is echter geene zeldzaamheid in de geschiedenis der omwentelingen, en de potter is niet de eerste in België geweest, die, na eene kortstondige aanzienlijke rol gespeeld te hebben, spoedig wederom van het tooneel zoodanig is afgetreden, dat tot zijnen naam toe als der vergetelheid is prijs gegeven.
Terwijl zijn staatkundig bestaan slechts van korten duur heeft mogen zijn, schijnt hij in deze zoo snelle lotwisseling niet te kunnen berusten, althans niet stilzwijgend van het tooneel der woelingen te willen aftreden. Alle staatkundige bemoeijingen voor hem, voor het tegenwoordige, geheel afgesneden zijnde, wil hij toch van dat tooneel niet zoodanig verwijderd zijn, dat er niet eenige herinnering aan hem zoude overblijven. Hij heeft, als om deze te verlevendigen, dezer dagen Gedenkschriften uitgegeven (⋆), waarin hij de Belgische beroeringen wil schetsen, en dus gelijktijdig van zichzelven spreken kan. Deze Gedenkschriften zullen, vertaald, spoedig het licht zien en bij ons desgelijks meer bekend worden. Het lust mij, de aandacht eenige oogenblikken bij dit werk te bepalen, niet zoo zeer om hetzelve te beoordeelen, als wel om bij den zonderlingen man zelven te blijven stilstaan; niet zoo zeer omdat de potter buiten en in zijn boek als een buitengewoon man is opgetreden, als wel om in hem een voorbeeld eener telkens terugkeerende of zich herhalende misleiding van zichzelven te zien. Zoo schijnen de lessen der Geschiedenis steeds vergeefs gegeven te worden, en hare waarschuwingen niet voor herhaalde misslagen vrij te waren.
Doch laat ons hooren, met welke woorden de potter zijn werk aankondigt. ‘De Belgische Revolutie, in 1829 voorgenomen,’ zoo zegt hij, ‘is in 1830 ten uitvoer gebragt en reeds in 1839 ten grave gedaald; zij behoort voortaan tot de Geschiedenis. Mijne herinneringen, ofschoon slechts persoonlijk, zullen evenwel

{==21==} {>>pagina-aanduiding<<}
niet zonder nut wezen voor de genen, die in het vervolg hare geschiedenis zullen schrijven.’
Ziet daar het oogmerk van den Schrijver voor het algemeen. Beoogt hij daarbij ook iets voor zich? Eene betere beoordeeling, zelfs goedkeuring, van de toekomst, welke het tegenwoordige hem ontzegt. Hij verwacht haar, op grond der achting, welke hij vooronderstelt, dat dit zijn gedrag verwerven moet. Hij verwacht zelfs door den tijd vrijgesproken te worden van alles, wat hem te laste is gelegd geworden. Daartoe zal hij zijn gehouden gedrag in de tijden der beweging en der moeijelijkheden blootleggen. Zijn streven zal zijn, zich gelijk te blijven, gelijk hij zegt onder alle wisselingen steeds dezelfde geweest te zijn. Hoe vele redenen hij ook moge hebben tot ontevredenheid over velen, hij is niet voornemens iemand moedwillig aan te randen. Slechts hen zal hij bij name moeten noemen, wier namen in de geschiedenis als ingevlochten zijn, waarvan hij de daadzaken verhalen moet. Hij wil zich niet verheffen, om anderen te verguizen! Hij begeert slechts, bij de achting der tijdgenooten, kracht, om de verontwaardiging van anderen te dragen, en den smaad of laster, die hem te beurt viel, te verachten. Hij schroomt echter niet, te belijden, dat hij in de eeuw der wijzen de rol van eenen dwaas gespeeld heeft! (⋆)
Had hij dit eerder bedacht, hij zou de wrange vruchten eener dwaze onderneming, gelijk hij zulks later nog krachtiger belijdt, niet geplukt hebben; hij zou bewaard zijn gebleven, zich als een dwaas te moeten aanklagen, en op hem zou de beschuldiging, van welke hij zich niet kan vrijpleiten, niet nederkomen, eene verraderlijke rol gespeeld te hebben. Of verdient zijn gedrag zulken naam niet, toen hij hem in het vertrouwen medegedeelde staatsstukken openlijk bekend maakte, en met welk doel?!
Hoe kon men zulk eenen man zoodanig vertrouwen schenken? Door eenen libri in den arm te nemen, was men reeds aanvankelijk op den weg, zich verder van verleerde middelen te bedienen. (⋆⋆)

{==22==} {>>pagina-aanduiding<<}

De zending van den Graaf de celles naar Rome moge door de potter als eene Capucinade voorgesteld en belagchelijk gemaakt worden; zijne latere handelwijze, omtrent hetgeen een uitvloeisel van het gesloten Concordaat was, kan in geen belag chelijk daglicht geplaatst worden. Zijne handelingen zijn hier geheel in strijd met die van eenen man, die zegt uit een zuiver beginnsel te handelen; zij zijn geheel onbestaanbaar met het karakter van een eerlijk man. Wat de potter later ook moge gedaan hebben, om den naam van een opregt Democraat te verdienen, deze smet zal niet ligt af te wasschen zijn, en vooral niet bij het nageslacht werken, om hem eene achting te verwerven, op welke hij zoo veel prijs schijnt te stellen. Hoogstens kan hij op verschooning aanspraak maken, als die der verblindheid het niet scherp wil toerekenen. En waar het paswoord was: Honnisons, bafouons les ministeriels, (⋆) daar
voerde de bezadigdheid niet meer het woord. Waar en wanneer zóó de hartetogten tieren, daar kunnen ook billijke grieven niet meer naar behooren verdedigd worden. En zulk een man kan, na zulk een gepleegd feit, nog te zijner verontschuldiging zeggen: On m'avait provoqué et fait monter sur la brêche!
Doch waartoe den man scherper gegispt, dan de regtvaardige vergelding hem reeds bezocht heeft? Of zegt het niets, binnen een' zeer korten tijd als vergood te worden, om zoo veel te gevoeliger kort daarna tot het onderwerp eener spotprent gemaakt te worden? Het volk, 't welk de potter bij zijne aankomst, gelijk hij dit vernaalt, met rijtuig en al optilde, gaapte vervolgens lagchende de potter's beeld aan, op eene prent ten toon gesteld, met een dwangjak aan, gereed om een drupbad te ontvan-
{==23==} {>>pagina-aanduiding<<}
gen, ten einde zijn verbijsterd brein tot rede te brengen. Eene wijze van behandeling, die somwijlen bij krankzinnigen wordt gebezigd, om ze tot bedaren te brengen! Dit geschiedde nogtans niet na een lang tijdsverloop, neen - binnen een' zeer korten tijd. Wie herinnert zich hier niet mas-anielio en andere volksmannen van den dag?
En wat hebben alle zijne bemoeijingen hem aangebragt? Gevangenis, regtsgedingen en ballingschap, toen hij zich tegen het wettig gezag met allerlei en daaronder ongeoorloofde middelen verzette. En toen hij zijn heilloos oogmerk bereikt had, teefde hem eene spoedige verwijdering van het bestuur en volslagene vijandschap met alle zijne vroegere schijnvrienden. Ja, mag men hem geloof geven, dan is hij er niet verre van af geweest, zijne genemene moeite voor het volk, door het volk, met den strop bekroond te zien! Zóó zoude het wufte volk een' zijner ijverigste voorvechters beloond hebben! Maar wat laat zich ook van eene volksgunst verwachten, welke op zulke losse schroeven gesteld is; en hoe kon de potter een ordelijk gedrag verwachten, waar hij een der ijverigsten was geweest, om de banden gewelddadig te verscheuren, waardoor het mantschappelijk bestaan zaamverbonden moet gehouden worden?
De potter, die zijn oogmerk langs slinksche wegen en door averegtsche middelen bereikt had, tracht nu aan zijne bedoelingen een gunstiger houding te geven. Men zou die zelfs in sommige opzigten kunnen goedkeuren, indien zij niet geheel en al in strijd waren met de geaardheid der menschen. Daar en boven rusten zij op grondslagen, die alle vaste beginsels missen. Indien de man, die hier zijne grondstellingen blootlegt, niet zelf zijnen toen vierenveertigjarigen ouderdom beleed, men zou hem houden voor een kuiken, dat zoo pas uit den dop gekropen was. (⋆)
Vrijheid in alles en voor allen!
Het menschelijk verstand is onvoorwaardelijk vrij, en buiten verantwoording jegens de menschen!
De burgers zullen slechts burgers wezen; burgerpligten zullen zij beoefenen; geen onderscheid zal er wezen van Roomschen of niet-Roomschen; geloovigen, priesters, monniken, nonnen, zelfs

{==24==} {>>pagina-aanduiding<<}
Jezuiten zullen alleen als burgers in aanmerking komen; alle deze onderscheidingen zijn ijdele klanken; en dat alles zou gebeuren in de eeuw, welke de Schrijver met den naam bestempelt van die van het Egoisme logique!!! Had hij toch vroeger ingezien, dat men met zulke beginsels onder het geslacht der wijzen van die eeuw de rol van eenen dwaas moet spelen! Wel mag hij dit alles begoocheling der gevangenis noemen. Hadden de Petit-Carmes hem maar wijzer gemaakt!
Wijzer, althans behendiger, zijn de potter's medeärbeiders (sommités revolutionaires door hem genoemd) te werk gegaan. Hij erkent dit zelf, en noemt zijne vroegere vrienden rogier en van de weyer amis des dignités solides et honneurs positifs! den Heer de merode, conservateur ne de l'aristocratie de cour et de religion de sacristie; terwijl de Heer plaisant er den draak niet mede zoude gestoken, maar zijnen vriend hebben laten ophangen, had hij daardoor de rust van het pasgeboren België kunnen verzekeren!
En dat alles omdat de potter, zoo als hij dit doet voorkokomen, als van zelf nu in strijd met zijne vroegere vrienden, eeuwigen haat wilde gezworen hebben aan het Despotismus; - omdat hij eenen afkeer had van alle monopolie of voorregten. Verder verlangde hij den heiligsten eerbied voor de vrijheid van iedereen, de opregtste erkenning zoo wel van burgerlijke als politieke gelijkheid (⋆) voor alle Belgen. Met één woord, hij streefde naar de onbeperktste vrijheid van het menschelijk geweten, hetwelk zich op allerlei wijze mogt openbaren, zonder dat de wet er den minstmogelijken invloed op zoude uitoefenen.
In zulk eenen geest wilde hij een vertegenwoordiger van den wil en de kracht des volks wezen. Tot den einde toe wilde hij het volk bij deze pligtsbetrachting bepalen, of alles omverstooten, wanneer het zich van deze beginsels mogt verwijderen. Dit alles wilde een man, die toen een' reeds meer dan vierenveertigjarigen leeftijd bereikt had, en van zichzelven getuigde: ‘Ik had meer ondervinding van menschen en zaken dan tielemans,’ die

{==25==} {>>pagina-aanduiding<<}
echter, bij mindere ondervinding, over deze en meer andere zoete denkbeelden van de potter zich zeer naïf of schalks uitdrukte: faire de la liberté et de la justice sur le papier.
Bij zulke uiteenvloeijende gevoelens baart het nu ook geene bijzondere verwondering meer, dat er spoedig eene verwijdering volgde onder de caractères les plus distingués et les esprits les plus sages, die de Belgische omwenteling beraamd hadden. Ondertusschen kan men den Heer sylvain van de weyer niet van onwellevendheid vrijspreken, wanneer hij zijnen vriend de potter eenen even slechten vriend als burger noemt (aussi mauvais ami que mauvais citoyen.) Dat tielemans, die eerst het Gouvernement verried, later zijnen vriend en weldoener ondankbaar behandelde, ligt in den aard der dingen! Maar, al ware er ook niet zoo veel eigenbelang tusschenbeiden gekomen, de grondbeginsels der Belgische omwenteling konden op den duur niet zaamverbonden blijven. Het was eene gedrogtelijke zamenspanning van de zoogenoemde Catholieke met de Liberale partij tot één doel, het omverwerpen van het wettig beheer. Op haarzelve was elke partij te zwak; vereenigd, konden zij het Bestuur het hoofd bieden. Elke partij had den afzonderlijken tegenstand reeds beproefd, maar, verdeeld zijnde, had het Bestuur daar steeds partij van weten te trekken. Eindelijk: vond er tusschen beide partijen in zoo verre eene toenadering plaats, dat de eene partij de andere verschalkte, om haar tot het bereiken harer oogmerken te dienen, onder schijn van gemeene zaak te maken. Welke partij spoedig de bovenhand zoude krijgen en dan de andere laten varen, zelfs, ware het noodig, ten onder te brengen, heeft de uitkomst spoedig getoond. De eensgezindheid in den beginne, waarover de potter uitweidt, duurde niet langer dan men de dommekracht der Liberalen noodig had, om datgene omver te werpen, wat der andere partij in den weg stond, die nimmer met het vrijheids- en gelijkheidsstelsel van de potter zich
vereenigen kon. Hoe kon die de potter, die op zoo vele ondervinding zich beroept, ooit gelooven, dat de latere Bisschop van Luik met alle de zijnen met een stelsel kon ingenomen wezen, waarin van geene geestelijke onderscheidingen iets zoude inkomen? Uit zulk een oogpunt wilde een aantal menschen, die de potter eerst later naar waarde heeft leeren kennen, de onafhankelijkheid niet. Die zoude velen niet gebragt hebben tot hetgeen de potter verloren heeft, wien de oogen te laat opengingen, toen hij met der daad ondervond, dat, wie nog eenig gevoel van eigen waarde heeft, spoedig, door de kuiperijen van die iets anders

{==26==} {>>pagina-aanduiding<<}
dan gelijkheid willen, het veld ruimen moet. Heeft de potter, door zijn gedrag ter bewerking der beroeringen, de achting der weldenkenden verbeurd, men gevoelt toch zeker medelijden met hem, die aan het Congres zich moet onttrekken, omdat al aanstonds een andere weg werd ingeslagen, dan gebeurd zou zijn, ware men meer aan vastgestelde beginsels getrouw gebleven. Dan, de potter heeft geen ongelijk, de meeste Revolutiën loopen eindelijk uit op eene keukenzaak - de honger is een scherp zwaard, zeggen sommigen, in elk geval eene niet minder sterke drangreden, om zich van den een' of anderen voordeeligen post meester te maken, ten einde gelijktijdig in de belangen der lieve vrouw en kinderen te kunnen voorzien. Had de potter dit vroeger in zijn eigen belang wél begrepen, hij had niet tot eenen stand behoeven terug te keeren, waaruit hij zich nooit had moeten begeven. Om tot deze gave van onderscheiding te komen, heeft hij vruchteloos geruimen tijd in de gevangenis doorgebragt, en de ballingschap heeft hem nog niet wijzer gemaakt, want daarop volgde nog eene kortstondige begoocheling; maar al spoedig zag hij in den Koning der Barricaden den toekomstigen Agent van het Koningenverbond. Zijne eigene landslieden hielpen hem echter later geheel uit den droom, door elk voor zich, als te vergeefs in aanmerking komende Koningscandidaten, nogtans op een goed heen- of inkomen bedacht te zijn; waarbij niemand tot dusverre beter schijnt gevaren te zijn, dan de vroegere vriend van den nu tot de vergetelheid teruggekeerden de potter, de Brusselsche Advocaat van de weyer. Immers welk een onderscheid tusschen de vroegere en tegenwoordige gesteldheid van dezen hedendaagschen Staatsman, tusschen de vroegere en tegengenwoordige omstandigheden van de potter!
Omtrent het voorledene en het tegenwoordige laat de potter zelf zich aldus hooren aan het slot van het eerste Deel zijner Gedenkschriften:
‘Ik heb mij met eene iets ligtere beurs aan den strijd onttrokken, dan toen ik mij in denzelven gewikkeld heb, geheel het tegenovergestelde van hen, die failliet waren toen het spel begon, en nu, als door een' tooverslag, in vermogende kapitalisten en rijke grondbezitters herschapen zijn. In mijne jeugd heb ik in een zoogenoemd hotel van mijne ouders gewoond en eigen rijtuig, (equipage de maitre) zoo men dit noemt, gehouden. Nu ik tot meerdere jaren gekomen ben, woon ik in een nederig huis en ga te voet. Velen mijner voormalige vrienden, die vroeger zeer nederig leefden, spreiden thans eenen vorstelij-
{==27==} {>>pagina-aanduiding<<}
ken luister ten toon, en stallen hunne weelde met paarden en livereibedienden uit, sedert zij bij de omwenteling hunne rekening vonden (creve sous eux la haridelle révolutionnaire.) Zij verblinden aller oogen door den scandaleusen glans van eene meer dan koninklijke pracht.
Deze zoogenaamde volksmannen, echter, veil voor elken buitenlandschen invloed, tot dien van Koning willem toe, zijn inderdaad behendiger geweest dan ik. Dat zij ook zoo gernst kunnen wezen als ik! Ik had, even als zij, het beheer over een gewest kunnen magtig worden, of eene plaats in den Staatsraad, of een winstgevend Gezantschap. of eene algemeene Directie, of het voorzitterschap van den Senaat; ik had zelfs naar den post van Minister kunnen streven - dat alles was te krijgen en lag ook voor mijne hand. Ik heb mij niet verwaardigd er de hand naar uit te steken.
Ik weet, hoe belagchelijk ik mij door zulk eene belijdenis maak; maar ik ben verheven boven de dwaze valsche schaamte van sommige fatsoenlijke menschen, die beschroomd zijn als verschalkten (dupes) op te treden, te midden eener maatschappij, waar men zich verhoovaardigt nooit door iemand hedrogen te zijn, al zoude men daarmede ook vruchteloos de geheele wereld trachten te misleiden.’




De schudders (Shakers) in Noord-Amerika.

Ik ging (zoo verhaalt de bekende Kapitein marryat) de Schudders te Niskayuna bezoeken. Er is reeds te veel over de bijzonderheden van hunne Godsdienstleer geschreven, dan dat ik hier iets anders zou bijvoegen, dan de herinnering, dat zij alle goederen gemeen hebben, en dat de beide kunnen te zamen verkeeren, ofschoon zij de gelofte van kuischheid en het celibaat hebben afgelegd. Hunne landerijen zijn in de beste orde, en men zegt, dat zij zeer rijk zijn. Wij werden gebragt in een lang vertrek op de eerste verdieping, waar de Schudders op banken zaten, de mannen tegenover de vrouwen en van elkander afgezonderd. De mannen waren in hun hemdrok en draaiden met hunne duimen, terwijl zij er vreeselijk puriteinsch uitzagen. De vrouwen hadden kleedingstukken van zeer licht gestreept katoen, die haar zeer los om het lijf hingen, en de geheele gestalte en evenredigheid der ledematen onzigtbaar maakten. Een eenvoudig mutsje op het hoofd en een dikke doek, digt geplooid om den

{==28==} {>>pagina-aanduiding<<}
hals, voltooiden haren opschik. Zij hadden elk eenen zakdoek in de hand, zoo groot als eene dwijl en niet veel fijner. In het geheel zagen zij er treurig en onnatuurlijk uit; onnatuurlijk zeg ik, omdat er in haar voorkomen iets was, waarvoor men geen reden kon geven. Zij genieten al de voorregten van beweging en arbeid in de opene lucht, van goed voedsel en deksel; zij worden niet tot overmatigen arbeid gedrongen, want zij werken niet meer of langer, dan zij verkiezen. En toch was er iets zoo bleeks, zoo doodsch in haar voorkomen, dat men schier zou denken aan lijken, die eenige uren na den dood uit de kist waren genomen; geen blos van gezondheid, geen spoor van eenige kleur op eene enkele wang of lip; bij allen was eene gele lijkkleur. Er waren intusschen verscheidene, die, wat hare trekken betreft, schoon mogten worden genoemd; maar het waren trekken van eene schoonheid, die gestorven was. De mannen daarentegen waren sterk, krachtig en bloeijend van uitzigt. Vanwaar dan het onderscheid, terwijl allen dezelfde pligten volbrengen, niemand overwerkt wordt, en allen goed gekleed en gevoed zijn?
Na een stilzwijgen van tien minuten, stond een van de vergaderde mannen op, blijkbaar een ruw, onbeschaafd mensch, en rigtte eenige woorden tot de vreemde toeschouwers, hen verzoekende, niet te lagchen over hetgene zij zagen, maar zich betamelijk te gedragen, en ging toen weder zitten. Een van de voornaamsten brak toen los in eenen lofzang, op eene eentoonige wijs gezongen, waarmede de overigen in koor instemden. Na den lofzang stonden zij allen op, borgen de bankjes, waarop zij hadden gezeten, en verdeelden zich in verschillende rijen. Acht maakten zulk eene rij uit. Eene rij mannen plaatste zich tegenover eene rij vrouwen op eenen afstand van tien voet. Naast de rijen mannen stonden die der knapen, naast die der vrouwen de meisjes. Zij begonnen hunnen dans, door elkander te naderen, bijna even ver, als profane menschen doen in eene quadrille, als men l'été danst Vervolgens verwijderden zij zich weder op denzelfden afstand, terwijl allen geregeld maat hielden, en na iedere derde nadering elkander den rug toekeerden. De beweging was vrij snel, en zij dansten bij hun eigen gezang, waarvan dit de schoone en veelbeteekenende inhoud was:

‘Law, law, de lawdel law, 
Law, law, de law, 
Law, law, de lawdel law, 
Lawdel, lawdel, law.’ 


{==29==} {>>pagina-aanduiding<<}

Zij sloegen de maat niet alleen met de voeten, maar ook met de handen, die tot op de borst waren opgetrokken en naar beneden hingen, gelijk de voorpooten van eenen dansenden beer. Na een kwartier uur gingen zij weder zitten, en de vrouwen gebruikten hare dwijl-zakdoeken, om zich het zweet af te droogen. Een tweede lofzang werd gezongen, en toen rigtte dezelfde persoon zich weder tot de aanschouwers met het verzoek, om niet te lagchen, en met de vraag, of een hunner ook wenschte behouden te worden, er bijvoegende: ‘Geen een van jelui, denk ik!’ Hij zag ons allen met de onuitsprekelijkste verachting aan en ging toen weder zitten; en zij zongen weder eenen lofzang, waarvan het referein was:

‘Gered is onze ziel, en wij zijn vrij 
Van alle zonde en 's boozen heerschappij.’ 

Toen stonden zij weder op, borgen de banken, gelijk vroeger, en begonnen op eene andere manier te dansen. In plaats van l'été was het grande ronde. Ongeveer tien mannen en vrouwen plaatsten zich in twee rijen in het midden van de kamer als zangers, terwijl al de overigen, twee aan twee, eerst de vrouwen en dan de mannen, met een' korten snellen stap rondwandelden op de maat van het gezang. Terwijl zij dan al weder en weder rondliepen, hunne handen, als beerenpooten, voor hunne borst op en neder schuddende, werd het tooneel zoo bespottelijk, dat ik zou hebben moeten lagchen, indien ik niet verontwaardigd ware geweest over deze verlaging van redelijke en onsterfelijke wezens. Deze dans duurde geruimen tijd, tot dat de zang een gekrijsch werd en het zweet overvloedig uitbrak. Eindelijk hielden zij op, en kondigden aan, dat hunne godsdienstoefening geëindigd was.




De Indianen van Noord-Amerika.

Wie de romans van cooper gelezen heeft, die heeft zich een poëtisch beeld gevormd van de Noord-Amerikaansche Indianen. Ik althans herinner mij nog levendig den diepen en aangenamen indruk, dien de schildering van de beide Mohawks in zijnen Laatste der Mohikanen op mij maakte. Alle dingen intusschen hebben twee handvatsels; en wanneer wij andere minder dichterlijke beschrijvingen van de oorspronkelijke bewoners van de Vereenigde Staten lezen, dan valt er, zoo 't schijnt, vrij wat af

{==30==} {>>pagina-aanduiding<<}
te dingen op al het schoone, dat cooper aan zijne Indianen wist te geven. Een Engelsch reiziger, murray genaamd, heeft althans onlangs berigten aangaande hen medegedeeld, die geheel anders luiden. Hij bragt eenen geheelen zomer door te midden van de Pawnee-Indianen, die in de afgelegene grasvelden van de Missouri hun verblijf houden. ‘Ieder dag,’ zegt hij, ‘dien ik in hun midden sleét, bevestigde mijne overtuiging, dat ik het eenige ware middel had gekozen, om met hunne zeden en gewoonten en hun eigenlijke karakter bekend te worden. Indien ik hen beoordeeld had naar datgene, wat ik in Fort Leavenworth of andere grensplaatsen had opgemerkt, ik zou even veel van hen geweten hebben, als de meeste schrijvers en lezers van hen weten, en zou misschien mijzelven en anderen fabeltjes op de mouw hebben gespeld van hun fijn gevoel van eer, van hunne gastvrijheid, hunne openhartigheid en waarheidsliefde en verscheidene andere eigenschappen, die hen, indien zij ze al bezitten, althans in geringe mate kenmerken. Het is intusschen geen wonder, dat dergelijke begrippen aangaande hen verspreid zijn, omdat de Indiaan onder blanken, in eene garnizoen- of markplaats, evenveel verschilt van een' Indiaan te huis, als een Turksche Mollah van eenen Franschen barbier. Onder blanken is hij geheel deftigheid en kalmte; hij speelt onafgebroken eene rol, en speelt die uitstekend. Hij toont geene verwondering bij de verwonderlijkste uitwerkselen der werktuigkunde, schrikt niet, als een vierentwintig ponder vlak naast hem werdt afgeschoten, en toont niet de minste nieuwsgierigheid ten aanzien van de duizende zaken, die vreemd en nieuw voor hem zijn. Te huis daarentegen babbelt schertst en lacht dezelfde Indiaan onder zijne makkers en houdt de
losbandigste gesprekken. Zijne nieuwsgierigheid is zoo onbegrensd en zoo onbeteugeld, als die van eenigen man, vrouw of aap ter wereld. Waarheid en eerlijkheid zijn (met de uitzonderingen, die men overal vindt) bij hen onbekend of ongeacht. Men leert den knaap stelen en liegen en moedigt hem daartoe aan, en de eenige schande of blaam, die daardoor wordt verdiend, is die, welke hem treft, als hij de misdaad niet weet te verbergen. Ik heb nooit zoo algemeen zulke onbeschaamde, stoute leugenaars aangetroffen. De opperhoofden zelve hebben mij dikwijls de grofste en opzettelijkste leugens verteld, om een of ander nietsbeduidend doel te bereiken, en ik twijfel er aan, of de baron
munchhausen wel tegen hen zou zijn opgewassen.’
Hunne ijdelheid is bekend; maar dezelfde reiziger geeft eene aardige schildering van een Pawnee-fat. ‘Ik heb,’ zegt hij,

{==31==} {>>pagina-aanduiding<<}
dandys van alle volken gezien, Engelschen, Schotten, Franschen, Duitschers en Amerikanen; maar geen van dezen komt in vergelijking met den Pawnee-dandy. Mogt een van de zoo even genoemde heeren zich door deze verzekering beledigd rekenen, zoo zal ik hem verhalen, wat dagelijks voor mijne oogen gebeurde; namelijk de wijze, waarop de zoon van sanitsarish zijnen tijd doorbragt, als er geene buffeljagt plaats had. Hij begon zijn toilet tegen acht ure des morgens, door zijn geheele ligchaam met vet in te smeren en zacht te maken, hij wreef het vervolgens geheel droog, zoo dat de huid enkel glad en glanzig bleef. Dan schilderde hij zijn gelaat vermiljoenrood, met eene roode streep over het midden van de kruin van zijn hoofd. Daarna ging hij over tot zijn kapsel, waaraan groote zorg werd besteed, ofschoon de hoeveelheid haar, dat die zorg vereischte, zeer klein was, daar zijn hoofd geheel kaal was geschoren, behalve eene lok boven op de kruin, waaraan twee vlechten hingen (⋆). Toen vulde hij zijne ooren, die op twee of drie plaatsen doorboord waren, met ringen en wampum, en hing verscheidene snoeren kralen om zijnen hals. Somtijds schilderde hij zich vermiljoenroode en gele streepen op zijn borst en schouders,
en, armbanden boven zijne ellebogen en ringen aan zijne vingers stekende, ging hij over tot het versieren van den benedensten mensch met een paar mocassins, roodlakensche schorten, vastgemaakt aan den gordel om zijn midden, en onder de knieën omzoomd met strengen kralen, vier duimen breed. Als hij zoo verre gereed was, haalde hij zijnen spiegel voor den dag, die in een houten lijstje zat, en die hij altijd te huis en op de jagt bij zich droeg, en begon eene naauwlettende zelfbeschouwing. Ik heb hem meermalen een uur achtereen zien zitten, zijn gelaat van alle mogelijke zijden beschouwende en in alle mogelijke plooijen zettende, nu fronselend, gelijk jutiter bij homerus vóór een onweder, dan in liefde glimlagchende, gelijk dezelfde God bij milton; nu eens eene kleine verandering makende in de geschil-
{==32==} {>>pagina-aanduiding<<}
derde strepen op zijne wangen en zijn voorhoofd, dan weder ieder van de haartjes zijner wenkbraauwen schuivende of trekkende naar de behoorlijke plaats. En al die zorg werd besteed aan een gelaat met een laag, wegvallend voorhoofd, een apenneus, een paar kleine spitse oogen met uitstekende hooge wangbeenderen en een' breeden mond. Als hij gereed was, bragt eene van de vrouwen of kinderen zijn jagtpaard voor de tent, en hij begon ook zijn ros op te tooijen, door voorhoofd, hals en schouders van het dier met roode strepen te beschilderen en somtijds eenige vederen in zijnen staart te vlechten. Dan wrong hij het een oudmodisch gebit in den bek, waarschijnlijk gekocht of gestolen van de Spanjaarden, en waaraan zes of acht stalen kettingjes hingen omtrent negen duim lang, terwijl eenige kleine bellen aan den toom eene welluidende muzijk maakten. Als alles aldus gereed was voor zijnen rid, wierp hij een scharlakenrooden mantel over zijne schouders, stak zijnen spiegel in zijnen gordel, nam in de eene hand een' grooten waaijer van wilde ganzen- of
kalkoenen-vederen, om daarmede zijn schoon en teeder vel voor de zon te beveiligen, en liet zijne zweep, van boven met koperen nagels versierd, bij zijnen pols nederhangen. Zoo uitgedost, sprong hij te paard en draafde door het kamp, benijd door al de minder fraai versierde jongelieden, en bewonderd door al de ongelukkige asschepoesters, die hier de schoone kunne vertegenwoordigen, maar door niemand meer, dan door zich zelven.’
Wat zeggen onze fatjes van deze beschrijving? Welk eene overeenkomst in de zaak, bij groot verschil in de wijze! De mensch blijft zich zelven overal gelijk.




Brieven uit egypte, over den harem van Mehemed-Ali; benevens een schrijven van diens dochters en schoondochters aan het damescommitte uit het, te Londen gevestigde, gezelschap tot bevordering der vrouwen-öpvoeding in het oosten.

Nadat mehemed-ali, die merkwaardige man, van wien tegenwoordig het lot des Turkschen rijks en de vrede of oorlog van Europa grootendeels schijnt af te hangen, vijftien jaren lang, met opoffering van belangrijke geldsommen, door het zenden van een aanmerkelijk aantal jongelingen naar de opvoedings-inrigtingen van Engeland en van Frankrijk, den eersten grondsteen tot het invoeren der Europesche beschaving en wetenschap onder zijne

{==33==} {>>pagina-aanduiding<<}
Arabieren en Egyptenaren gelegd had, wendde hij in de laatste tijden zijne zorg ook op het vrouwelijke gedeelte zijner bevolking. Naardien hij zag, dat hij hierin nog grootere zwarigheden te overwinnen zou hebben, zoo ging hij ook met des te meerdere behoedzaamheid te werk. Hij begon met voorloopig de in het opschrift dezes vermelde vereeniging van Dames, aan welker hoofd de Hertogin van beaufort geplaatst is, en die, ter bevordering harer menschlievende oogmerken, neven-gezelschappen door geheel het land verspreid heeft, onmiddellijk uit te noodigen, om eene onderwijzeres, haar vertrouwen waardig, naar zijnen Harem te willen afzenden, ten einde, voorloopig bij zijn eigen gezin, Europesche kunde allengskens ingevoerd mogt worden, en hij vervolgens in staat mogt zijn, verordeningen tot het oprigten van scholen voor het vrouwelijke geslacht, onder voorzitting zijner verstandige oudste en meest geliefde dochter nazly hanum, in zijne landen te maken. Het Committé zond te dien einde naar Kairo zekere Miss halliday (thans aldaar aan eenen Heer lieder, waarschijnlijk een' Duitscher, gehuwd). De Londensche Dames hadden geene betere keus kunnen doen. Mévrouw lieder had zich verscheidene jaren lang tot het beroep van onderwijzeresse voorbereid, en heeft, volgens de jongste berigten, reeds werkelijk, onder bescherming van het gezin des Pacha's, naar het Europesche stelsel van opvoeding, te Kairo eene meisjesschool opgerigt, die door de dochters uit alle volksklassen vlijtig bezocht wordt. Als echte stukken voor volgende geschiedschrijvers, zullen onderstaande brieven de waarde hebben, dat zij het begin schetsen van de invoering der Europesche opvoedingswijs onder de vrouwen van
Egypte en Arabië; terwijl daarenboven het schrijven der Dames uit den Harem van mehemed-ali wel onder de merkwaardigste zedelijke verschijnselen van onzen tijd, sedert het ontstaan van het Mahomedanendom, geteld mag worden.

Uittreksels uit de brieven van Miss halliday (thans Mevrouw lieder) aan het te Londen gevestigde Vrouwengezelschap ter uitbreiding van Christelijke beschaving in Azië en Afrika.




Kairo, den 27 Maart 1838.

De dag van heden behoort tot de merkwaardigste mijns levens. Ten tien ure vóór den middag begaven wij, te weten Mistriss

{==34==} {>>pagina-aanduiding<<}
kruse, Mistriss hekekyan (⋆) en ik, ons naar den Harem, werwaarts wij, op ezels gezeten, heen gevoerd werden. Onderweg kwamen ons de Janitsaren van Kapitein lyons afhalen; en de Heer Viceconsul wahn, die ons juist tegenkwam, meende, ‘Dat wij, om de eer van ons geliefde Oud-Engeland, zijne vrouw ook maar mede moesten nemen.’ Op deze wijs, door twee Janitsaren in hunne staatsiekleeding geleid, togen wij naar de Casa Debora, terwijl op den weg derwaarts mijn kloppend hart zich tot den Heer verhief, dat Hij mij zijnen weg toch ligt mogt willen maken. Niet zonder eenigen angst bevond ik mij eindelijk bij een' langen oprijweg, die naar de versterkte poort, den eersten ingang des Harems leidt. Aan eene tweede poort moesten de Janitsaren en de ezeldrijvers achterblijven, terwijl verscheidene gesnedenen ons onder hun geleide namen en door eene andere zware poort of deur in eene lange deftige zaal voerden, waar wij eenige Dames vonden, die ijverig schenen te arbeiden. Vervolgens leidde men ons in een voorvertrek, waar ons, in koppen met diamanten bezet, de prachtigste, die ik immer gezien heb, koffij werd aangeboden. Het waren jonge en schoone slavinnen, waarschijnlijk Grieksche,
Georgische en Girkassische meisjes die ons bedienden. De eene bragt koffij, de andere sorbet, eene derde suiker; elke harer werd echter weder door verscheidene slavinnen onder een troonverhemelte bediend. Vervolgens werd eene kostbare pijp welker mondstuk wit barnsteen, met diamanten bezet, was, aan Mistriss hekekyan aangeboden; voor welk aanbod echter gemelde Dame, die nog meer de Europesche dan de Oostersche gewoonten aankleeft, bedankte. Hierop bragt men twee kleine meisjes bij ons binnen, welke zich terstond, zonder eenige schuwheid, met innige liefdebetooning aan mij drongen, en gewoon schenen geliefkoosd te worden. Derzelver gelijkenis met den Pacha deed mij begrijpen, dat zij tot het vorstelijke gezin behoorden. Na dus een kwartier uurs te hebben doorgebragt, werden wij door eene oude Dame, die een voornaam ambt scheen te bekleeden, bij hare Hoogheid in een ander zij-
{==35==} {>>pagina-aanduiding<<}
vertrek gebragt. Wij vonden nazly hanum, in eenen hoek der kamer, op een' hoogen divan zitten. Mistriss kruse en ik groeteden op Europesche wijs; doch Mistriss hekekyan wierp zich op den grond en kuste den zoom van haar kleed. De Prinses groette ons wederkeerig zeer minzaam met de hand, en deed ons op den divan naast haar plaats nemen. Zij is klein van gestalte, tamelijk gezet, en omtrent veertig jaren oud. De trekken van haar gelaat maakten een' ongemenen indruk op mij, vooral hare oogen; nimmer inderdaad heb ik zulke doordringende oogen gezien. Men zegt, dat zij haren vader bijzonder gelijkt. Hare kleeding was zeer eenvoudig; om het hoofd droeg zij een' zijden doek, die met eene speld van briljanten vastgehecht was; hare chemisette was van wit Engelsch knoopwerk, en reikte zoo hoog aan den hals, dat het den boezem geheel bedekte; het bovenkleed was van blaauw, zoo 't scheen, Engelsch laken. Voorts had
zij een' kostbaren cachemiren shawl om, van welken een prachtig horologie met deszelfs ketting nederhing. Eene harer eerste vragen was, wie van ons de onderwijzeres mogt zijn, en toen men haar gezegd had, dat ik het was, deed zij mij in het Turksch verscheidene vragen, welke Mistriss hekekyan mij vertolkte. Mijne zoo ligt gewekte bedeesdheid was thans geheel en al verdwenen. Hare vragen waren zeer gepast, en toonden, hoe zeer de verhetering van haar huiswezen haar ter harte gaat. Zij zeide, zeer te wenschen, dat ik mijne woning in den Harem mogt nemen, waar mij alle vrijheid, welke ik verlangen kon, verleend zou worden. Natuurlijk wees ik dit aanbod van de hand, doch dankte haar innig voor de mij toegedachte eer. Eindelijk kwamen wij overeen, dat ik, gedurende de vier eerste maanden, dagelijks vier uren, van negen ure 's morgens tot een ure 's namiddags, onderwijs zou geven. Aangemerkt mijne geringe kennis der Turksche taal (Arabisch wordt in den Harem niet gesproken) meet mijn onderrigt vooreerst tot sierlijke vrouwen-handwerken beperkt blijven. Tijd, geduld en vlijt zullen mij echter, zoo ik hoop, hier een' nuttiger werkkring openen. Ik scheen der Prinses bijzonder te bevallen, want zij rigtte onafgebroken hare oogen op mij. Zij rookte den geheelen tijd door, en een groot aantal Dames stond aan den voet van den divan elke harer bewegingen gade te slaan. Tegen den middag verlieten wij hare Hoogheid.




Kairo, den 2 April 1838.

Heden bon ik vroeg opgestaan, om mij op de aanvaarding mijner beroepspligten voor te bereiden. Ik nam alles met mij, het-
{==36==} {>>pagina-aanduiding<<}
geen ik oordeelde, dat voor hare Hoogheid belangrijk kon zijn, en bad den Heere, dat Hij mij de kracht mogt schenken, welke ik tot vervulling van mijn ambt alhier zoo zeer behoef. Nadat ik de wacht aan de eerste poort voorbij was, werd ik door eenen gesnedene in den Harem geleid. Ik vond de Prinses op een klein Turksch tapijt staan; zij wilde de groote zaal geheel doen opruimen. Toen zij mij zag binnentreden, brak zij hare bezigheid af, en zeide: ‘Ta hahe siddee Seneora!’ (Kom hier, o Dame!) mij daarbij wenkende, haar in haar vertrek te volgen. Ik hield mij op een' eerbiedigen afstand; maar zij drong er op, dat ik mij nevens haar zou nederzetten. Vervolgens vroeg zij, met de gebruikelijke ochtendpligtplegingen, in naam van God, den genadigsten, den hoogsten, naar mijnen welstand. Mijn koffer en werkzak werden haar vervolgens gebragt, en een dozijn Dames door haar geroepen om er den inhoud van te bezigtigen. Elk voorwerp werd met de grootste oplettendheid bekeken. Ik had verscheidene fraaije werken met platen medegebragt, en verwachtte nu, te zullen vernemen, aan welk daarvan zij bij het leeren de voorkeur zou geven. Weldra echter vond ik, dat allen eenstemmig van meening waren, geene boeken noodig te hebben, en derhalve werden ze ter zijde gelegd. Nazly hanum verlangde met mousselin-werk te beginnen, waarop ik mousselin in orde bragt en haar de behandeling toonde. Zij scheen met haar werk zeer tevreden, en inderdaad voerde zij hetzelve met bijzondere sierlijkheid uit. In korten tijd had ik meer dan een dozijn mijner vorstelijke leerlingen aan den arbeid, sommigen met kantmaken, anderen met mousselin, en weder anderen met modewerk bezig. Kort na elf ure werd het middagmaal harer Hoogheid door ongeveer dertig slavinnen binnengebragt. Men bood mij een zilveren bekken
en kan, benevens een' rijk geborduurden handdoek, aan; eene jonge Circassische goot mij hierop water over de handen, welke dienst bij de Prinses door een uiterst schoon meisje verrigt werd. Vervolgens werd eene kleine, met zilver en parels versierde tafel voor de Prinses geplaatst en met een kleed van goud fluweel bedekt; drie slavinnen verschenen hierop, met eenen ongeveer vier voet over het kruis grooten spijsdrager, dien zij op den disch plaatsten. Ik werd uitgenoodigd nevens de Prinses plaats te nemen, waarop eene slavin mij een geborduurd servet op den schoot legde en eene andere mij er een van Fransch kamerdoek voor den mond toereikte. De tafel was vol zilverwerk; de fruitmandjes waren van goud, in diep geslepen glas ingelegd. Mijn lepel, mes en vork waren van massief zilver, en slechts daarin van die harer Hoogheid

{==37==} {>>pagina-aanduiding<<}
onderscheiden, dat de hechten daarvan niet, als deze, met edelgesteenten bezet waren. Bij elk nieuw geregt werden de borden gewisseld, en meer dan vijftig geregten volgden elkander, doch zoo snel, dat van vele naauwelijks geproefd kon worden. Ondertusschen werd ik, met blikken, teekens, knikken en wenken, nu eens tot het een, dan tot het ander genoodigd, zoodat mij ten laatste een ware angst voor ieder nieuw geregt bekroop. Ofschoon nu de Prinses mes en vork naast zich had, verkoos zij liever, vleesch en gevogelte met de vingers in stukken te deelen; maar zij deed dit op eene wijs, die volstrekt niets onzindelijks had en tevens met eene buitengewone behendigheid. Zij brak eenige hard gekookte eijeren en lag er van op mijn bord, hetwelk een bijzonder eerbewijs is. Menigmaal diende zij mij het beste van den eenen of anderen schotel voor. Wanneer zij ten tweeden male uit eenigen schotel nam, werd door eene slavin eene kleine klok of schel bewogen. In de nabijheid van het voorvertrek stonden niet minder dan drie groote zilveren presenteerbladen, elk negen à tien schotels bevattende, en zoodra er een ledig was, werd er terstond een andere opgezet. Drie rijk gekleede Neger-Slavinnen hielden zulk een blad, en stonden volkomen roerloos, als waren zij zoo vele standbeelden. Aan het einde van den divan, ter wederzijde der kamer, (de divans gingen geheel het vertrek rond, slechts den wand, waarin de deur was, vrijlatende) stonden drie schoone meisjes, in prachtige kleeding, de oogen onafgebroken op hare gebiedster gevestigd houdende; de eene hield een' vliegenwaaijer in de hand, de andere een reukvat, de derde eene met water gevulde schaal, de vierde een bekken en kan, de vijfde een' met goud doorwerkten handdoek, en de zesde eindelijk de reeds vermelde klok. Toen nu, tot mijne groote vreugde, het middagmaal afgeloopen en onze handen gewasschen waren, verwijderde hare Hoogheid zich in haar slaapvertrek, en ik keerde naar mijne kinderen terug.




Alexandria, den 6 Augustus 1838.

De twee laatstverloopene maanden zijn voor mij een tijd van veel huiselijk en ligchamelijk lijden geweest. Eene leverontsteking hield mij verscheidene weken lang op het ziekbed. Een mijner kleine meisjes lag aan de kinderziekte, een ander aan de ophthalmie, en mijne lieve kleine Abyssinische stierf, kort na haren doop, aan het tanden krijgen. Op den zondag, toen de verschrikkelijke brand te Kairo woedde, lag ik te bed, buiten staat eene hand aan het hoofd te brengen, en moest evenwel elk

{==38==} {>>pagina-aanduiding<<}
oogenblik verwachten, dat het vermelend element in onze digtbebouwde wijk zou inbreken; maar, God zij gedankt! de wind draaide, en de Koptische wijk bleef gespaard. Den raad gekregen hebbende, naar de zeekust te vertrekken, als het eenige middel om mijn leven te redden, ging ik den 9 Julij, zoo goed als stervende, van Kairo naar Rosette op reis. Drie dager was ik op den Nijl, en had, behalve mijne dienstboden, drie zieke kinderen bij mij. Te Rosette werd ik kort na mijne aankomst, door den rooden loop aangetast. Daar in die stad geen arts aanwezig was, bragt Miss G. mij terstond in eene groote boot van haren vader, naar Alexandria, waar ik thans ben, gelaten berustende in den wil des Heeren.
Mijne werkzaamheid in den Harem heeft de gelukkigste vrucht gedragen. Men behandelt mij hier met alle mogelijke onderscheiding, en het vorstelijke gezin bejegent mij als eene van haars gelijken. Sedert mijne aankomst te Rosette heeft mehemed-ali steeds op de vriendschappelijkste wijs naar mij doen vernemen, en den dienstdoenden Effendi opgedragen, de uiterste zorg voor mij te hebben, alzoo hem en zijn gezin aan mijn herstel bijzonder veel gelegen lag. Ik kan inderdaad zeggen, dat mij, gedurende den geheelen tijd, de ongemeenste; de toegenegenste oplettendheid bewezen is.
Voor mijn onderwijs in den Harem ontvang ik tien pond sterling in de maand. Ik zou, zoo ik het verlangd had, driemaal zoo veel hebben kunnen trekken; maar ik hield die som voor toereikend. Mijne ziekte ontstond uit overmatige inspanning in de school, en inzonderheid in den Harem, daar ik gedurende het heete weder, bij meer dan 114 graden van Fahrenheit, langs het benedendeel van den Nijl naar de Casa Debora te gaan had. Het zand en de digte stofwolken waren voor mijne krachten te veel. Ook de tafel in den Harem bragt niet weinig tot mijne ziekte toe; meestal was het getal der schotels voor mij te groot, en hoe dikwijls ik ook eene poging deed om er mij aan te onttrekken, was hare Hoogheid niet anders te vreden te stellen, dan wanneer de spijzen, welke zij het smakelijkst vond, ook door hare leermeesteres geproefd waren.

(Het vervolg en slot hierna.)


{==39==} {>>pagina-aanduiding<<}

Eeizer Alexander, na het bezetten van Moskou door de Franschen.

De Luitenant-Generaal michailowsky-danilewsky heeft zijne vroeger uitgegevene Tafereelen der Russische Veldtogten van 1812 tot 1814 met een nieuw werk vermeerderd, hetwelk de ramp van Moskou ten onderwerp heeft, en over die gebeurtenis verscheidene nog onbekende en belangrijke ophelderingen behelst. Uit hetzelve deelen wij (naar Russische dagbladen) de volgende korte episode mede:
Te St. Petersburg had men zoo even, doch nog slechts bij gerucht, vernomen, dat kutusoff met het leger Moskou ontruimd en die stad aan de Franschen had prijs gegeven. Keizer alexander zelf bezat geen officieel berigt van deze onverwachte gebeurtenis, tot dat hij den volgenden brief van Graaf rostoptschin ontving:
‘De Adjudant van Vorst kutusoff brengt mij daar eenen brief, waarin hij van mij policiebeambten vordert, om de armee op den weg naar Riäsan te geleiden. Hij zegt, dat hij met leedwezen Moskou verlaat. Sire, kutusoff's gedrag beslist over het lot van de hoofdstad en van uw rijk. Met ontzetting zal Rusland het prijsgeven eener stad vernemen, die het kort begrip van Ruslands grootheid is, die de grafsteden uwer voorvaderen bevat. Ik volg de armee. Ik heb alles laten wegvoeren; mij blijft slechts over, het lot mijns vaderlands te beschreijen!’
Daar rostoptschin's brief twee voorname omstandigheden onopgehelderd liet: ten eerste, om welke redenen Vorst kutusoff voor Moskou niet nog eenen veldslag gewaagd, maar zonder denzelven de wijk genomen had; en ten andere, waarom hij zich naar Riäsan wendde, (welk laatste den Keizer inzonderheid ongerust maakte, vermits de weg naar Riäsan niet de regte was, welke men volgens de regelen der krijgskunde had behooren in te slaan) zoo zond de Keizer, om hierover inlichting te erlangen, onverwijld den Adjudant-Generaal Vorst wolkonsky (thans Minister van het Keizerlijke Hof) naar kutusoff af. Hierop gaat de Schrijver aldus voort:
‘Des anderen daags na Vorst wolkonsky's vertrek, op den 9den (21sten) September, ten 9 ure des avonds, kwam de Kolonel Graaf michaud, die door Vorst kutusoff met het te lang verwachte berigt was afgezonden, te St. Petersburg aan. Hij was over Wladamir en Jaroslaw gereisd, te midden van vele

{==40==} {>>pagina-aanduiding<<}
duizenden inwoners, die uit Moskou en deszelfs omtrek gevlugt waren. ‘Op dezen weg,’ zegt michaud, die van geboorte een buitenlander, maar van gevoel en denkwijs een Rus is, ‘waren allen slechts door eene eenige gedachte bezield, die namelijk, dat het vaderland niet ongewroken mogt blijven; allen waren met eene grenzenlooze verknochtheid aan den troon vervuld. Beurtelings gaf ik mij over, nu eens aan smart, bij het aanschouwen van het tafereel, dat zich voor mijne oogen vertoonde, dan weder aan blijdschap, wanneer ik de algemeene geestdrift en al het verdere bemerkte, hetwelk ik bij elke schrede ontwaarde.’ Michaud werd onverwijld den Keizer te Kamennoi-Ostroff voorgesteld. Uit het droevige gelaat van den afgezonden Officier besloot de Keizer, dat het berigt geen zeer aangenaam zijn kon. - ‘Zeker zijt gij met treurig nieuws herwaarts gezonden,’ waren de eerste woorden van den Monarch. - ‘Helaas! met zeer treurig. Moskou is door ons verlaten geworden....’ ‘Hoe!’ viel de Keizer hem in de rede; ‘hebben wij dan eenen slag verloren, of heeft men mijne oude hoofdstad zonder veldslag prijs gegeven?’ ‘Moskou's omtrek,’ hernam michaud, ‘bood ongelukkiglijk geen gunstig terrein tot eenen veldslag met een' talrijker vijand aan; derhalve is de Opperbevelhebber overtuigd, dat hij een' reddenden maatregel gekozen heeft, door voor uwe Majesteit de armee te bewaren. De ondergang der troepen kon Moskou niet redden en zou de verderfelijkste gevolgen gehad hebben. Thans, daar de armee al de door uwe Majesteit voor haar bestemde versterkingen ontvangt, welke ik overal op mijnen weg in aantogt gevonden heb, zal zij weldra in staat zijn, aanvallende verrigtingen te beginnen, en den vijand te doen berouwen, dat
hij gewaagd beeft in het hart des rijks in te dringen.’ - ‘Is de vijand te Moskou binnengerukt?’ - ‘Ja, Sire, en op dit oogenblik ligt de stad reeds in de asch; ik heb ze in volle vlam verlaten.’ - Tranen verduisterden de oogen van den Monarch. ‘Mijn God,’ riep hij uit, ‘welk eene ramp!’ - ‘Bedroef u niet, Sire! Met elken dag wordt uwe armee sterker...’ Michaud's rede afbrekende, zeî de Keizer: ‘Uit alles, wat met ons gebeurt, moet ik besluiten, dat de Voorzienigheid groote offers van ons vordert, en inzonderheid van mij. Ik ben bereid, mij aan haren wil te onderwerpen; maar zeg mij, wat zeiden de troepen, toen men mijne oude hoofdstad, zonder een schot te doen, verliet? Heeft dit niet op den geest der soldaten gewerkt? Hebt gij geene ontmoediging bij hen bemerkt?’ - ‘Veroorlooft ge mij, Sire, rondborstig, als tot eenen krijgsman, tot u te spreken?’ -
{==41==} {>>pagina-aanduiding<<}
‘Dit verlang ik steeds; maar nu verzoek ik u, verberg mij niets; verhaal mij opregt alles, wat gij weet.’ - ‘Sire, zoo moet ik u dan bekennen, dat toen ik de armee verliet, allen, van den Opperbevelhebber tot den laatsten soldaat, in onbeschrijfelijke vrees verkeerden...’ - ‘Wat zegt gij? Van waar kwam die vrees? Is het mogelijk, dat mijne Russen zich door het ongeluk hebben laten nederslaan?’ - ‘Neen, Sire, zij vreezen alleen, dat gij, in de goedheid uws harten, vrede mogt sluiten; zij branden van begeerte om te strijden, en u door hunne dapperheid en door de opoffering van hun leven te bewijzen, hoe zeer zij aan u verknocht zijn.’ - De Keizer klopte nu michaud op den schouder en zeide: ‘Gij hebt mij een pak van het hart genomen; gij hebt mij gerust gesteld. Keer naar de armee terug; zeg mijnen getrouwen onderdanen, overal, waar gij doorreizen zult, dat, zelfs
wanneer mij niet een eenig soldaat meer mogt overblijven, ik mijnen getrouwen Adel en mijne wakkere boeren zal oproepen, zelf hen zal aanvoeren, en al de hulpmiddelen van mijn rijk in beweging zal brengen. Rusland biedt meer hulpmiddelen aan, dan de vijand waant. Wanneer het echter door het lot en Gods Voorzienigheid bepaald mogt zijn, dat mijn geslacht niet langer op den troon mijner voorvaderen zal heerschen, zoo zal ik, nadat ik alle pogingen uitgeput heb, mij eenen baard tot hiertoe (met de hand op zijne borst wijzende) laten groeijen, en liever mij getroosten, in het diepst van Siberië van droog broed te leven, dan de schande van mijn vaderland en van mijne wakkere onderdanen, welker opofferingen ik naar eisch waardeer, te onderteekenen. De Voorzienigheid beproeft ons; wij willen hopen, dat zij ons niet verlaten zal.’ Bij deze woorden begon de Keizer in het vertrek op en neder te gaan; zijn gezigt vlamde. Met rassche schreden naar michaud terug keerende, drukte hij hem de hand, en zeide: ‘Vergeet niet, wat ik u thans zeg; misschien komt er een tijd, waarop wij het ons met genoegen herinneren zullen: napoleon of ik, ik of hij! Beide te gelijk kunnen wij niet regeren. Ik heb hem leeren kennen; voortaan bedriegt hij mij niet meer.’ - ‘Sire,’ antwoordde michaud, ‘uwe Majesteit onderteekent op dit oogenblik den roem van uw volk en de redding van Europa.’ - ‘Moge uwe voorspelling vervuld worden!’ zeide alexander; ‘begeef u ter rust, en houd u gereed naar de armee terug te keeren.’
Dit uiterst belangrijk gesprek heeft, naar des Schrijvers verzekering, van woord tot woord aldus plaats gehad, daar Graaf michaud onmiddellijk na hetzelve den inhoud daarvan opgeschreven

{==42==} {>>pagina-aanduiding<<}
heeft, en een eigenhandige brief van dien Graaf tot deze opgaaf gebruikt geworden is.

André, de kunstwerker in hout.

In het jaar 1527 leefde te Brugge een kunstenaar in hout, met name andré. Hij was ongemeen bekwaam in zijn vak, en de door hem vervaardigde kunstwerken hadden hem in verscheidene Vlaamsche steden eenen grooten naam verworven. Zijne vrouw was overleden; hem was slechts een eenig kind overgebleven, een meisje, maria geheeten, dat hij teeder beminde. Ook woonde eene tante bij hem in, die van ouderdom reeds bijna blind en doof was, en die uiterst spaarzaam leefde. Daar men evenwel wist, dat zij eenig vermogen bezat, geloofde men in de buurt, dat zij aanmerkelijke sommen had overgegaard. Ja, men wilde zelfs weten, dat wijlen haar man, die vroeger overman van het metselaarsgild geweest was, haar schatten had nagelaten, welke zij uit gierigheid verborgen hield.
Andre bezat de genegenheid van al zijne kunstgenooten; slechts een eenige onder hen haatte hem, maar die eene was ook, door het booze en heftige van zijnen aard, een gevaarlijk vijand. Deze man, die jacob van der pette heette, moest voor onzen andre in bekwaamheid verre onderdoen; daarom verging hij van jaloezij, en greep elke gelegenheid aan, om van zijnen mededinger kwaad te spreken en deszelfs werken te verachten. Evenwel, zijne boosaardigheid had de uitwerking niet, welke hij daarvan verwachtte. Andre's roem steeg van dag tot dag, en bij elke bestelling van gewigt dacht men aan hem. Nog onlangs had het St. Donatsstift hem eene communiebank te vervaardigen gegeven, tot welk stuk van der pette zich reeds vroeger had aangeboden. Even zoo had de stad IJperen bij andré eenen predikstoel besteld, naar welken van der pette mede gestaan had. Dit had den haat van dezen laatsten tot razernij doen stijgen, en hij had besloten, zijnen vijand te verderven, al moest hij er zelf het leven bij inschieten.
Het was den 30 November 1527. De keuken van baas andre, die tevens tot eetzaal diende, had een feestelijk voorkomen, en alles daarin was rein en net. In het blankgeschuurde koper- en tinnegoed kon men zich spiegelen. Aan den haard brandde met heldere vlam een groote takkebos. Het ontbijt was iets overvloediger dan gewoonlijk; men at aan eene fijn uitgesneden tafel van

{==43==} {>>pagina-aanduiding<<}
eikenhout: het was andre's verjaardag. Maria was vroeg opgestaan, en had alles zoo ingerigt, om haren vader te verrassen, de oude tante margot had een tijdlang de bewegingen van haren lieveling met zigtbare vreugde gadegeslagen, wendde vervolgens zich naar het vuur, en roerde met de tang onder de kolen rond.
Het weder was koud, en in de straten van Brugge hing een zoo zware mist, dat men naauwelijks vijf schreden van zich af kon zien. Het had negen ure geslagen. Andre, die den volgenden morgen naar IJperen moest vertrekken, was uitgegaan, om gereedschap te koopen. Maria luisterde een tijdlang aan de deur, en hoorde eindelijk van buiten treden naderen; zij sprong op van vreugde, want een kinderlijke inval was haar in de gedachten gekomen: geheimzinnig legde zij den vinger op den mond, en, met de vlugheid van eenen vogel hare tante voorbijsnellende, verborg zij zich achter de venstergordijnen. Op hetzelfde oogenblik ging de deur open, en een man trad binnen. Zijn haastige gang, zijne vonkelende oogen, zijne krampachtig bewogene gelaatstrekken getuigden van de opgewondenheid zijns gemoeds. Het was jacob van der pette. Maria kende hem niet. Zijn uitzigt joeg haar zulk eenen angst aan, dat zij niet waagde uit haren schuilhoek te voorschijn te komen. Jacob keek wild in het rond, en vroeg aan margaretha, waar haar neef was. De tante, welke hem voor eenen vriend van andre hield, waarschijnlijk gekomen was om hem met zijnen feestdag geluk te wenschen, dankte hem met eenige beleefde woorden, er bijvoegende, dat, indien andre vrienden bezat, hij dit aan zijne goedhartigheid te danken had en het ook wèl verdiende. ‘Vrouw,’ riep jacob heftig, ‘wat raakt mij zijn geluk?’ Zij verstond niet veel van dit snel en heftig gesproken antwoord. ‘Ja, ja,’ ging zij voort. ‘men begint te erkennen, wat hij waard is, en geen geringe eer is het voor hem, dat hij onder zoo velen uitverkoren geworden is, om den St. Maartens predikstoel te IJperen te beitelen.’ - ‘Vervloekt zij uw troetelkind!’ sprak
jacob, op de tanden knarsende; ‘liever wilde ik, dat hij een' dolksteek in het hart had!’ - ‘Ja wel,’ ging de oude voort, die slechts het laatste woord verstaan had, ‘Ja wel heeft hij een hart; een regt goed hart. God weet, dat hij niemand iets kwaads toewenscht, ook is niemand hem vijandig.’ Jacob wrong van woede de handen en kon zich niet langer bedwingen. ‘Ik zal die uitbundige vreugd wel weten te storen,’ riep hij, en, terwijl hij opsprong om naar buiten te snellen, stiet hij de

{==44==} {>>pagina-aanduiding<<}
oude tante zoo geweldig tegen het lijf, dat zij waggelde en op den grond viel.
Maria ijlde sidderend hare tante te hulp, en poogde haar op te heffen; de arme vrouw had zich een gat in het hoofd gevallen, en het bloed stroomde uit de wond; het kind huilde en schreeuwde van angst. Andre trad binnen, zag het schrikkelijke tooneel, nam de oude vrouw in zijne armen, en poogde haar te doen bekomen: zij was dood! Maria's schreeuwen had de buren doen zamenloopen. Zij ijsden op dit afgrijselijk tooneel: maria in wanhoop; andre bleek en buiten zichzelven, het ziellooze ligchaam in de armen houdende; de vloer als overstroomd van bloed: al deze omstandigheden wekten het vermoeden, dat er eene misdaad begaan was. Men herinnerde zich de onderstelde schatten der oude vrouw. Mogelijk was het, dat andre, in eene oogenblikkelijke verlegenheid om geld, haar het geheim daarvan had willen ontwringen; waarschijnlijk had zij tegenstand geboden, en van daar de kwetsuur, die haren dood ten gevolge gehad had. Deze, door sommigen gemaakte gissingen, werden terstond eenstemmig als onloochenbare waarheid aangenomen. Vergeefs vertelde maria, wat zij gehoord en gezien had; zij kon den naam van den man niet noemen, die hare tante op den grond geworpen had, en ook wist zij hem niet naauwkeurig genoeg uit te duiden om hem te doen herkennen. Men gaf dus geen gehoor aan hare getuigenis, en naauwelijks was een half uur na het voorval verloopen, of andre werd door het geregt in hechtenis genomen.
Eer hij voor de regtbank verscheen, moest de brave man langen tijd in de gevangenis doorbrengen. Hij werd meermalen verhoord; steeds gaf hij dezelfde, uiterst eenvoudige antwoorden. Van der pette was door niemand gezien geworden; de mist had zulks belet; al de buren verklaarden, dat zij niemand anders dan andre alleen bij zijne tante en dochter aangetroffen hadden. Op het oogenblik zijner gevangenneming had andre eenige stukken goudgeld bij zich; van waar had hij deze bekomen? Hij hield staande, dat zijne tante ze hem geleend had, om gereedschap te koopen; dit antwoord voldeed den regter niet. Van zijnen kant stookte van der pette het vuur der algemeene verbittering tegen den ongelukkigen andré ondershands aan, stelde al de schijngronden, die tegen hem getuigden, in het ongunstigste verband, en mengde huichelend medelijden onder zijne lasteringen. Eindelijk werd het oordeel geveld: het geregt sprak over andré het doodvonnis uit! Daar echter zijne verdiensten als kunstenaar

{==45==} {>>pagina-aanduiding<<}
en zijne bekende braafheid niet geheel zonder invloed waren, verwierven zijne vrienden een uitstel: eerst over een jaar zou het vonnis voltrokken worden, en in dien tijd zou andré voor het paleis van justitie eenig werktuig naar zijne verkiezing vervaardigen. De donkere zaal, waarin zijn vonnis gesproken was, had eenen diepen indruk op hem gemaakt: hij besloot in dezelve een werk na te laten, dat zijnen naam vereeuwigen zou. Zonder verwijl begon hij den arbeid. Elken ochtend bragt eene wacht hem in het justitiepaleis, en elken avond leidde zij hem naar zijnen kerker terug. Meer dan eenmaal ontzonk hem de moed en wierp hij zijnen beitel van zich, met het vaste voornemen om dien niet weder in de hand te nemen; doch het bijzijn zijner dochter maria, die verlof had, elken dag eenige uren bij hem door te brengen, gaf hem nieuwe krachten. Hij beitelde standbeelden, wapenschilden, sieraden van allerlei aard, en ontwikkelde daarbij eene vruchtbare vindingskracht, eene zeldzame behendigheid in het hanteren van den beeldsnijders beitel. Eindelijk wilde hij nog zichzelven overtreffen; en, ofschoon hij minder in het steenhouwen dan in het houtsnijden geoefend was, werkte hij de basreliefs van het fries in albast uit. Zij verbeelden de geschiedenis der kuische susanna. Het gevoel der onregtvaardigheid, van welke de Joodsche schoone bijna het offer geworden was, had hem waarschijnlijk dit onderwerp aan de hand gegeven; helaas! er kwam voor hem geen tweede daniel, om de ongegrondheid der tegen hem ingebragte beschuldiging te bewijzen.
Het jaar was ten einde en het werk voltooid. Men berigtte den kunstenaar, dat de Magistraat eerstdaags zijn werk bezigtigen zou. De raadsheeren kwamen ook werkelijk, en bewonderden den voortreffelijken arbeid; maar de verandering, welke zij in andré's gelaat ontwaarden, versterkte bij sommigen, die daarin eene werking van het geweten meenden te zien, den opgevatten waan. Hij had zich zoozeer ingespannen, hij had zoo veel geleden, dat zijn gelaat geheel vermagerd was, en zijne oogen strak in het hoofd stonden. Men sprak hem troost toe, en liet hem op verzachting zijner straf hopen. Hij dankte met eene zwakke stem, terwijl hij nogmaals zijne onschuld betuigde, verklarende overigens, dat het leven voor hem niets aanlokkelijks meer had, maar dat hij zijne dochter aan de barmhartigheid der regters beval. Zijne woorden waren hartroerend; met deelneming hoorde men dezelve aan. Bij hun vertrek verzekerden hem de raadsheeren, dat men des anderen daags zijn lot beslissen zou, en dat hij meer grond had om te hopen, dan om te vreezen.

{==46==} {>>pagina-aanduiding<<}

Des anderen daags kwam een raadsheer in de gevangenis, en verkondigde den cipier, dat het vonnis vernietigd en dat andre, op grond van het ontoereikende der bewijzen, ten volle vrijgesproken was. Vol blijdschap snelt die man, door den raadsheer gevolgd, naar andre's kerker,.... het was te laat; andré was gestorven!

⋆ ⋆ ⋆

Het thans te Brugge bestaande paleis van justitie is in 1722 op de puinhoopen van een oud gebouw gesticht, hetgeen vroeger het paleis der Graven van Vlaanderen geweest, en door filips den Goeden aan de stad geschonken was. In het latere gehouw heeft men iets van het vroegere behouden, en met name den schoorsteen, die van andre's hand is. De basreliefs van het fries stellen, gelijk wij gezegd hebben, de geschiedenis van susanna voor; de houten standbeelden zijn die van kare V met schepter en wereldbol, van maxlmiliaan en maria van bourgondië, van karel den Stouten en van margaretha van Engeland. Ook heeft de kunstenaar in zijn werk verscheidene schilden, met de wapens van Spanje, Bourgondië, Braband en Vlaanderen, aangebragt.

Cooper en zijne afkomst.

De Heer james fenimore, de bekende Amerikaansche Schrijver, heeft te Niouw-York een proces van injurie tegen den Heer webb, uitgever van het aldaar verschijnende dagblad the Enquiren, begonnen, omdat deze, tot wederlegging van eene opgaaf in coöper's jongste werk (Home as fourd), in zijn blad eenige ophelderingen over de afkomst van den Heer cooper gegeven had. Laatstgemelde moet zich, in gemeld werk, als eene soort van Amerikaanschen Lord hebben voorgedaan, die eene opvoeding genoten had, zoo als zulks in de Vereenigde Staten zelden het geval is. Hiertegen voert de Heer webb aan, dat de Heer cooper, wel is waar, van eerlijke, doch tot zeer lagen stand behoorende lieden afstamt; dat zijn vader een vischkooper geweest was, die zijne waar langs de straten van Burlington had uitgevent; dat deze naderhand, toen hij eenig vermogen verzameld had, eene wagenmakerij had aangelegd, en hierbij zoo zeer vooruitgekomen was, dat hij tot Vrederegter van het oord, waar hij thans nog woonde, gekozen geworden was; dat de grootmoeder van den Heer cooper, van moederszijde, op de markt te

{==47==} {>>pagina-aanduiding<<}
Philadelphia moeskruiden en andere groente verkocht, en zich daarbij, dit moest men zeggen, zulk eenen naam verworven had, dat men er zich nu nog de oude moeder fenimore en hare voortreffelijke waren herinnerde. - Ontwijfelbaar behoorde de Heer cooper, wanneer het met de zaak inderdaad zoodanig gesteld is, deze openbaarwording van zijnen stamboom eer als eene huldiging, dan als grond tot een proces van injurie, op te nemen; want ontwijfelbaar strekt het hem tot des te grooter eer, onder zulke omstandigheden zijnen ver verbreiden letterkundigen roem verworven te hebben. Ondertusschen schijnt het, dat de Heer cooper werkelijk bewijs van zijne voorname afkomst wil leveren, en vandaar het geding, met hetwelk de niets verzwijgende faam zich gehaast heeft, ook het lezend publiek aan deze zijde van den Atlantischen Oceaan bekend te maken.

Fransche speculatie.

Onlangs kwam voor de Parijzer regtbank van koophandel een ergerlijk regtsgeding, hetwelk reeds uit den tijd der restauratie afkomstig is, en zeker der Julij-revolutie niet te last gelegd kan worden. Het daarbij geoefende bedrog is des te schandelijker, alzoo men den mantel der destijds herleefde godsdienstigheid aangenomen had, om schijnheiliglijk zooveel te zekerder te kunnen bedriegen. In het jaar 1823, namelijk, gaven de Graaf van persan, een Ridder van St. Louis, die zoo 't schijnt ten hove zeer gezien was, benevens zekere Chevalier bernard, voor, onder bescherming van den heiligen lodewijk, werkplaatsen van liefdadigheid te willen aanleggen, waarin vele behoeftige kinderen opgenomen en door eene daartoe op te rigten handelsmaatschappij acht jaren lang als leerlingen onderhouden en onderwezen zouden worden. De voortbrengselen van hunnen arbeid zouden de winst dergenen uitmaken, die in dit gezelschap van weldadigheid aandeelen zouden nemen. Ter uitvoering van dit ontwerp zou men eene som van 37,800,000 francs opnemen, verdeeld in 75,000 actiën à 500, en 30 actiën à 10,000 francs. Van zoo eene ontzettende uitgebreidheid was het plan, hetwelk deze twee gelukzoekers uitgedacht hadden. De een had zich bij voorraad 10, de ander 20 der groote actiën toegedeeld, welke zij te gelde dachten te maken, hetwelk alsdan den eenen een sommetje van 100,000 fr. den anderen het dubbele daarvan zou ingebragt hebben, als loon voor hunne heerlijke uitvinding. Om aan het geheel de

{==48==} {>>pagina-aanduiding<<}
kroon op te zetten, werd zekere Heer destaillades als directeur en kassier, met eene jaarwedde van 18,000 francs, aangenomen. Van de werkplaatsen van liefdadigheid kwam niet het geringste tot stand. Maar de Chevalier bernard had ten behoeve van zekere vrouw, die zich valschelijk voor eene Markiezin devaussenay uitgaf, over drie actiën van 10,000 fr. beschikt, welke deze intrigante, die met de beide avonturiers in verstandhouding was, aan den man poogde te brengen. De policie kwam tusschenbeiden. Zoo 't schijnt, vond de Graaf van persan middel, om zich uit de klem te redden; waarschijnlijk had hij daartoe zijnen invloed ten hove gebruikt; maar de Chevalier bernard en de gewaande Markiezin werden, als zwendelaars, tot gevangenisstraf en tot teruggave der ontvangene gelden veroordeeld. Waarschijnlijk is er van dit geld niets meer te vinden geweest, en nu onlangs heeft men voor de regtbank den notaris aangetast, die de actiën onderteekend en afgegeven had. Deze nogtans bragt in, dat hij met de zaak niet verder te maken gehad had, dan het contract op te stellen en af te geven, als ook de actiën aan de beide ondernemers en aan andere personen af te leveren. Uitspraak is nog niet geschied. Waarschijnlijk zullen, in allen gevalle, de bedrogenen niet weder aan hun geld geraken, en een andermaal zeker zullen zij niet zoo bereid zijn, actiën tot eene onder bescherming van st. louis geplaatste onderneming aan te koopen.

De galopade.

De te Wezel bij vogel uitgekomene Nederrijnsche Volksalmanak voor 1840 behelst, onder het hierboven geplaatste opschrift, de volgende vermaning, die bij de weder begonnene wintervermaken wel eenige overweging verdient:
Gij lacht misschien, wanneer gij het hierbij (in gezegden Volksalmanak) geplaatste prentje ziet, en meent, dat het eene carricatuur is, en dat de figuren onnatuurlijk verwrongene beelden zijn. Maar hierin hebt gij mis. Gaat eens met onbevooroordeeld gemoed in eene danszaal, en ziet er de dames, met vliegende haren, hoogkloppenden boezem, dikke zweetdroppels op het voorhoofd, ademloos hijgend u voorbijjagen, en gij zult bevinden, dat het plaatje maar al te getrouw is. Maar gij zult dan ook bevroeden, waarom onze vrouwen zwakkelijk en zenuwziek zijn, waarom zij hare natuurlijke pligten niet zonder gevaar voor haar leven vervullen kunnen, en waarom zoo vele daarbij de prooi van

{==49==} {>>pagina-aanduiding<<}
den dood worden. Want moet deze razernij niet noodwendig de gezondheid ondermijnen? Eene vrouw, die den geheelen nacht door danst, heeft, volgens eene matige berekening, eenen regtstreekschen weg van vier à vijf uren gaans afgelegd; en dien afstand legt zij, digt geregen, in vollen ren af. Geen ruiter zou van zijn paard durven vergen, zoo lang eenen weg in galop af te rijden - geen paard zou het uithouden - en onze zwakkelijke, zenuwzieke dames houden het uit! De alles te boven gaande onzinnigheid van zulk eene danswoede valt ieder in het oog - wij behoeven er niets meer bij te voegen. Daarom, gij vrouwen, hoedt u! gij vaders, mans, broeders, hoedt uwe dochters, vrouwen en zusters! Strijdt met allen ijver, met alle krachten tegen het snel-walsen, het galopperen! Elke zoo razend doorgedanste nacht kost haar een jaar van haar leven, en schokt hare gezondheid tot in derzelver innigste grondvesten. Dansen mogen zij, maar niet galopperen - dat moeten zij aan de paarden overlaten.

Brief van den lord protector Cromwell aan den kardinaal Mazarin, betreffende de Waldenzen.

(Onlangs door eenen Florentijner te Parijs in het licht gegeven.)

‘Het harde lot en de bloedige vervolgingen (cruentissimae caedes), onlangs door de Protestanten geleden, die eenige valleijen der Alpen in het gebied des Hertogs van Savoije bewonen, zijn de reden, waarom ik de hier ingeslotene brieven aan Z. Kon. Maj. (lodewijk XIV) en dit mijn schrijven aan uwe Eminentie gerigt heb. En daar ik niet twijfel, of eene zoodanige wreedheid, waarmede op zulk eene barbaarsche wijs tegen arme en onschuldige menschen gewoed is, zal het allerhoogste misnoegen des Konings wekken, zoo houde ik mij overtuigd, dat ook Gij uwe krachten en gunst, die hier den doorslag zouden kunnen geven, wel zult willen besteden, om mij datgene te doen bereiken, hetwelk ik, in het belang dier ongelukkigen, voor mij van Z. Kon. Maj. verzocht heb. Niets heeft den Franschen zoo zeer de welwillendheid van diegenen hunner naburen, welke de Hervorming toegedaan zijn, gewonnen, als die vrijheid en die voorregten, welke derzelver edikten en openlijke akten den Protestanten verzekerd hebben. Ons Gemeenebest ten minste heeft, niet zoo

{==50==} {>>pagina-aanduiding<<}
zeer om andere redenen, als wel voornamelijk daarom, de vriendschap en naauwe verbindtenis met de Franschen in eene zaak gezocht, welke sedert lang het voorwerp van eene onderhandeling met den Koninklijken Gezant geweest, en thans tot op het punt van sluiten genaderd is. Ja, de buitengewone goedheid van uwe Eminentie en de gematigdheid, welke Gij, bij het besturen van de hoogste aangelegenheden des rijks, jegens de Fransche Protestanten aan den dag gelegd hebt, uwe wijsheid en uwe grootheid van ziel geven mij regt op deze verwachting. Ik wensch, dat uwe Eminentie zich overtuigd moge houden, dat daardoor, en wegens de gedane stappen tot eene nog inniger verbinding tusschen het Gemeenebest en Frankrijk, die alzoo wordt aangeknoopt, uwe heuschheid en welwillendheid mij tot wederdienst verpligten.

Gegeven in onze Aula te Westminster, den 25sten Mei 1655.

oliver, Protector.’

Gevaar en redding.

Eene te Buffalo, in Noord-Amerika, uitkomende Courant verhaalt eene hoogstmerkwaardige levensredding, welke nabij den waterval van Niagara heeft plaats gehad. Bij het leggen eener brug over den stroom, ongeveer 300 of 400 voet boven den val, op welke plaats de snelheid van den stroom meer dan 30 Engelsche mijlen in het uur bedraagt, viel een der timmerlieden, chapin geheeten, in het water, en werd met schrikbarende vaart naar de groote katarakt gesleept. Onvermijdelijke dood scheen zijn lot te moeten zijn. Gelukkigerwijs echter was hij door den val niet gekwetst geworden, en verloor ook, te midden van zijnen hulpeloozen toestand, geen oogenblik zijne tegenwoordigheid van geest. Door groote bekwaamheid in het zwemmen gelukte het hem, een klein, ongeveer 80 voet in omtrek hebbend eiland, het uiterste der zoogenaamde Cedereilanden, die slechts omtrent 100 voet van den waterval verwijderd en bijna juist in het midden tusschen het Geiteneiland en den Amerikaanschen oever liggen, te bereiken. Hier stond hij nu, wel een uur lang, smeekende naar de toeschouwers aan den oever uit te kijken, zonder dat hij zich, wegens het vreeselijke gebulder van den val, door hen kon doen verstaan. De eenige misschien, in eenen omkring van 50 mijlen, die eene proeve tot redding ondernemen kon, was een inwoner van een der naburige dorpen, met name robinson, een man van ontzettende ligchaamskracht, groote onverschrokkenheid, en tevens een volleerd schipper. Vrijwillig bood hij zich tot het reddingswerk aan. Spoedig werd eene kleine boot met twee riemen op de plaats gebragt. Moedig trad robinson er in, en begon zijn waagstuk. Met bewonderenswaardige behendigheid voer hij elke der pijlsnel stroomende rivierkillen door, bij de daartusschen liggende draaikolken een oogenblik ophoudende, om nieuwe krachten te verzamelen.

{==51==} {>>pagina-aanduiding<<}
Binnen weinige minuten was hij het eiland nabij gekomen. Nog slechts een eenig versneld stroomvak was te overwinnen, hetwelk digt langs het eiland heenging en den toestand ongemeen vermoeijelijkte. Een oogenhlik hield hij stil; vervolgens schoot hij, met inspanning van al zijne spierkracht, er door henen en sprong uit de boot - maar zijn voet gleed uit, en hij viel achterover in den voorbijschietenden stroom. Ademlooze stilte heerschte onder de toeschouwers. De boot scheen zonder redding verloren, en de stoute schipper in het oogschijnlijkste doodsgevaar. Bij geluk had hij in het vallen de boot niet losgelaten; hij sprong er weder in, greep de riemen, en eene hernieuwde poging bragt hem gelukkiglijk op het eiland. Hiermede viel allen, die getuigen van de onderneming waren, een pak van het hart. Evenwel het grootste deel van den arbeid moest nog gedaan, het grootste gevaar nog getrotseerd worden. Bedaardheid en kracht van armen alleen konden het doel doen bereiken. Robinson bewees, dat hij beide bezat. Met dezelfde koelbloedigheid en overleg, maar met oneindig meer inspanning en gevaar, legde hij, na den timmerman aan boord genomen te hebben, denzelfden weg ten tweeden male af, en kwam, onder een onbeschrijfelijk vreugdegejuich der aanwezigen, te midden van welke de vrouw en de kinderen van chapin zich bevonden, behouden bij het Geiteneiland aan.

Oordeel van Montesquieu over den toestand van Europa.

(Esprit des Loix, Livre XIII. Chap. 17.)

Het is merkwaardig, hoezeer dit oordeel ook op den tegenwoordigen staat der zaken past. Heeft men dan deze wijze woorden in een tijdsverloop van eene eeuw niet leeren aanwenden?
‘Eene nieuwe ziekte heeft zich in Europa verbreid. Zij heeft onze Vorsten aangetast, en doet hun een ongelijkmatig aantal troepen onderhouden. Deze kwaal heeft hare verheffingen en wordt noodwendig besmettelijk; want zoodra de eene Staat zijne troepen vermeerdert, vermeerderen de anderen ook plotseling de hunne; zoodat men er niets door wint, dan eenen algemeenen ondergang. Elk Monarch houdt al de legers bijeen, die hij zou kunnen hebben, zoo zijne volken gevaar liepen van uit hun land verjaagd te worden, en men noemt dezen staat Vrede. Daardoor is dan ook Europa zoo geruïneerd, dat particulieren, die zich in den toestand der drie rijkste Mogendheden van dat werelddeel bevonden, broodsgebrek zouden lijden. Wij zijn arm met al de schatten des heelals, en weldra zullen wij, door soldaten te hebben, niets anders meer dan soldaten hebben en met Tartaren gelijk staan.
De groote Vorsten, niet tevreden met de troepen der kleineren te koopen, beijveren zich van alle kanten, om verbindtenissen te betalen, d.i. in bijkans alle gevallen, om hun geld zoek te maken.

{==52==} {>>pagina-aanduiding<<}

Het natuurlijke gevolg van zulk eenen toestand is de gedurige verhooging der belastingen, en alle toekomstig herstel wordt reddeloos verloren, door dat men niet meer op de inkomsten rekent, maar met zijn kapitaal oorlog voert. Het is zelfs niet ongehoord, dat Staten hunne hulpmiddelen met hypotheek bezwaren te midden van den Vrede, en, om zich te ruïneren, middelen bezigen, die zij buitengewoon noemen, en die het ook waarlijk in die mate zijn, dat de meest roekelooze jongeling ze naauwelijks zou uitdenken, om zich geld te verschaffen.’




Bede bij het nieuwe jaar.


Daar slaat het uur van middernacbt! 
Weêr heeft het Jaar zijn' loop volbragt; 
Weêr voerde 't ons een schrede nader 
Aan 't Huis van onzer aller Vader. 
 
Een schrede naar Zijn eeuwig Huis! 
Voor velen onder leed en kruis; 
Voor enklen onder lustwaranden; 
Voor allen in Gods Vaderhanden. 
 
Wat viel er menig dierbaar pand, 
Dat nu ons beidt in 't Vaderland, 
En liet ons bitter treurende achter, 
Deez' hulpeloos en dien als wachter! 
 
Den hulpeloozen helpe God! 
De wachter draag' geduldig 't lot, 
Hem door de Alwijsheid hier beschoren, 
En hoede, wie hun steun verloren! 
 
Die Vader, die het lijden zond, 
Doet ééns, op 't vroom gebed, den stond 
Van troost in 's lijders ziel verrijzen, 
En ééns, gewis, zal hij Hem prijzen. 
 
Maar wie er leed, of wie genoot, 
Hij drink' den kelk, dien God hem bood; 
Zij dankbaar Dien, die hem verblijdde, 
Of kuss' de Hand, die hem kastijdde! 
 
Doch, wat dit Jaar ook baren moog', 
Voor allen stijg' de bede omhoog: 
‘Wil, God, (ten zij, door kruis, wij loutering behoeven) 
Meer onze dankbaarheid dan lijdzaamheid beproeven!’ 
 
IJ. 







{==53==} {>>pagina-aanduiding<<}

Mengelwerk.

Balthasar Bekker als mensch beschouwd.

Door W. Eekhoff.


Rampzalig, die voor spooksels beven! 
Rampzalig, boven al wat ooit rampzalig was! 
Gezegend, die hun schrik uit Holland hebt verdreven, 
Gezegend, bekker, zij uw asch! 
 
bilderdijk. 

Indien men de geschiedenis der volken enkel wilde beoefenen om het genot, dat zij aanbiedt, dan zoude men zich meermalen grootelijks bedrogen en teleurgesteld vinden. Enkele tijdperken en gebeurtenissen toch zijn meer in staat om onze zucht naar kennis ter neder te slaan en ons gevoel te beleedigen, dan om ons verheffende denkbeelden in te boezemen, welke ons verstand en gemoed tevens bevredigen. Soms is zij eene aaneengeschakelde geschiedenis van de menschelijke dwalingen, inzonderheid als wij de Kerkelijke Geschiedenis raadplegen. Wij zouden berusten in de kortzigtigheid van ons geslacht, daar wij toch, in weerwil van die dwalingen, de waarheid allengs meer en meer zien veld winnen, zoo wij niet overal redenen vonden, om ons te bedroeven en te ergeren over de onbeschaamde driestheid, waarmede de domheid steeds woedde, om allen voortgang in kennis en verlichting tegen te gaan. Zelfs in heilige zaken, welke de hoogste belangen des menschen, die van zijnen vrijen en onafhankelijken geest, betreffen, zien wij dikwijls uitgelatene driften en hartstogten woelen - niet om die vrijheid en onafhankelijkheid te handhaven, maar om, door allerlei gezag, den mensch tot de erkentenis te dwingen van gevoelens, welke voor hem vernederend, voor zijnen grooten Schepper beleedigend zijn.

{==54==} {>>pagina-aanduiding<<}

O! 't kost dan veel, onze verontwaardiging te bedwingen, en met Christelijke gezindheden vervuld te blijven, als wij die onbeschaamde pogingen zien gelukken, en het rijk der domheid de zege zien behalen op het rijk van waarheid, wijsheid en deugd. En alleen de gedachte, dat deze getabberde mannen des bloeds, met al hunne geleerdheid en met al hun gezag, wel de erkenning van de waarheid, in hunnen leeftijd, vermogten tegen te werken, maar dat zij geenszins de waarheid zelve konden vernietigen en voor volgende meer verlichte geslachten ontoegankelijk maken, bemoedigt ons bij den wensch naar licht en vooruitgang, waartoe de Voorzienigheid den menschelijken geest bestemd heeft.
Te midden van al dat woeden en woelen vallen ons echter dikwijls personen in het oog, die, als de voorwerpen of de onschuldige oorzaken van dien strijd, door verhevene talenten schitteren; talenten, welke hun den nijd, den haat en de vervolging berokkenden van laatdunkende wezens, die geene verheffing boven zich konden dulden, of eenig licht wilden erkennen, dat niet door hen ontstoken was. En de man, dien de hoogste Wijsheid verordende, om de verlichting en beschaving zijner medemenschen te bevorderen, schijnt zijn doel te missen, en verpligt te wezen, zijne rust en zijn geluk aan het belang zijner zaak op te offeren.
Hoe vele hervormers des menschdoms hebben dezen strijd niet gestreden, en tal van rampen door de mededeeling van hunne gevoelens geleden! Ook balthasar bekker had een dergelijk lot te verduren, toen hij het, als de vrucht van jaren overpeinzens, waagde, eene poging te doen, om den mensch te verlossen van de vrees voor de magt van een ingebeeld wezen, welks erkenning der Christenheid nog steeds op zoo vele bloedige offers te staan kwam.
Het is waar, wij stemmen het hauber (*) gaarne toe, ‘dat de nakomeling zich vooral daarover dankbaar mag verheugen, dat de werken van bekker en thomasius zoo veel tegenstand ontmoet en zoo veel onrust verwekt hebben.

{==55==} {>>pagina-aanduiding<<}
Zonder dit gevolg zouden de schrijvers hunne oogmerken niet hebben bereikt en de Duivel in aanzien zijn gebleven. Die werken waren anders in de kasten der geleerden weggezet, en het oude bijgeloof aangaande de magt en de kracht van den Duivel zoude nog lang geheerscht hebben.’
Geldt dit gezegde ten volle op de zaak van bekker, niet minder groot was de invloed van de tegenwerkende omstandigheden op zijn' persoon, op zijn karakter, op zijne geheele menschelijkheid. ‘Geen stuurman of piloot,’ zegt johan de brune (*) met regt, ‘en hebben hun kunste binnenshavens of in de kalmte geleerd. Een mensche ook en wordt geen ware mensche, dat is standvastig en godvruchtig, als in het gedrang en persinge van tegenspoed. De verdrukking leert hem kennen de kracht of zwakheid die hij heeft; zij slaat uit den mensch, gelijk de vuurkei uit het staal, de sprenkelen van het goddelijke vuur, dat hij in zijn hart draagt, en doet alzoo uitschitteren de beginselen der volkomenheid, die God de Heer geliefd heeft in hem te werken.’
Dikwijls is het leven van bekker beschreven; meerma len zijn de onrustige omstandigheden, welke al zijne goede bedoelingen achtervolgden, vermeld; doch de wijze, waarop hij zich te midden van deze voor hem zoo lastige woelingen gedroeg en waarop hij zijne belagers behandelde - deze is dikwijls evenzeer verwaarloosd als de naauwkeurige kennis van zijn karakter, van den geest en den toon, waarin hij handelde, en van de godsdienstige gezindheid en stemming zijns gemoeds.
Wij erkennen het, deze taak is moeijelijk. En nogtans willen wij pogen, uit verschillende zijner werken en berigten aangaande zijn leven, eene proeve te geven van de gezindheden en gevoelens van bekker als mensch jegens anderen, zoowel in de hitte der vervolging, als wel voor namelijk in de laatste dagen zijns levens. De bijzondere

{==56==} {>>pagina-aanduiding<<}
hoogachting, welke wij voor bekker als mensch en als geleerde koesteren, spoort ons hiertoe aan, en geeft ons hoop op de vervulling van onzen wensch, om hierdoor ook bij anderen eene gelijke hoogachting op te wekken, of, zoo die reeds bestaat, te versterken.

Van zijne eerste intrede in het openbare leven af scheen bekker geroepen te zijn om te strijden en in geschillen en twistgedingen gewikkeld te worden. Dit is geen ongewoon verschijnsel in het dagelijksche leven bij menschen, wier wederstrevig gemoed zich tegen alles, wat bestaat, verzet, of die, in hunne vermeende wijsheid, alles wanen beter te weten of naar hunnen zin te willen veranderen. Doch, (wij zullen het later met bewijzen staven) zoodanige geest was in bekker niet. Wel had hij van de natuur een forsch ligchaam, een ruw voorkomen en een ongunstig gelaat ontvangen, - nogtans was de toon van de geschriften, waarin hij de gebreken zijner eeuw zocht te herstellen, zoo bescheiden en minzaam, dat hij althans daardoor niet den tegen hem opgewekten nijd verdiende. Neen, bij een helder verstand en een braaf en gevoelig hart schijnt hij, ondanks dat ongunstig uiterlijk, zelfs innemende manieren bezeten te hebben; zoo wij dit immers mogen afmeten naar den uitslag eener zaak, welke op het geluk van zijn volgend leven een zoo vermogenden invloed had. Nog vóór hij als Predikant te Oosterlittens beroepen was, en terwijl hij nog het Rectoraat te Franeker waarnam, had hij het geluk gehad, de hand te verwerven van elske walkens, eene vrouw van uitmuntende schoonheid en zachtzinnigheid, de dochter van hajo walkens, Predikant te dier stede. Zeven jaren lang was hij in haar bezit gelukkig geweest, toen zij hem in 1664 door den dood ontrukt werd. Zeer zwaar viel hem dit verlies, dat hij nogtans met Christelijke gelatenheid droeg, ook blijkens dat, voor dien tijd, fraaije Grafschrift, hetwelk in het koor der dorpskerk nog hare nagedachtenis bewaart:

Hier ligt het aardig beelt, hier rust het jeugdig leven 
Van Bekkers brave Vrouw. O jammer! Maar wat noot! 

{==57==} {>>pagina-aanduiding<<}

Haar Vader riep se t' huis; haar Man, die moest haar geven; 
Zij leeft daar weer op 't nieuw, gekweekt in Abr' ams schoot. (*) 

Toen bekker nu ten jare 1666 als Predikant te Franeker beroepen werd, vernieuwde hij de vriendschap met de weduwe en de zonen van zijnen hooggeschatten leermeester Prof. bernardus fullenius, maar inzonderheid met deszelfs uitmuntende dochter frouck, die toen weduwe was van den Advocaat Mr. j. bloemendal, Secretaris van Dokkum. Ofschoon haar volle neef, de later als held en vestingbouwkundige zoo beroemde menno Baron van coehoorn te gelijk naar haar hart en hare hand mogt dingen, bekker viel het te beurt, boven dezen fieren en schoonen Edelman voorgetrokken te worden en beide te verwerven. Wij zullen later zien, hoe vele redenen hij had, dit geluk op hoogen prijs te stellen.
Wel verre dus, dat eene wrevele of wederstrevende gezindheid oorzaak zoude geweest zijn van de twisten en geschillen, welke bekker, eerst te Oosterlittens wegens zijne nieuwe Leerboeken voor kinderen, en daarna te Franeker wegens het houden van godgeleerde voorlezingeu en het uitgeven van een berigt over de nieuwe wijsbegeerte van descartes, door openbare en geheime vijanden berokkend werden. Nadat eens door synodaal gezag bepaald was, wat men in Nederland in de Godgeleerdheid voor waarheid te houden had, kwam het velen eene misdaad voor, om, tegen het kerkelijk gezag, nadere onderzoekingen deswege te doen. Bekker, integendeel, bezat eene ijve-
{==58==} {>>pagina-aanduiding<<}
rige waarheidsliefde en zucht naar zelfstandigheid en degelijkheid. ‘Hij wilde, hetgeen hij weten moest, niet naar waarschijnlijkheid, maar grondig verstaan.’ Hij wilde met de wetenschap vooruitgaan, en meende vrijheid te hebben, zijne denkbeelden bescheiden mede te deelen. Hij bekent zelf openhartig, welke drijfveren hem daartoe aanspoorden. ‘Ik zoeke de waarheid, (zegt hij) en hoewel wij in dezen tijd nog niet rijp van verstande zijn, ben ik altijd genegen geweest, van de waarheid van tgene ik zag of hoorde vezekerd te zijn, en ben daardoor in de vrijheid gebleven, zonder mij aan iemand streng te binden. Nogtans was ik altijd van meeninge, dat men elkander om verschil van gevoelens, behoudens den gemeenen grond van de gezonde leeringen, niet behoort te haten of te mijden. Maar het wil noode in den man, dat hij een gevoelen, daar hij zoo veel werks en zoo veel zins op hadde, daar hij zoo voor leed en streed, zal laten varen. Ook ik wil mij zelven wel laten zeggen, zoo mij iemand iets beters toont. Wat hen belangt, die niet aan het nieuwe gevoelen zijn, zoo en kan ik echter niet verdragen, dat die zoo bitter zijn, dat ze hunne
mede dienstknechten slaan, en dat terwijl de regter voor de deur staat. Mijne ziele kome nooit in hunnen raad, omdat hunne handelingen werktuigen van geweld zijn. Maar dat alles doet de nieuwe weg, dien ik mij genoopt vond in te slaan, omdat ik langs geen' anderen kon geraken.’ (*)
Door zulke hoogst bescheidene en Christelijke gevoelens beantwoordde de wijze man de hatelijke aantijgingen en vervolgingen van de Friesche Geestelijkheid. En niettegenstaande al de beschuldigingen, waaronder hij gebukt ging en die zijn leven verbitterden, ontving hij van die zelfde Geestelijkheid ten zelfde tijde een groot bewijs van hoogachting en vertrouwen op zijne bekwaamheid, moed en standvastigheid. Immers toen ten jare 1672, bij het stijgen van den nood des Vaderlands, ongeveer 200 Predikan-
{==59==} {>>pagina-aanduiding<<}
ten uit Friesland te Leeuwarden vergaderden, met het oogmerk om de bijzondere belangen van dit gewest bij de onderling verdeelde Staten aan te dringen, verkozen zij den algemeen verketterden bekker tot hunnen Voorzitter, bij wiens monde zij den Staten onder anderen verzochten, om Prins hendrik casimir tot Stadhouder en Kapitein-Generaal der Provincie te benoemen, alsmede om bevel tot het ligten van den derden man te geven. Aan beide verzoeken werd nog op dien zelfden dag voldaan, en door het beleid der Geestelijkheid werd aldus in Friesland, zonder bloedstorting, die orde van zaken tot stand gebragt, welke Holland, toen zij ook daar werd ingevoerd, op den dood der de witten te staan kwam. - Meerdere bewijzen van den moed en de standvastigheid van bekker zou ik uit dit tijdvak kunnen vermelden.
De algemeene nood des Vaderlands was echter geenszins in staat, de bijzondere godgeleerde verschillen te doen staken en vergeten. Ondanks al het voorgevallene bleven zij nog bestendig voortduren; en volvaardig maakte bekker derhalve in 1674 van de gelegenheid gebruik, om zijn ondankbaar en twistziek gewest te verlaten, door het beroep aan te nemen naar het dorp Loenen in Holland, dat hij twee jaren later met Weesp verwisselde. Op beide plaatsen genoot hij in waarheid gelukkige dagen, daar de vrede naar buiten, de huiselijke rust van binnen, de achting van zijne gemeente, en het verkeer met trouwhartige vrienden, voor hem weinig meer te wenschen overliet.
Dit alles behoefde hij, zoo het scheen, geenszins op te offeren, toen hij in 1679, wel niet zonder zware tegenkanting, door het naburig magtige Amsterdam als Predikant begeerd werd. ‘Weldra deelde hij daar in de achting aller weldenkenden. Zijn ijver, zijne zucht voor het goede en ware, zijn uitmuntend karakter, zijne uitstekende bekwaamheden als Leeraar en als Geleerde, moesten op den regten prijs gesteld worden in eene stad, waar eens de groot vereerd, vondel beschermd en hooft geboren werd, en onder wier regeringsleden de schrandere

{==60==} {>>pagina-aanduiding<<}
witsen zich bevond (*).’ Naardien de vroegere geschillen langzamerhand in vergetelheid geraakten, zou hij zich die rust ook duurzaam hebben kunnen verzekeren, zoo hij slechts had kunnen goedvinden niet in 't openbaar te schrijven, of althans geene betwiste punten te behandelen. Maar, hij erkent het zelf, ‘die eenig boek staat in 't licht te geven, onderneemt eene bedenkelijke zaak. Want zoo hij niets dan gewone en bekende dingen schrijft, doet hij een overtollig werk; en zoo hij iets leert, dat nog weinig of niet wel verstaan is, hij heeft zich daarvan kleinen dank te beloven. Want het meesterschap omtrent de leer, altijd bij eenigen gezocht, had nooit gebrek van aanhang, noch die aanhang van verdeeldheid. Zulk doen brengt den leergierigen in 't naauw, om, zoo hij ruste wil houden, eens anderen slaaf, of, zoo hij vrijheid zoekt, ongerust te zijn (*).’
Het kostte dus niet weinig moeite, om hem tot de uitgave van een en ander werk, door hem behandeld, te nopen. Maar toen zijn Onderzoek van de Betekeninge van de Kometen (1683) en zijne Uitlegginge van den Propheet Daniël (1688) zoo ongehinderd de wereld in en door gingen, werd hij hierdoor niet weinig aangemoedigd tot de uitgave van zijn groot en beroemd werk: de Betoverde Weereld (1691), waarin hij, zoo als bekend is, met verbazende geleerdheid en schranderheid, het geloof aan de werking der booze geesten op de menschen bestrijdt en ontzenuwt. Even bekend is het, op welk eene kwaadaardige en wederregtelijke wijze dat boek door de toenmalige Geestelijkheid verfoeid en deszelfs schrijver van den leerstoel der liefde en des vredes verbannen werd. Maar minder bekend is het, hoe bekker zelf zich onder dit alles gedroeg. ‘Wel 25 jaren lang (zegt hij) bedacht ik dat gevoelen, eer ik het in het licht gaf; en God weet, dat ik het tot geen ander einde in de wereld bragt, dan om Zijne eere te vergrooten en die van den Duivel te ver-
{==61==} {>>pagina-aanduiding<<}
kleinen, en om de menschen van de ijdele vrees voor den Duivel te ontheffen, opdat God verheerlijkt en de waarheid in het licht gesteld wierde. Ik had de menschen gaarne wijzer en beter dan ze zijn, ofschoon men weinig vindt, die het wezen willen. Doch, (voegt hij er bij) zoo iemand mij van het tegendeel overtuigen kan, en hij dat doen wil met zachtmoedigheid, ik zal het van hem als eene groote vriendendienst aannemen.’
Die zelfde Christelijke geest van zachtmoedige wijsheid bezielde hem jegens zijne tegenstanders, toen er slechts ééne stem opging, dat hij, die den Duivel uit den Bijbel verbande, zelf uit de Kerk verbannen moest worden. Voor iedere vergadering van den Kerkeraad, Klassis en Synode werd hij als gedaagde geroepen; hij verscheen er onbeschroomd. Hem, een Doctor in de Godgeleerdheid, werden, even als men Ketters pleegt te behandelen, uren lang allerlei strikvragen gedaan, die hij alle, tot vermoeijens toe, of mondeling of schriftelijk beantwoordde. Alles deed men om hem te kwellen en te vernederen - hij verdroeg het geduldig, gaf zoo veel toe als een goed geweten en de waarheid lijden kon, en verklaarde zich steeds onschuldig aan 't geen men hem te last legde, daar hij het tegendeel daarvan uit zijn boek kon aantoonen. Alles, wat hij te zijner verdediging schreef of ter bemiddeling aanbood, was vergeefs, daar de Kerkeraad, gelijk hij zelf zegt, ‘mij overgaf tot believe van zulk een Synode als zij wisten, dat bekuipt was om mij te verdoemen.’ Deze verdoeming volgde dan ook weldra; en met 12 of 13 stemmen van de 50 dreef men door, dat hij van al de deelen van zijne dienst ontzet werd. Geen ander antwoord voegde hij zijnen belagers toe, dan: ‘dat hij het niet kon beteren, maar alleenlijk hun toewenschte Gods genade, om zoodanig daarin te handelen, als tot Zijns naams eere, tot voorstand van de waarheid en tot behoud van den vrede Zijner Kerk dienen konde; en dat hij zichzelven daarvoor waagde.’
Door dit alles heeft bekker, hoe gelaten hij zich ook gedroeg, toch de beschuldiging van onvoorzigtigheid niet kunnen ontgaan. Men heeft gelijk, mits men tevens er-
{==62==} {>>pagina-aanduiding<<}
kenne, dat er vele onrust en veel bloed zoude gespaard zijn, wanneer alle hervormers des menschdoms gezwegen hadden. Wij zouden dan welligt nog in de duisternis des Heidendoms omdolen. Bekker kon echter niet veinzen; soms zelfs was zijn vernuft te scherp, zijn ijver overdreven. Maar wij gelooven gaarne het gezegde van zijnen zoon: ‘Gelijk hij sprak, gevoelde hij, en gelijk hij gevoelde, sprak hij. Hij wikte genoeg eer hij waagde, en bragt zaken van gewigt nooit onbedachtzaam voort.’ In deze en vele andere opzigten verloochende hij zijn karakter als Fries nooit.
Het was buiten de magt der Regering van Amsterdam, die bekker steeds zoo vele bewijzen van hoogachting en bescherming had gegeven, de uitvoering van dit kerkelijk vonnis te verhinderen; maar dat zij dit vergoedde, door hem levenslang zijne jaarwedde te laten behouden en zijne leeraarsplaats onvervuld te laten, zal wel steeds als een blijk van haar verlicht oordeel en goede gezindheid jegens hem mogen beschouwd worden.
Bekker heeft dit dan ook gedurende zijn gansche verdere leven dankbaar erkend. Bovendien was in het algemeen dankbaarheid jegens vrienden, leermeesters en weldoeners een heerschende karaktertrek van hem, die zoo uiterst gevoelig en vatbaar was voor liefde, vriendschap en huiselijk geluk. Een uitstekend gedenkstuk van zoodanige gezindheid heeft hij ons achtergelaten in de Opdragt van zijne Betoverde Weereld aan zijne schoonbroeders Dr. bernardus fullenius (de jonge), Hoogleeraar in de Wiskunde aan de Friesche Hoogeschool, en Dr. franciscus fullenius, Burgemeester van Franeker enz. Zij komt ons, wegens den hartelijken toon en inhoud, belangrijk genoeg voor, om daaruit een en ander mede te deelen. Allereerst betuigt hij de pligtmatigheid, om iemand, dien men niet vergelden kan, daarin dankbaarheid te bewijzen, door hem de eer te geven van de weldaad en de vriendschap openlijk te belijden. ‘Dit wel bedenkende, (vervolgt hij) zoo heb ik niemand nader dan u beiden, waarde en geliefde Broeders, omdat weldadigheid en

{==63==} {>>pagina-aanduiding<<}
vriendschap hier in groote mate zamengaan. Want u beider Vader, de Heer bern. fullenius, loflijker en zaliger gedachtenis, eerst nevens den mijnen een leerling, daarna de opvolger van den beroemden sixtinus amama en sedert van den wijdvermaarden metius, heeft het mij meer dan eens met eerbied hooren verklaren, dat ik hem, benevens den Heer jacob alting, voor mijne grootste en getrouwste leermeesters erkende, welke ik daarvoor al mijn leven verschuldigd ben. Zoo dikwijls mij de Hebreeuwsche taal te stade komt, gedenk ik er aan, wat ik wel den naam van alting schuldig ben; maar aan dien van fullenius heb ik nog veel grooter deel. Want behalve dat ik, door een grondig onderwijs, met bijzondere blijken van toegenegenheid, de Meet- en Telkunst aan hem verschuldigd ben, heeft het Gode behaagd, mij nog aan hem, - die bij zijn leven mij ten Vader was geweest door het regt van trouwe onderwijzing - bijna tien jaren na het verhuizen van zijne edele ziele, door een gewenschten Echt, nog eens tot zijnen Zoon te maken. De tijd van vier en twintig jaren, dien ik sedert onder Gods genade met uwe eenigste Zuster, als mijne dierbare Huisvrouwe, en met u als veelwaarde Broeders geleefd heb, bragt onzen huize geene geringe verandering toe. - Een bijster onweer, tegen onze kerk en bijzonder tegen mij uitgebarsten, deed, nadat het vaderland, doch niet die twist, tot rust geraakte, mij hier over zee geruster haven zoeken, die ik voor het eerst te Loenen vond. Daar begaf zich uwe Zuster zoo gewillig heen, als ze haren man getrouw was, om zoet en zuur met hem te deelen. De zee nogtans scheidde het hart van zoo lieve Broeders niet. Stad en kerk toch ontving getuigenis van der fulleniussen getrouwheid, zoo aan 't algemeen, zoo ook aan mij, hoogwaarde en geliefde Broeders! en aan de mijnen, die ook meteen de uwen zijn. Ik heb dure
panden uwer trouwe en opregte vriendschap in mijn bezit: uwe eenige en hartelijk beminde Zuster, die u beiden wederkeerig zoo teeder bemint, met drie geliefde Kinderen, die zoo vele blijken genieten der gunst van u, wie zij, bij vroeger sterven hun-
{==64==} {>>pagina-aanduiding<<}
ner Ouders, als Vaders te gemoet zien. - Wat Vaders zoek ik dan ook nu voor dit papiere-kind liever, dan die het van mijn vleesch en been nog wezen zullen, en al lange geweest zullen zijn? Neemt dan, veelwaarde Broeders! dit nog daarenboven; al wordt het niet met zulk eene maat van liefde als de anderen ontvangen, dat gij daaraan geen leed zoudt zien; ik houde mij te vreden, zoo het uwer slechts behagen mag,’ enz.
Bij deze Opdragt voegde hij daarna nog eene tweede aan haar, die door hare deelnemende zorg en standvastigen moed zijnen kommer verligtte en zoo vele aanspraak had op zijne liefde en vereering. Zij luidt:

	Aan Frouck Fullenia.
Hartlieve, zeer getrouwe, 
Vernoegde deelgenoot in voorspoed en in rouwe, 
Veelwaarde Moeder van twee Dochters en een Zoon, 
En parel aan het goud van ons driedubble kroon! 
Mag dit Papiere-Kind u mede als Moeder groeten? 
Ik geef 't u op den arm. En 't zal mijn leed verzoeten, 
Dat, schoon dit hersenkroost van 's ligchaams vrucht verscheelt, 
Als niet naar d' huwlijks-wet met uwe hulp geteeld, 
Maar door de afzondering van uren en van dagen, 
Ja nachten voor een deel, het u slechts mag behagen, 
Die zelf, door vrees, noch hoop, nog vriendenraad bekoord 
't Verzaken mij onthield (*). Ja 't was mijn laatste woord 
Bij 't scheiden. - Welk een trouw! Nu zeg ik daarbeneven, 
Dat dit mijn kind alleen de drie zal overleven, 
Die God ons 't zamen gaf. Want, zoo ik 't wel voorzie, 
't Groeit tegen d' onlust op. En wat belangt de drie: 

{==65==} {>>pagina-aanduiding<<}

't Zal hen, door broederschap in 't dagelijks verkeeren, 
Als wijzer, 't Christendom uit vaster gronden leeren, 
En bijgeloovigheid, deugds hinderpaal, en schrik 
Verbannen, door de vrees des grooten Gods. - Dies ik, 
Wat zeg ik? gij en ik, Beminde, ('k mag 't gelooven) 
Al wierd mijn Letterkind van iedereen verschoven, 
Wij bergen 't gaarne in huis tot dienst van u en mij: 
Daar houdt het goed en bloed van Spook en Duivel vrij 
Wie vreest, dien God bewaart! wiens hemelrijke zegen 
Door kinderlijke vrees gekocht wordt en verkregen. 
Die God der Vaderen en onzer Kinderen God 
Geleide hen met ons in 't eeuwig zalig lot! 
 
b. bekker. 
6/16 van Oogstmaand 1691. 

Na al het vermelde kan men zich gemakkelijk voorstellen, dat bekker, nadat de storm der vervolging in het najaar van 1692 gestild was, bij het genot van de algemeene achting, het huiselijk geluk in alle opzigten mogt smaken, hetzij hij zich te Amsterdam bevond, hetzij hij een groot gedeelte van den zomer doorbragt op het buitengoed: Hinnema-state te Jelsum bij Leeuwarden, dat hij in gemeenschap met Prof. fullenius bezat. Vandaar die toon van tevredene kalmte en gelatene, zelfs dankbare onderwerping aan de leiding der Voorzienigheid, hetzij hem leed of vreugde bejegende. Inzonderheid straalt dit door in het Kort Ontwerp van zijn leven, dat hij gedurende de jaren zijner rust opstelde. Met job erkent hij, dat het leven hem tot dusverre een strijd was geweest op aarde. Hij herinnert zich de moeijelijkheden zijner eerste letteroefeningen, maar ook de lessen zijns vaders, welke hem hadden weêrhouden van uitsporigheden, waar de neigingen van zijne inborst, door zoo vele aanleidingen der jeugd, waarmede hij verkeerde, hem toe lokten. ‘God hebbe de eere (roept hij daarna uit) van dien eerlijken name, welken ik behield! Doch de vrucht viel niet gemakkelijk te plukken, daar mijn pogen tot verbetering bij de Oversten op 't hatelijkste werd overgedragen. De lust om meer te weten, dan van mij geëischt werd, dat weinig was, bewoog mij ook om meer te leeren bij mijzelven; en de vrijheid,

{==66==} {>>pagina-aanduiding<<}
welke ik zocht, om door 't verkregen regt van Leeraar zonder hinder, zoo ik meende, misverstand en misbruik uit de Kerk te weren, porde mij om dat getuigenis van mijne vordering in kennis in het openbaar te behalen. - Maar komt de mensch eindelijk zooverre, wat is het weinig, dat hij met zoo zwaren arbeid bekomen heeft! Wil hij de verlichting van anderen, hij wordt, op 't best genoemen, uitgelagchen, maar meest van den nijd gebeten, van de lastertong geslagen en voor een verleider uitgemaakt. Hoe wèl heb ik dit altemaal geproefd? - Lieve God! wat wateren zijn al tegen mij beroerd geweest! Maar dank zij den Heere, dat de schrik voor den Duivel hoe langer hoe meer vergaat, en dat het versierde rijk des Satans zoo grooten last lijdt! Dit acht ik loon genoeg voor mijn werk. Ik ben tevreden, en wil God mijn leven lang nog danken, dat Zijne onuitputtelijke goedheid mij dusverre heeft laten komen. Die 't al geeft en altijd leeft, zal het wèl maken met mij en de mijnen, ook wanneer ik dood ben, dathaast wezen zal.’
Dat uur had hij lang voorzien, lang zich daartoe voorbereid, en, behalve de hoop op verzoening met de Broederschap en de zorg voor vrouw en kinderen, inzonderheid voor zijn' minderjarigen zoon, die toen in de Godgeleerdheid studeerde, had hij geen' anderen wensch gevoed, dan om ‘met gerustheid uit dit leven te verhuizen, om zijnen Zaligmaker te zien en eeuwig in des hemels vreugde te leven.’ Die wensch viel hem, die in zijne gezonde dagen bestendig op zijn sterfuur bedacht was geweest, te beurt: want wij kennen al de omstandigheden en de voornaamste zijner gesprekken uit de laatste weken zijns levens, doordien zijn zoon dezelve opgeteekeud en onder den titel van Sterfbedde van Do. b. bekker enz. uitgegeven heeft, ten einde daardoor de lasterlijke geruchten tegen te gaan, alsof zijn vader al zijne betwiste gevoelens herroepen en verfoeid zoude hebben en op geene Christelijke wijze gestorven zijn.
Gedurende zijne ziekte griefde hem inzonderheid, dat bijna geen zijner vroegere ambtgenooten, op verzoek van

{==67==} {>>pagina-aanduiding<<}
zijne vrienden, in het openbaar voor hem wilde bidden, of, zoo zij het al deden, hun gebed, dat hij zich van zijne bijzondere gevoelens mogt bekeeren. Maar ook toen gaf hij blijken van zijne liefdevolle vergevensgezindheid jegens zijne vijanden, gelijk van zijne blakende menschenliefde in het algemeen. ‘Ik vergeve het hun (zeide hij) en ik vergeve het al mijne vijanden, en bid God, dat Hij het hun ook vergeve; alwat zij tegen mij misdaan hebben. Want dat gevoelen, waarover zij mij zoo gesmaad en verketterd hebben, geeft mij nu de meeste vrijmoedigheid bij God. Wraakzuchtig was ik nooit, maar altoos tot vergeven gereed.’ En elders: ‘Al word ik gehaat, ik heb geene vijanden in de wereld; want ik vergeef het hun allen uit grond mijns harten. Ik heb hier gedaan, en ga gerustelijk heen.’
Zulk eene grootmoedigheid, welke getuigde, dat die gezindheid hem bezielde, welke in zijnen Goddelijken Meester was, ging gepaard met eene daaraan geëvenredigde onderwerping, lijdzaamheid, en onbegrend vertrouwen op de liefdevolle schikkingen der Voorzienigheid. Als de vrucht van een rein geweten, bezorgden zij hem toen die ‘bijzondere vergenoeging en verheuging’ in den geest, die geruste of Godverheerlijkende gevoelens, waardoor hij kon zeggen: ‘Ik kan niet genoeg uitdrukken, hoe gerust ik ben in mijn gemoed. Mijn lijden valt mij niet zwaar, omdat ik geduldig en gewillig drage, hetgeen mij toekomt van de hand des Heeren. Ik ga zoo zachtkens naar den hemel, en ben dikwijls met mijne gedachten reeds daar, waar mijne ziel haast zijn zal. Ik vorder allengskens tot de plaatse mijner begeerte, alsof ik met de hand daarhenen wierde geleid. Ik ben als een dienstknecht, wachtende op de stemme mijns Heeren.’
Gedurende dit alles vertroostte bekker nog met hartelijke godvruchtige taal de vrienden, die hem bezochten, en zijne vrouw en kinderen, wier minzame zorg en hevige droefheid zoo vele getuigen waren van die zeldzame liefde, welke dit gezin bestendig verbond. Roerende tooneelen zijn ons daarvan in geschrifte bewaard, en innige gemoeds-
{==68==} {>>pagina-aanduiding<<}
aandoeningen overstelpten hem, als hij dankbaar gedacht aan de voorregten, welke God hem in zoo dierbare panden geschonken had, en als hij de ure voorzag, waarin die teedere band zoude verbroken worden. Die ure naderde op den 11 Julij 1698, waarop hij, na gezegd te hebben: ‘Ja, dezen dag zal ik mijn' God aanschouwen, nog dezen dag!’ zich ter ruste legde, ‘en zoo op eene zachte wijze zijne voortreffelijke ziele opofferde in de handen van zijnen Schepper.’
Op bekker is dus ten volle het bekende gezegde van addisson toepasselijk: ‘Ziet, hoe gerust een Christen sterft!’ Zijn sterfbed is, even als dat van den uitmuntenden lijder, Prof. van beeck calkoen, in onzen leeftijd, tevens een sprekend bewijs, in hoevele opzigten de Christelijke leer in staat is, om aan ons gevoel en de hoogere behoeften onzer ziel voldoening te verschaffen, zonder nogtans door de taal der geestdrijverij het gezond verstand te beleedigen. Waar genot verschaft het, de gevoelens van zulke edelen, die der menschheid en bijzonder het Christendom tot sieraad verstrekt hebben, te herdenken en ons als voorbeelden ter navolging voor den geest te roepen. Al deze hoedanigheden worden daarenboven verhoogd door den roem, welke bekker achtervolgde, niet slechts dat zijne werkzaamheid aan zijne geleerdheid, zijn moed en standvastigheid aan zijne scherpzinnigheid geëvenredigd was, maar dat hij, door mededeelzaamheid jegens armen, opgeruimdheid van geest, gevoeligheid van hart en zoo vele, reeds vermelde, deugden, een zeldzaam bewijs gaf van de overeenstemming tusschen leer en leven, tusschen geloof en wandel. Al had bekker derhalve niet zoo ijverig aan de uitbreiding van het rijk der waarheid en der wetenschappen gearbeid, - al had hij geene zoo roemrijke overwinning op het rijk der duisternis behaald en daardoor de menschheid op het hoogste aan zich verpligt, - dan was de grootheid van zijn uitstekend karakter wel niet in die mate ontwikkeld geworden, - nogtans zoude hij altijd als mensch, als Christen onze vereering verdienen en als een waardig voorbeeld ter navolging mogen voorgesteld wor-
{==69==} {>>pagina-aanduiding<<}
den, omdat ieder regtschapen gemoed billijk hoogere waarde hecht aan de eeuwige en onvergankelijke eigenschappen der ware Christelijke grootheid, door godsvrucht en deugd verworven, dan aan de altijd betrekkelijke menschelijke grootheid, op het
veld van eer, in de doolhoven der staatkunde, of in het rijk van kunsten en wetenschappen, vaak ten koste van de hoogere belangen der ziel, behaald.





Brief van prof. S. Muller aan de redactie der Vaderlandsche letteroefeningen.

Weledele Heeren!

Na het afdrukken en gereed maken mijner Levens- en Karakterschets van wijlen Prof. van kampen, heb ik aanleiding ontvangen, om eene kleine nalezing daarop te leveren. Dezelve betreft twee bijzonderheden uit het leven en werken van den waardigen man, die mij ontgaan zijn, en eene derde, die mij onbekend geweest is, omdat hij, voorzeker uit bescheidenheid, er mij nooit van gesproken heeft.
Hetgeen mij ontgaan is, bestaat in het berigt, dat de faculteit der bespiegelende wijsbegeerte en letteren aan de Leidsche Hoogeschool, reeds in het jaar 1820, op voordragt van borger, die de verdiensten van van kampen hoogschatte, aan dezen de waardigheid van Doctor, honoris causa, verleend heeft. Wijders diene tot eene kleine aanvulling van het medegedeelde verslag aangaande 's mans werkzaamheid, dat onderscheidene artikelen in de groote Duitsche Encyclopädie van ersch en gruber, alsmede in het bekende Conversations-Lexicon (bij brockhaus) uit zijne pen gevloeid zijn.
Van meer belang is de navolgende, mij tot hiertoe onbekend geblevene bijzonderheid. Toen wijlen de Heer ten broecke hoekstra zijnen post van Hoogleeraar in de Nederduitsche taal en Vaderlandsche geschiedenis aan de Akademie te Leuven nederlegde, ontving van kampen

{==70==} {>>pagina-aanduiding<<}
van daar de regtstreeksche aanvraag, of hij genegen zijn zou, eene beroeping tot opvolger van dien geleerde aan te nemen. Hierbij was de toezegging gevoegd, dat men, bij een toestemmend antwoord, hem bovenaan op de nominatie zou plaatsen, en als den gewenschten man voordragen. Van kampen was met dit aanbod verlegen, en zocht raad bij eenen man, dien hij even zeer vereerde, als hij diens hartelijke vriendschap, op ware hoogachting gegrond, dikwijls, en meer bepaald bij zijne benoeming tot Lector, had mogen ondervinden. Deze man was de edele kemper. Hij gaf van kampen tot antwoord: ‘Als gij broodgebrek hebt, ga dan naar Leuven; maar anders raad ik u, hier te blijven;’ een antwoord, dat genoegzaam bewees, dat hij den aard der Belgen kende. Dit gezegde was dan ook voor van kampen genoeg; het bragt hem dadelijk tot het besluit, om den nederigen stand van Lector en lesgever aan jongelieden in het oude Holland te verkiezen boven den meer schitterenden post van Hoogleeraar in het verfranschte België. Hij zond dus een weigerend antwoord naar Leuven; maar dit mogt evenwel niet beletten, dat Curatoren hem in den tweeden rang op de nominatie plaatsten. Gelukkig intusschen, dat zijne keus aldus uitviel! Hoe weinig toch zou de man, die met hoofd en hart zoo innig gehecht was aan de Protestantsche Kerk en zijn Vaderland, onder eene natie hebben gevoegd, zoo als de Belgen, bij en na hunne omwenteling, getoond hebben, en nog gedurig toonen te zijn! Wat zou het lot van den braven en goeden man geweest zijn, zoo hij de afzigtige tooneelen dier omwenteling van nabij had moeten aanschouwen, en in de jammeren, daardoor veroorzaakt, had moeten deelen! Ook hier heeft een hooger bestuur een beter lot voor hem bereid.
Het bovenstaande komt mij voor, geene overtollige bijdrage te zijn tot de kennis van den waardigen man, en het is hierom, dat ik u vriendelijk verzoek, hetzelve, in uw geacht Tijdschrift op te nemen.
Met alle hoogachting
UEd. Dw. Dienaar
s. muller.
Amsterdam, 2 Januarij 1840.






{==71==} {>>pagina-aanduiding<<}

Brieven uit Egypte, over den harem van Mehemed-Ali, enz.

(Vervolg en slot van bl. 38.)

Kairo, den 4 October 1838.

De Heer ... zal u berigten, dat mijne gezondheid thans, God dank, weder volkomen hersteld is. In den Harem sta ik nog altijd in gunst, en heb inderdaad, gedurende al den tijd, dien ik er heb doorgebragt, niet dan welwillendheid en goedheid ondervonden. Tot het oprigten van algemeene scholen heb ik ondertusschen voor het oogenblik nog in het geheel geen uitzigt; hare Hoogheid schijnt hieromtrent alsnog volkomen onverschillig te zijn. Verscheidene andere Harems hebben mij om mijne diensten doen verzoeken; maar mijne scholen laten mij geen tijd over. Ik kan ongehinderd boeken met mij in den Harem brengen; maar ik geloof, het zou eene moeijelijke taak zijn, mijne scholieren tot lezen te brengen. Allen, zonder onderscheid, van de hoogste tot de laagste, stellen niet den minsten prijs op verstandsvorming. sommige der dames, bij voorbeeld hare Hoogheid, kunnen lezen, maar zij lezen niets anders dan verzoekschriften, den Koran en dergelijke. Hierdoor moet ik het grootste gedeelte van mijnen tijd aan eene soort van onderwijs besteden, waarvan ik eigenlijk afkeerig ben, te weten dat in het naaijen, borduren, teekenen enz. Dikwijls, wanneer ik, verhit en vermoeid, naar huis kom, gevoel ik, dat er voor het bedoelde oogmerk van mijn pogen weinig of geen hoop is. Niettemin ga ik voort, den uitslag aan God overlatende.
De kist is goed en wel overgekomen. De daarin bevatte Tivertonsche modeärtikelen zijn, naar mijn inzien, voorbeelden van smaakvolle teekening en voortreffelijken arbeid. Ik was belet de kist, zoo spoedig ik wel gewenscht had, aan nazly hanum aan te bieden, vermits de Heer hekekyan zich met den Pacha te Alexandria bevond. Vrijdag, den 28sten der vorige maand, is hij hier gekomen, en des anderen daags noodigde ik hem met zijne vrouw en gezin, om de overgezondene goederen in oogenschijn te komen nemen. Hij werd door de schoonheid der menigerlei zakken,

{==72==} {>>pagina-aanduiding<<}
matwerk, beurzen, schoenen, kindergoed enz. bijzonder verrast; maar vooral bevielen hem de wetenschappelijke platen voor de jonge Prinsen. Hij merkten aan: ‘kundigheden van dezen aard, Miss. halliday, zijn het, welke wij het meeste noodig hebben.’ Hierop raadde hij mij, de kist Maandag te overhandigen, daar zijne Hoogheid voornemens was, dien dag ten drie ure naar de Casa Debora te komen. Den nacht, vóór deze mijne eerste voorstelling aan den Pacha bragt ik grootendeels met bidden door. Des Maadags pakte ik de kist met de uiterste zorgvuldigheid, de voorwerpen in de gunstigste ligging schikkende, en in zoodanig eene volgorde, als ik dezelve dacht te gebruiken. Toen ik in den Harem aangekomen was, en mij als naar gewoonte aan hare Hoogheid had voorgesteld, deed zij de kist terstond binnenbrengen, en verlangde, tot mijne groote spijt, dat ik dezelve onverwijld zou openen. Hiertegen kon ik niets inbrengen, en merkte slechts aan, dat de Pacha den wensch te kennen had gegeven, dat de inhoud der kist het eerst aan hem vertoond zou worden. Zij zeide, dat zij dit wist; maar desniettemin bleef zij er op staan, dat de kist voor haar geopend wierde. Derhalve was de kist weldra uitgepakt, gelijk ook eene groote mand, die poppen, boeken en dergelijke dingen bevatte. Het eene werd hier, het andere ginds geworpen, zoodat de voorwerpen zich weldra in de heerlijkste wanorde bevonden. In al deze verwarring had ik het grootste geduld noodig, dewijl ik elk oogenblik vreesde, dat de Pacha komen zou. In den Harem vond ik, zoo als ik hierboven had behooren aan te merken, meer dan honderd dames, inzonderheid uit de gezinnen der Beis en der voornaamste Effendi's, welke te dezer gelegenheid opzettelijk genoodigd schenen te zijn. De medegebragte dingen verwekten algemeene bewondering. In den beginne hoedde hare Hoogheid zich, volgens echt Turksch gebruik, om al te veel verbazing te laten blijken; maar toen de betere
voorwerpen te voorschijn kwamen, vergat zij deze ingetogenheid. Toen ik het portret der Koningin toonde, vroeg zij terstond, of onze Koningin getrouwd was. Ik had groote moeite, haar te doen begrijpen, dat hare Majesteit nog geen gemaal had, maar krachtens haar eigen regt en alleen regeerde; en toen ik haar nu verder verhaalde, dat de magt der Koningin van Engeland zoo groot was, als die van eenig Sultan zijn kon, scheen zij in ver-
{==73==} {>>pagina-aanduiding<<}
bazing verloren. Thans pakte ik de goederen weder in de kist, en had dezen arbeid nog naauwelijks voleindigd, of de Pacha zelf verscheen met zijn gevolg. De Prinses, hare zusters, de vrouwen van den Pacha en zijne kleine zoontjes kwamen allen hem uit den Harem te gemoet. Hij bleef in het, tusschen het tot algemeene ontvangst bestemde paleis en den Harem gelegene, middelgebouw. Spoedig kwam men mij met mijne kist afhalen. Het vertrek, waarin ik gebragt werd, was in den Franschen smaak prachtig gemeubileerd, en hier zag ik, wat geene Europesche vrouw misschien ooit gezien heeft, den Pacha mehemed-ali, gelijk eenen ouden patriarch, in het midden van zijn gezin. Hij lachte mij toe, toen ik binnenkwam, en vroeg op de minzaamste wijs naar mijnen welstand. Vervolgens werd de kist geopend. Nazly hanum wees hem de voorwerpen, welke zij voor de fraaiste hield; maar zijne vrouwen lieten hem de kinderkleederen zien. Zijne blikken drukten liefdevolle genegenheid voor al de leden zijner familie uit. Men scheen zich in zijne tegenwoordigheid geheel ongedwongen te gedragen, en de beide kleinen, mohammed-ali en allam-bey, vielen hem werkelijk lastig, daar zij aanhoudend aan zijne kleederen trokken, en met het grootste ongeduld hem vragen deden over het gebruik van al de nieuwigheden, welke zij zagen. De arme visscher en zijne vrouw waren weldra van hun voetstuk af, daar mohammed-ali meende, dat het beter was elk afzonderlijk te
hebben; hij was overigens over zijn speelgoed in verrukking. De Pacha echter schonk de meeste oplettendheid aan den wereldglobe en aan het model van den Theems-Tunnel, welke stukken hij hun uitlegde. Het bezoek, door de Koningin in de City afgelegd, werd mede naauwkeurig opgenomen; welk voorwerp zijne Hoogheid mij zeide, hem door hekekyan verklaard te zijn. Nadat de dingen genoeg bewonderd en gelijk het behoort door elkander geworpen waren, gaf de Pacha mij den nachtgroet; een teeken voor allen, om zich te verwijderen. Ik verliet met de Prinses het vertrek, en begaf mij kort daarop naar huis. Wanneer de Pacha volgens zoo kort een tooneel beoordeeld mogt worden, zou zijn familieleven in het gunstigste licht verschijnen. Het is, wel is waar, in Egypte genoeg bekend, dat hij een zeer liefderijk vader is; en evenwel werd ik door zijne goedheid, gelijk zij zich hier voor mijne oogen ver-
{==74==} {>>pagina-aanduiding<<}
toonde, verrast. Zijne gestalte is beneden de middelbare grootte, en hij ziet er zeer verouderd uit; zijn gelaat is sterk door de zon verbrand, en, gelijk niet anders te verwachten is, zeer gerimpeld; zijn baard melkwit, zijne oogen zwart, diepliggend en doordringend; zijn gewaad was hoogst eenvoudig, en hij droeg niet het geringste versiersel.
Mijne weezen bevinden zich zeer wel, en maken snelle vorderingen in het Engelsch. Ik heb er tegenwoordig slechts drie. De kinderkleedjes zijn een zeer aangenaam geschenk geweest, en vormen voor hen allerliefste zondagspakjes. Ik wenschte, dat gij mij eenige paren sterke Engelsche schoenen voor kinderen van zes, acht en negen jaren wildet toezenden; schoenen zijn hier zeer duur. Engelsche dameshoeden zijn in het geheel niet te krijgen. Ik kleed de kinderen op de Engelsche wijs, wijl dit het goedkoopst uitkomt. De Grieksch-Syrische patriarch heeft mij vele moeijelijkheden veroorzaakt; door zijn toedoen moesten, omtrent drie maanden geleden, al de Syrische meisjes mijne school verlaten. Deze nu zijn, tot mijne groote vreugde, verleden Maandag alle te zamen wedergekeerd, en arbeiden thans vlijtig, om in te halen, wat zij verzuimd hebben. In het Turksch heb ik, ten gevolge mijner ziekte en bij gebrek aan boeken, slechts weinig vorderingen gemaakt. Ook nemen inderdaad mijne bezigheden mij zoo geheel en al mijnen tijd weg, dat ik vrees die taal nog in lang niet te zullen kunnen spreken. Bezat ik deze bekwaamheid, zoo zou zich voor mij een groote werkkring openen; want zeker zou ik in dezen Harem vele toehoorders hebben, ofschoon ik er geene lezers vinden kan.

Brief van hekekyan-effendi aan Miss halliday, (thans Mevrouw lieder) verzeld van een Adres der Egyptische Prinsessen aan het Vrouwengezelschap te Londen.




Kairo, den 7 December 1838.

Bij mijne terugkomst van Oud-Kairo vond ik uwen brief. Mijn tijd veroorlooft mij niet, tot u te komen; dus wil ik u liever eenen langen brief schrijven. Vooreerst moet ik u zeggen, dat Zijne Hoogheid de Pacha zeer aangedaan is over de menschlievendheid en godsvrucht der Engelsche Dames van het Gezelschap tot bevordering der vrouwelijke Opvoeding in het Oosten, en dat hij hare Hoogheid nazly ha-
{==75==} {>>pagina-aanduiding<<}
num en de overige Prinsessen van zijn gezin bijzonder aanbevolen heeft, dit voorbeeld in zijn rijk te volgen. Het blikken kistje, hetwelk hiernevens gaat, bevat onderscheidene stukken van Oostersche vrouwenkleeding en tooi, alle uitsluitend in den Harem des Pacha's vervaardigd, als erkentenis voor de door het Gezelschap overgezondene goederen. Tevens ontvangt gij eenen brief der Dames aan het Gezelschap, inhoudende de opregte uitdrukking harer gevoelens, en bewijs leverende van de weldadige werkingen, welke de pogingen en aanmoedigingen van het Gezelschap reeds te weeg gebragt hebben. De blaauwe tarka, of hoofdsjerp van krip, door hare Hoogheid de gemalin van ibrahim-pacha eigenhandig gewerkt, was voor hare Majesteit de Koningin (van Engeland) bestemd, daar die Prinses, gelijk de Kadin-Kiaia mij berigt, geloofd had, dat hare Majesteit aan het hoofd van het Gezelschap stond. Ik heb echter geraden, dat alleen aan u de wensch tot overhandiging daarvan te kennen gegeven en in den brief zelven van niets dergelijks gewag gemaakt zoude worden; terwijl ik haar te gelijk het eigenlijke bijzonder karakter der zaak uitlegde, hetgeen zij nu ook volkomen begrepen heeft. De uit Engeland gezondene, voor mohammed-ali en allam-bey bestemde boekwerken zijn mij in handen gesteld geworden, met bevel van zijne Hoogheid den Pacha, dat ik dezelve in het Turksch moet overzetten. Gelijk van zelf spreekt,
rust op mij de pligt, hierbij geenen tijd te verzuimen; edoch mijne veelvuldige andere ambtsbezigheden veroorloven mij slechts, mijne tusschenuren aan dit werk te besteden. Ik zou wel gewenscht hebben, dat de boeken in het Fransch geschreven waren, daar velen onzer Arabieren, welke juist niet met arbeid overhoopt zijn, die taal verstaan.
Het is mijn oogmerk niet, u eene vleijerij te zeggen, wanneer ik u verzeker, dat men in den Harem ongemeen met u tevreden is. Mijne vrouw verhaalt mij, dat de vrouwen er over de Engelsche Dames met verrukking spreken, en verklaren, dat zij, onder alle haar immer voorgekomene Frankische Dames, in talenten en zedelijke beschaafdheid op den hoogsten trap staan. Hoe jammer, dat gij met haar niet kunt spreken! Voor alle dingen moet ik u aanbevelen, de Turksche taal te bestuderen. Gij zult niet eer in staat zijn, wezenlijk goed te stichten, voor gij u met haar kunt onderhouden. Zoo lang het u niet mogelijk is, haar uwe

{==76==} {>>pagina-aanduiding<<}
denkbeelden mede te deelen, zal het u slechts gelukken, haar in het naaijen, borduren enz. te onderwijzen, gevolgelijk haar slechts handwerken te leeren, die zeker ook niet ongeschikt zijn, om u later eenen weg tot haar hart te banen. Ik kan u echter ook niet te dringend aanbevelen, uiterst behoedzaam en voorzigtig te zijn. (*) De eindelijke uitslag van uw pogen, of liever van dat uwer navolgers, hangt er van af, Laat de vrucht eerst rijp worden, dan kan men ze plukken. Deze werking kunt gij niet bespoedigen, door op eenmaal de grootstmogelijke hoeveelheid warmte en lucht zaam te dringen op iets, waartoe jaren vereischt worden; zoo doende zoudt gij de plant in hare kiem verstikken. In dit geval zou het verwijt niet op haar (te weten de vrouwen) vallen, maar gij zoudt uzelven moeten beschuldigen, de oorzaak van het mislukken uwer eigene poging geweest te zijn. Ik schrijf u in den verbloemden stijl van het Oosten; maar ik hoop, gij begrijpt, wat ik meen. Ik vertrouw, gij zult mij niet met de gelijkenis der Londensche kermispeer antwoorden.

Schrijven der Vrouwen uit den Harem van den Pacha Memed-Ali aan de Vrouwenvereeniging te Londen.

(Woordelijke overzetting.)

Aan de hoogeerbare Leden van het Gezelschap, hetwelk zich moeite geeft en ook de noodige middelen aanschaft, om onderwijs en opvoeding onder de Vrouwen der Oostelijke landen te verspreiden.

Den 13den dag van den Ramazan 1254.

Te dezen tijd hebben wij een geschrift van vriendschappelijke bewijzen uwentwege ontvangen, benevens uitgelezene geschenken van onschatbare waarde en van ongemeene schoonheid en pracht, de vruchten uwer eeuwiglijk deugdzaam bezige handen gedurende uwe rusturen.
Uwe welwillende zielen, gedreven door de volheid van vrome godsvrucht, door het overstroomende gevoel van deer-
{==77==} {>>pagina-aanduiding<<}
nis en liefde voor het menschengeslacht, doen een' hoogen graad van blijmoedige volharding blijken, om onder ons, dat is te zeggen, onder het gezamenlijke der vrouwelijke kunne, de aanneming van onderwijs en opvoeding te bevorderen, ten doel hebbende derzelver geluk en levensrust; en waarlijk gij zijt ons een voorwerp van bewondering, van vreugde en van eenen onze navolging waardigen ijver geworden.
Terwijl wij, in de bewaring van onschuld en reinheid, het beminnelijke voorbeeld uwer voortreffelijke eigenschappen navolgen, gevoelen wij het ook als eenen verbindenden pligt - zoo ver de afgezonderde toestand, waarin wij leven, zulks veroorlooft - onze krachten in te spannen, om de middelen en wegen aan te wenden, die voor het geluk dergenen vereischt worden, die moeders zijn, die huisgezinnen en kinderen in deze landen hebben; te weten, dat wij een deel van de ons door God verleende vermogens en middelen bezigen en opofferen willen, met het voornemen om onze meisjes te onderwijzen en op te voeden, welker wangen met de bloemen der jeugd versierd zijn.
Voorts heeft de menschlievendheid, welke gij voor het onderwijs en de opvoeding der vrouwen in onze landen aan den dag gelegd hebt, onze harten met eene zachte roering vervuld. Uwe goedkeuring over de zwakke mate van inspanning en van ijver, welke wij aan ditzelfde voorwerp gewijd hebben, heeft ons aangemoedigd, en zeer waren wij verheugd over de betuigingen van toegenegenheid, welke gij de genade gehad hebt ons te doen geworden.
Ten slotte verzoeken wij, dat het u behagen moge, als een bewijs onzer erkentenis en dankbaarheid, en overeenkomstig de gebruiken der vriendschap, het geringe, dat wij bieden, aan te nemen; het zijn voorwerpen, die bij ons in gebruik en de bezigheden onzer vriendschapshanden zijn. Wij bidden God, den Allerhoogsten, dat gij voor uwe weldadige bemoeijingen, om het geluk der vrouwen in de onderscheidene landen van het Oosten te vermeerderen, eeuwige belooning ontvangen moogt, en dat hetzelve zich even zoo bij u mag verhoogen, als het bij haar zich verhoogt. En wij nemen ook deze gelegenheid waar, om u te berigten, dat uwe bodinne, de edele halliday, welke in deze landen in uwe dienst bezig is, ons wegens hare zeldzame

{==78==} {>>pagina-aanduiding<<}
wetenschap wel gevallen, en dat haar uitmuntend gedrag den grondsteen der toegenegenheid gelegd heeft.

(Geteekend:)


De oudste Dochter van zijne Hoogheid nazly hanum.

De jongste Dochter van zijne Hoogheid zeineb hanum.

De Vrouw van zijne Hoogheid ibrahim pacha.

De Vrouw van zijne Hoogheid ibrahim pacha, den Jongeren.

De Vrouw van zijne Hoogheid tossum pacha.

De Vrouw van zijne Hoogheid abbas pacha.

De Vrouw van zijne Hoogheid ismaël pacha.

De Vrouw van zijne Hoogheid ahmed pacha.





Reistafereelen van eenen Hollander.

III.

Antwerpen en de Citadel, Nov. 1839.

Het was op eenen heerlijken dag in de laatstverloopene maand November, die, zeker omdat alles tegenwoordig het onderste boven en het achterste voor gekeerd wordt, ons bijna helderder zonneschijn gaf dan de hondsdagen, dat ik eene bedevaart deed naar de Citadel van Antwerpen, dien vijfhoek, platgeschoten door het werpgeschut der Franschen, en uit elkander gebarsten door de monsterbommen der Belgen; maar nog platter gebeukt, ja, den grond zelfs gelijk gemaakt, door de zich verdringende volle lagen onzer ontelbare vaderlandsche dicht- en rijm-artillerie Want hooger, oneindig hooger dan het gedonder der Paixhansen, en ver boven den oorverdoovenden en alles nederwerpenden slag van de monsterbom en van het in de lucht springend buskruidmagazijn, klonken die onophoudelijke dichtsalvo's, die allen, het geheele dierbare Oud-Nederland door, weken lang verbijsterden en bijna ontzielden, en in hunne uitwerking slechts te vergelijken waren met de ontzettende gevolgen, welke de zelfopoffering, ‘de hemelvaart’ van van speyk eenigen tijd vroeger voor de trommelvliezen onzer ongelukkige ooren had.
En toch, waarachtig het is jammer, dat onze Poëten en

{==79==} {>>pagina-aanduiding<<}
Poëtasters er niet aan dachten, dat alexander alleen door apelles geschilderd, alleen door lysippus gebeeldhouwd, en door niemand bezongen mogt worden, wijl homerus en pindarus te vroeg hadden geleefd; dat ‘die Ridders van de snaar en strijders met de veder’ beide heldenseiten tot in hunnen lageren dampkring hebben nedergetrokken en nedergezongen, - want zij waren te schoon en te edel, (hoewel de eene schooner en edeler uitgevoerd dan de andere) dan dat hunne overdrijving, hun geklinkklank daarop, helaas te dikwijls! den stempel van het hyperbolisch bespottelijke mogt drukken. Beiden waren waardig geweest met gouden letters geprent te worden op de geschiedrollen van onzen heröentijd door hooft, of te stralen omglansd door den heiligengloor van vondel's poëzij. Zij hebben nog meer dan de tiendaagsche Veldtogt, wiens onpartijdige geschiedenis wij smachtend, maar liefst intra parietes of sub rosâ te gemoet zien, ons gewroken op onze versmaders, ons gerehabiliteerd in de oogen der krijgshaftigere Volken van Europa, en door den vuurdoop des heldenmoeds en der doodsverachting ons reingewasschen van de aangewrevene smet der kramerkleingeestigheid, van de erfzonde der geldzucht; - zij hebben de Nederlanders van na 1830 als waardige zonen hunner heldhaftige Voorvaderen opgenomen in de groote gemeente der dapperen van alle tijden en natiën.
Zoo dacht ik, of ten minste zoo had ik moeten denken, (want wiens gedachten komen altijd juist van pas en regt ter snede?) toen ik even beneden de halfledige dokken, dat eens zoo heerlijke, later door de Engelsche onbaatzuchtigheid zoo deerlijk verminkte erfstuk van napoleon, thans kinderlooze weduwe uit haren eersten echt met de rustende Keizerlijke driedekkers zoowel, als uit haren tweeden met onze rustelooze Oostindievaarders; toen ik daar bij een vervallen batterijtje de plek betrad, waar de ranke boot tegen de palen aanstoof, en onze driekleurige vlag in vlammen vuurs en wolken rooks naar boven vloog, hoog boven de uiteengerukte ledematen harer lafhartige aanranders, maar helaas, ook boven de heilige reliquien van haren onsterfelijken verdediger tot in den dood. Wel mogt het weinige heldenstof, dat de dappere koopman aan eenen nijpels wist te ontrukken, eenigen tijd rusten in de Koninklijke grafplaats, en geädeld worden door het zamenzijn met dat van willem den Zwijger en maurits den Voleindiger; wel

{==80==} {>>pagina-aanduiding<<}
mogt de geheele Natie in plegtige rouwvaart zijn overschot voeren naar de Hoofdstad des Rijks, en daar eene blijvende stede toewijzen naast de ruiter en de trompen; want het Weeskind had de Nederlandsche liefdadigheid, die hem opvoedde en vormde, met de hoogste rente betaald; hij, zelf uit het stof opgekomen, had zijne geheele Natie uit het stof verheven, en haren roem heller en hooger doen schitteren, dan immer de, helaas, nog niet volbouwde, van speyk's toren zal lichten voor den blik des zeemans. Zoo is de geestdrift der menigte; zij verwaait even spoedig als de buskruiddamp, in welken de Edele ten hemel toog; de koele wind der berekening verdunt haar, tot er niets van overblijft dan - onuitgevoerde bestekken of brommende lofverzen.
Ik word scherp, ik word bitter, en wend mij derhalve liever om en slenter langs de doodsche kade, ten einde mij te verfrisschen door het gezigt op het Vlaamsche hoofd, waar de hooghartige koopman zijne driekleurige vanen, dat palladium des zeemans zoowel op den top van zijnen mast als op het deksel van zijne doodkist, liever verbrandde, dan ze naast het Oranjevaandel der dappere Tiende Afdeeling te laten ophangen in de kerk der Fransche Invaliden; waar hij zijne booten bij de overgave liever vernietigde, dan dat het geschut, dat Antwerpen deed beven, voor het trotsche paleis dierzelfde grijsknevels nedergeplant, aan de Parijssche badauds eene nieuwe zegepraal zoude verkondigen. Heerlijke trofee voor een volk, dat zich het ridderlijkste en roemruchtigste des aardbodems noemt! Waarlijk het heeft te veel grootsche herinneringen van napoleon en zelfs van karel den Tienden geërfd, om zich onder lodewijk philips te onteeren door een schandteeken, dat tiendubbele overmagt, door protokollen-verraad ondersteund, aan voorbeeldelooze dapperheid ontrukte. En toch mijne oogen hebben het aanschouwd, half verscholen, als schaamden het zich de Franschen zelve, achter de groene en roode vanen der Algerijnen, gelijk zij de onbruikbaar geschotene stukken onzer Artilleristen hebben zien staan naast die, welke de Casauba verdedigden. Maar nieuwe stukken zijn gegoten en geen nieuw vaandel is geborduurd! Waarom??? Dappere Tiende Afdeeling, verhef u op het gemis; - daaraan herkent men u!
Dus peinzende, moet ik zeker slecht voor mij uit hebben gezien, want ik was op het punt om iemand tegen het lijf

{==81==} {>>pagina-aanduiding<<}
te loopen, toen ik, iets donkers voor mij ontwarende, eensklaps de oogen ophief, - en wat zag ik? Raadt het, zoo gij kunt, gij allen, oedipussen van Oud-Nederland! Maar gij kunt het niet; - het was - een Officier der Belgische Marine, klein, beneden de maat, gelijk hunne beide vermolmende Brigantijnen, met eene barbe à la jeune France, en knevels, zwart, pikzwart. Ik zag aan den driepunt op zijn hoofd, aan den ponjaard aan zijne heup, en aan de ankers op zijne knoopen, wat het persoontje beteekenen moest, en ging - als een Wijsgeer, bedaard mijnen weg. Nil admirari, zegt horatius, en ik verwonderde mij dus ook niet over eenen Belgischen Zeeheld op de kade van van speyk en van koopman, want ik zag wel meer ruiters met sporen aan den hiel en karwassen in de hand, maar zonder paard; later heb ik echter begrepen, dat onze figurant bestemd zal zijn om de Philippijnsche eilanden in bezit te nemen, die, naar ik onlangs las, door België zouden zijn aangekocht, om de Gendsche katoenfabrikanten te desörangiseren.
Ondertusschen was ik eene dwarsstraat ingeslagen, keerde mij regts, en ging langs de ruïne van het arsenaal der Marine, die nog zoo luidsprekend van de tuchtiging op den 27 October 1830 getuigt, langzaam klimmende het glacis op, dat met zijne zachtrijzende vlakte de Citadel afscheidt van de stad, welke zij moest bedwingen of beschermen. Doodsch en schijnbaar verlaten ligt zij daar achter hare hooge borstwering; naauwelijks toont het lage dak van een enkel overgebleven gebouw, of het in de zon flikkerend wapen van den eenzamen schildwacht op het bolwerk, dat er leven woont in dien wijden omkreits, door alva tot dwingelandij, dood en vernieling omwald. Reeds jaren lang weêr snijdt de vreedzame zeissen het welige gras van de eentoonige groene vlakte, die haar omringt, en herkaauwen de rustende geiten, gelijk nu, de overgeblevene grassprieten; maar toch, hoe dikwijls is de onheilzwangere buskruidwolk over dezelve heengetogen, en heeft de hageljagt der kartetsen de gele bloempjes des velds geknakt en het zaadvlas der distels doen verstuiven! Daar klonk op eens het horengeschal aan de linkerzijde; - ik zie om, en ontdek in de verte lange zwarte rijen van gewapenden en wapperende vederbossen; - het was een regement jagers, dat geïnspecteerd werd; drie bataillons, rijk gekleed, goed gewapend, stil en stokstijf onder de wapens, van eene geheel andere houding dan men

{==82==} {>>pagina-aanduiding<<}
in het geloovige Holland elkander napraat, in donkergroene jassen met weinig geel geboord, zwart ledergoed en spitse suikerbrooden als die der Tyrolers, (anderen zouden zeggen als die der Kalabresche bandieten) den rand aan de eene zijde opgeslagen met gele lis, driekleurige cocarde en zwarte golvende hanenveren, het ligte musket met lange bajonet hoog in de regterhand. De bevelhebbers, aan hunne witte pluimen kenbaar, reden door de geopende gelederen onder het geschetter eener krachtige muzijk, en schenen over de goede houding van hunnen troep oneindig beter tevreden dan ik, die mij, uit loutere vaderlandsliefde, op eene rekrutenparade gespitst had. Maar wat mij ontzettend medeviel, en zeer natuurlijk, omdat ik over het schoone geslacht veel cosmopolitischer denk dan over het sterkere, dat waren de marketentsters, waarlijk een zeer aardig en voor zoetelaarsters zeer bevallig peloton! Daar zweefden zij ons op vluggelaarsde voetjes vooruit, die hébé's van den Soldaten-Olympus, anders gezegd de Kaserne, van top tot teen (want zij waren gepantalond gelijk onze petites maitresses) in ligtgroen gewaad met zilverblanke knoopjes uitgemonsterd, den zwartfluweelen vederhoed onzer hoofsche Amazonen op de gescheidene haarvlechten, het goudgerande drinkvaatje aan den zilverbeslagenen bandelier, en het helroode schortje door haren versnelden tred wapperende op den wind. Had ik het niet bij ondervinding geweten, dat men hetgene in de verte schoon schijnt niet van te nabij moet bezien, om zich het genot niet te bederven, en dat men vooral geen binocle moet gebruiken, om actrices, kunstenaressen en marketentsters te bewonderen, ik zou naauwkeurig de gratieuse houding hebben willen opnemen, waarmede zij aan hare heroën het glaasje aardappelenjenever of peperbrandewijn aanboden; maar ik was weder philosoof als op de kaai bij de Belgische
Marine; en blijde, dat ik voor mijn vroeger reeds te hoog opgewonden gevoel eene kleine afleiding had mogen vinden, daar ik spoedig moeite genoeg zoude hebben om mijne aandoeningen te bedwingen, draaide ik de grasgroene hebé's den rug toe, en bevond mij spoedig in den hedekten weg, die door de buitenwerken en de voorwacht naar de groote poort der Citadel geleidt.
Het was een treffend gevoel, toen ik van de brug, door het donkere, lage gewelf der hoofdpoort heen, mijn' blik wierp in de aan zoo vele herinneringen rijke ruimte, die,

{==83==} {>>pagina-aanduiding<<}
naakt en ledig, door geen enkel bezield of onbezield voorwerp de gezigtlijn afbrak, vóór dat zij stuitte tegen het hooge bruinvale bolwerk aan de andere zijde. Die akelige stilte, waarin men zijn' eigen' ademtogt, zijn' eigen' harteklop hoorden, die uitgestorvene ledigheid, als van eene tooverstad in de nachtvertellingen van het Oosten, door de verbeeldingskracht eensklaps en onwillekeurig vergeleken met het wereldschuddend gedonder en het bajertgewoel, dat er daverde en gonsde in die bange, nog niet laug verloopene dagen, was wel het vreesselijkst kontrast, dat de dichterlijkste fantasie kon scheppen of bevatten. Met eene eerbiedige huivering trad ik door het lange gewelf, en overzag de geheele, door hooge wallen omslotene, vlakte. Welk eene verandering! Zelfs geene sporen waren er zigtbaar van de gewijde en ongewijde gebouwen, die hier eenmaal statig oprezen, waarin het gebeente der Spaansche Grandes onder marmeren praalgraven rustte; waarin alva, waarin parma huisden, en de weêrschijn van den luister des Konings, in wiens rijken de zon niet onderging, om zijne plaatsbekleeders schitterde. Alles was den grond gelijkgemaakt, en platgetreden najaarsgras bedekte zelfs de onzigtbare grondvesten. Eene enkele, lage, nieuwgebouwde Kaserne, een onaanzienlijk gebouwtje, waarvan een gedeelte thans tot kachot en onder het bombardement tot veilige woonplaats voor den grijzen chassé diende, benevens eene kleine keet, de huizing van den Cicerone, zietdaar alles, wat in den omkreits was overgebleven, waar eens het trotsche bronzen standbeeld van alva van zijn hoog arduinen voetstuk op de prachtige gebouwen en talrijke woningen nederzag. Zoo vreesselijk had hier de orkaan des buskruids gewoed, zoo vernielend was hier de wolkbreuk der bommen en kogels nedergestort, dat er na het wegruimen van het puin niets dan eene vale vlakte is overgebleven, helaas! gedrenkt met
het bloed van onze dapperen en bevrucht door hun molmend gebeente; een vreesselijke, wijduitgestrekte akker des doods, met kerkhofgras en grafbloemen bedekt, maar waarop geene zerk, geene treurwilg de plaats hunner eeuwige ruste aanwijst!
Een kort, gedrongen, heerachtig man, wiens half militaire pet zonderling afstak bij zijnen afgedragenen zwarten rok en pantalon, en die een' rotting in de regter en een' verrekijker in de linkerhand droeg, liep mij driftig achterop, en presenteerde zich, onder vele complimenten, als den legalen

{==84==} {>>pagina-aanduiding<<}
Cicerone der vesting. Uit de houten loods, die, als eene satire op menschentrots en wereldroem, juist de voormalige plaats van alva's standbeeld besloeg, had zijn arendsblik den mijmerenden Hollander ontdekt. Ik begreep, dat het best was zijn geleide aan te nemen, en ik had geene reden om er over te klagen, want hij zocht door geene laffe vleijerij de toekomstige fooi te verdubbelen, maar was bescheiden en goed bekend met de localiteit en het gebeurde. Weldra stond ik met hem op eene hooge kat, digt bij de poort, die naar de Schelde leidt, en het heerlijkste panorama, door eene heldere najaarszon verlicht, ontrolde zich voor mijn oog. Regts van mij lag de stad met haren heerlijken Lievevrouwetoren en met hare massa's van huizen op eenen eerbiedigen afstand, als vreesde zij nog de verblijfplaats van chassé, die haar evenveel schrik wist in te boezemen, als voorheen haar handwerpende Stichter, druon, antigonus of hoe hij ook heeten moge; - voor mij de Schelde, door een enkel bootje of beurtschip verlevendigd, maar des te rijker aan forten en batterijen, die, van het in de verte schemerende Lillo af tot aan de stad, op beide oevers hare vreedzame wateren bestrijden, en over dezelve de lage landstreek, nog half door onze inundatiën verwoest; - links de beide lunetten St. Laurent en Kehl, en daar achter de beide dorpen Hoboken en Berghem, half verborgen door de naakte stammen en gele kruinen van hooge populieren. Eensklaps geraakte mijn zwarte geleider in zijne volle kracht; hij verhief zich tot de geheele lengte van zijne kortheid, beschreef eenen kwartcirkel met zijnen rotting, en riep uit: ‘Daar lagen de liniën der Franschen; daar werd de eerste parallel aangevangen; ginds stond de monstermortier, en verder regts
was het hoofdkwartier van gerard. Maar ik zal het u duidelijker maken,’ en, zich naar den grond bukkende, wees hij mij in het harde, zeker dikwijls door hem platgetredene, zand eenige ruwe lijnen en punten, die den loop der parallelen en de ligging der verschillende vijandelijke batterijen moesten aanduiden. Onwillekeurig schoot mij het schilderachtig tooneeltje van ulysses en calypso bij ovidius te binnen:

Ille levi virga, virgam nam forte tenebat, 
Quod rogat in spisso littore pingit opus. 
Hic, inquit, Troja est, muros in littore fecit, 
Hic tibi sit Simoïs, haec mea castra puta. etc. 


{==85==} {>>pagina-aanduiding<<}

Ja wel was het een Troje voor de onzen, deze treurige vesting, en hare geschiedenis van de grondlegging door alva tot de vernieling door gerard voor ons eene Ilias van plagen! Tallooze teregtstellingen heeft zij aanschouwd, toen onze vrome Vaderen willig hun leven voor hunne godsdienstige overtuiging ten offer bragten; tallooze dapperen in de laatste dagen zien vallen, wier moed des te bewonderenswaardiger zijn moet, daar zij streden zonder hoop op overwinning, zonder uitzigt op ontzet, en zich zelfs niet mogten wreken op de bewerkers van hunne ellende, die, veilig door de gedwongene grootmoedigheid der belegerden, zich van daken en torenspitsen verlustigden in het aanschouwen hunner rampen. Gewis, de hand der onpartijdige geschiedenis zal eenmaal deze voorbeeldelooze gebeurtenis brandmerken als eene schande onzer eeuw, en dezelve plaatsen naast de vernieling van het ongelukkige Koppenhagen in eenen tijd van vollen vrede. Zoo hebben de twee grootste Natiën, die zich beroemen aan het hoofd der Europesche beschaving te staan, elkander niets te verwijten, en kan zich de eene duivel niet verhovaardigen, dat hij zwarter is dan de andere!
Ik zoude onzen modernen ulysses nog lang met zijnen tooverrotting hebben laten manoeuvreren, en door zijnen kijker eenige belangrijke punten in den omtrek nader hebben opgenomen, ware ons gezelschap op dit kleine eiland van calypso in de lucht niet door eenige nieuwe bezoekers vermeerderd, wier nabijheid zeer antipathetisch op mij werkte, zoo omtrent als het zamenzijn met eene poes op de zenuwen sommiger Dames. De aanvoerder en toongever dezer groep was kennelijk een Belgisch Artillerieöfficier, schoon in burgerkleeding; aan het zuivere Hollandsch, dat hij met een der anderen wisselde, in wien ik een' Kapitein onzer armee meende te herkennen, scheen hij vroeger in onze dienst geweest en thans de wegwijzer te zijn van oude kameraden. Zeker zal hij niet tot hen behoord hebben, die in de eerste dagen des verraads als sluipmoordenaars de wapenbroeders overvielen, die zij pas meineedig hadden verlaten; want geen Hollandsch krijgsman kan zich zóó verre vergeten, om met zoodanigen arm in arm daarheen te wandelen. Hij zal later, toen hij kon en mogt, zijne tweede-Luitenants-epauletten tegen die van Kapitein of Hoofdofficier hebben verwisseld, hetgeen ik hem waarlijk niet euvel kan duiden, want de ruil was voordeelig genoeg; maar ook in deze vooronderstelling was de

{==86==} {>>pagina-aanduiding<<}
ontmoeting op deze plaats alles behalve verkwikkelijk. Ik wenkte derhalve mijnen leidsman, en verzocht hem, mij de plek te wijzen, waar de brave Kapiteins der Artillerie, schutter en van hoey, kort na elkander in dezelfde houding door dezelfde kleine opening der borstwering de uitwerking van hun welgerigt schot willende waarnemen, door den kogel, waarschijnlijk van denzelfden vijandelijken tirailleur, op hetzelfde punt des voorhoofds doodelijk getroffen, ter neder stortten. Hij bragt mij over de vestingwerken midden door de rookende schoorsteenen, die van de onderaardsche bevolking onder onze voeten getuigden, naar het bastion Toledo; en, zoo ooit, thans stond ik op gewijde aarde, op aarde, niet gewijd door de waterbesprenging des priesters, maar door stroomen van het edelste heldenbloed! Rust zacht, getrouwe Wapenbroeders, die zelfs in den dood niet mogt gescheiden zijn, en leve uw vereenigde naam langer dan het gedenkteeken staan zal, dat uwe strijdmakkers u in de rustplaats van den eersten willem hebben opgerigt! O, ware ik een virgilius, hoe zoude ik met trotsche dichterbewustheid u toeroepen, wat hij toezong aan de schimmen van nisus en euryalus, die minder edel streden, maar even dapper vielen:

Fortunati ambo! si quid mea carmina possunt, 
Nulla dies unquam memori vos eximet aevo. 


Gelukkig paar! indien mijn verzen iets vermogen, 
Zweeft, de eeuwen door, uw beeld voor Neêrlands dank bare oogen. 

En al verder ging ik met mijnen geleider; want ik wilde zoo vele heilige herinneringen, als mijn hart slechts kon bevatten, van dezen merkwaardigen grond mededragen; - ik zag de plaats, waar de muren en aardklompen, door het Fransche geschut losgewoeld, de bijna drooge gracht hadden gevuld, en waar de overmagt binnen weinige uren door de bres zoude zijn heengedrongen; - ik liet mij het punt wijzen, dat carnot vergeten had onkwetsbaar te maken, even als thetis den hiel van achilles, waar een enkele vijandelijke sappeur, door geen schildwacht bespied en door geen haakbus of veldstuk bestreken, de mijn in de lunette St. Laurent kon aanbrengen, en alzoo, door de overgave te bespoedigen, den dank verdiende onzer dapperen in plaats van hunnen vloek, want hij verkortte hun nutteloos langer lij-
{==87==} {>>pagina-aanduiding<<}
den. Maar geen spoor meer van dit alles; effen spiegelde het water in de heldere gracht; nieuwe muren van arduin ondersteunden de gelijkbegroesde glooijing der borstweringen; rustig glansden de bronzen stukken op hunne netgeverfde affuiten; alles nieuw, alles stil en ledig. Quantum mutatus ab illo!
De togt was voleindigd; ik had gezien, maar ik had ook gevoeld, diep gevoeld, en toen ik over de wijde binnenruimte, langs een overgebleven gedeelte van eene gesprongen monsterbom henen, eindelijk de poort weder uittoog, die ik was ingetreden, toen ik over de brug en het glacis weder de ledige straat en de verlatene kade langsmijmerde, toen kwam de beurt aan het denken; maar het was niet kalm, niet vertroostend. De tegenstrijdigste denkbeelden huwden zich gedrogtelijk aan elkander; gedachten van bewondering en verachting, - aan Romeinsche onverzettelijkheid, die den bodem veilde, waarop hannibal zijn leger had opgeslagen, en aan Romeinsche besluiteloosheid, die Saguntum liet verloren gaan, terwijl de beschrevene Vaders beraadslaagden, - aan bloed en millioenen, nu edel gestort, dan roekeloos verspild, - aan de geestdrift der eenvoudigen en edelen voor volkseer en onafhankelijkheid, en aan de sluwe, zoo dikwijls falende berekeningen der wijzeren, - aan de roeping der Vorsten en aan het lot der Volken, - aan de vergetene lessen van het verledene, aan de tegenstrijdige en onbereikbare droombeelden van het heden, en aan den ongepeilden, met donkere nevels bedekten stroom dér toekomst; maar het werd niet helderder in mijn hoofd en niet rustiger in mijn hart.
Ondertusschen was er een najaarsmist opgekomen, en de duisternis kwam nog vóór den vroegen avond. Mijn weg leidde mij langs de Lievevrouwekerk, en de klok luidde tot het gebed. In mijne opgewondene gemoedsstemming voelde ik behoefte aan de rust, de kalmte, den troost, die een majestueus Gothisch kerkgebouw met zijne lange lanen van zuilen en de hooge welfsels zijner bogen, gelijk een heilig woud, die tempel Gods voor onze stamvaderen, steeds in mijne borst doet nederdalen. Als kleine diamanten flonkerden de waslichten op het altaar aan de linkerzijde, en ver achter mij klonk gedempt de lofzang van het spaarzaam bezette koor, slechts nu en dan door de holle stem des priesters beantwoord. Ik had mij op eenen afstand aan eene der zuilen

{==88==} {>>pagina-aanduiding<<}
geleund, waar eene zilveren lamp haar schijnsel deed vallen op een heerlijk Heiligenbeeld, kennelijk uit de nieuwste school, met vrome blaauwe oogen, golvende lichtblonde lokken en de kuische schoonheid der maagdelijke Madonna. Zonderling luidde het onderschrift: Il filomena, wonderdoenster onzer eeuw, bid voor ons; en zonderlinger nog was het, dat dit beeld, hetwelk anders zeker meer mijne glimlagchende nieuwsgierigheid dan mijne godsdienstige stemming zou hebben opgewekt, thans juist strekte om de laatste te verhoogen. Want toen ik de kleine schare, die voor hetzelve was nedergeknield, zoo innig en vurig hare gebeden ten hemel zag heffen, en het vaste vertrouwen, waarmede zij derzelver vervulling door de voorbede eener geheel onbekende tusschenpersoon verwachtte, vergeleek met de kleinmoedigheid, die mij, den zoogenaamden verlichten denker, nog pas had aangegrepen, toen gevoelde ik het diep, dat het Geloof, welke vorm het omhulle, mits het rein zij en gehuwd aan de Christelijke liefde, de heiligste en kostbaarste bezitting is voor den zwakken mensch, anders zoo ligt in de draaikolk des twijfels verzwolgen. Ik begreep het helderder dan ooit, dat het Geloof eene gave Gods is voor alle volken en alle tijden, en dat noch de spottende Wijsbegeerte der achttiende, noch de droomende der negentiende, noch alle toekomstig mogelijke der volgende eeuwen dat hemelgeschenk zal of kan ontrukken aan de zielen der menigte. En wee, duizendmaal wee, indien zij dit vermogt! De laatstovergebleven band, welke de in duigen zinkende maatschappijen zamenklemt, de eenige nog weêrstand biedende slagboom voor een breidelloos gemeen ware verbroken, en de beschaafde wereld zoude tooneelen zien, oneindig verschrikkelijker dan ten tijde der Volksverhuizingen of onder het Godloochenend Terrorismus der Fransche Omwenteling. Gij zult ons daarvoor bewaren, eeuwig wijze Vader des Heelals en van alle uwe schepselen, onder
welken naam zij U vereeren, met welke vormen zij U dienen! En gewis, Gij hebt ook het gebed verhoord, dat ik daar in dien vreemden, maar heerlijken tempel tot U opzond voor het geluk der menschheid, voor het heil van mijn dierbaar Vaderland; want de storm, die den bajert mijner gedachten vóór het binnentreden van Uw huis beroerde, was geweken; het werd helderder voor het oog mijner ziel, en getroost ging ik henen, zalig in het geloof, dat Gij heil doet dagen uit de dwalingen en misdaden der menschen, licht uit de nevels hunner wanbegrippen, en zegen uit de beroering der Volken.







{==89==} {>>pagina-aanduiding<<}

Aan de geëerde Redactie der Vaderlandsche Letteroefeningen worden de onderstaande fragmenten, tot wier mededeeling in dit Tijdschrift, blijkens bijgevoegde letteren, ik verlof vroeg en verkreeg, ter plaatsing aangeboden door haren dienstvaardigen Vriend

IJ.

Den Weled. Heere j.w. ijntema.

Geachte Vriend!

Voldoende aan uw geuit verlangen, zend ik U hierbij een paar van de fragmenten uit den Boekanier van mijnen Vriend h.a. meijer, door mij in de vergadering der Hollandsche Maatschappij voorgelezen. Ik heb gemeend hierdoor geen misbruik te maken van de volmagt, mij door den Dichter, bij zijn vertrek naar de Oostindiën, tot de uitgave van zijn werk verleend; en aangenaam is het mij, aan uw verzoek te kunnen voldoen. Dubbel aangenaam echter zal mij de verlangde plaatsing in de veel gelezene Vaderlandsche Letteroefeningen zijn, indien zij mede strekt, om den tot dusverre bijkans geheel onbekenden Dichter, die echter dezen naam zoo ten volle verdient, meer bekend te maken, en het verlangen op te wekken naar de lezing van het geheele dichtstuk, dat, gelijk ik vertrouw, met een paar maanden in het licht zal verschijnen.
Ontvang met mijnen groet de verzekering der hoogachting, waarmede ik verblijf

UEd. dv. Dienaar en Vriend
j. boeke.
Amsterdam,
6 Januarij 1840.

	Een paar fragmenten uit een nog onuitgegeven dichtstuk, De boekanier, van H.A. Meijer.
De dag brak aan! De keerkringsnacht 
Zag de ongelijkbre starrenpracht 
Verdwijnen in den schemerglans, 
Die aan den graauwend' ochtendtrans 
Met nevelige golven vloot 
Van slaauw en smeltend morgenrood. 
't Werd telkens lichter over 't meer; 
Een purperwaas doordrong de sfeer, 

{==90==} {>>pagina-aanduiding<<}

En kaatste, spieglende in den vloed, 
Terug in dieper rozengloed. 
Het flaauwe koeltje wakkerde aan, 
En sierde, op de effen waterbaan, 
't Doorschijnend golfje met een pluim 
Van helder, lichtweerspieglend schuim. 
Ginds schoot, met ruischend wiekgerucht, 
Op zilvren vleugelvin verheven, 
Het vliegend vischje, in snelle vlugt, 
Naar boven in de morgenlucht, 
En bleef van golf- op golftop zweven, 
De zwaluw van deez' waterdreven; 
De rijke dolfijn steeg omhoog 
Uit d'afgrond van de heldre baren, 
Om fier den blozend' etherboog 
In pracht van kleuren te evenaren, 
En sprong de dagtoorts te gemoet, 
Als bragt hij 't licht zijn' morgengroet. 
 
Daar rijst de zon! Hare eerste stralen 
Laat ze op het blanke zeildoek dalen, 
Dat, als een witgetopte wolk, 
Zweeft over de effen waterkolk. 
Daaronder rijst, met forschen boeg, 
Het stoutst gewrocht van 't menschlijk brein 
De ontzaggelijke golvenploeg, 
De pelgrim van de zeewoestijn, 
Die onverschrokken, vrij en vlug, 
Der golven ongebaanden rug 
Als welbekenden weg betreedt, 
Waarop hij van geen dwalen weet; 
Die, 't stormgeloei, het golfgeklots, 
Der polen berg-gelijke schots 
En 't brandend keerkringsvuur ten trots, 
Des aardbols onbezochtste hoeken 
Langs 't ongebakend spoor durft zoeken. 
 
De zon verrees, en 't nevelfloers 
Trok op in hooger lucht, 
En statig lag 't fregat zijn' koers, 
Schoon nog de breede zeilenvlugt 
Met zorg gekortwiekt was, 

{==91==} {>>pagina-aanduiding<<}

Uit vrees dat, onvoorziens, de nacht 
Verraderlijke buijen bragt, 
Langs d'onbetrouwden plas. 
 
't Was dag! Een gonzend, blij gewoel, 
De klank van menschlijk stemgejoel, 
Die opwaarts klom door luik en poort, 
Verving de doodsche stilte aan boord. 
Het wachtsvolk sprong van 't harde dek; 
Zijn blik, die rondzwierf langs de kimmen, 
Hing vorschend aan een graauwe plek, 
Die uit de baren scheen te klimmen; 
Een wolk, voor 't ongeoefend oog 
Bewegingloos in vorm en stand; 
Een mistbank, die de kim betoog; 
Den zeeman, wien geen schijn bedroog, 
Was 't de eerste groet van 't land! 
Daar klonk van 't breed halfdek een stem, 
Wier korte toon, vol kracht en klem, 
Aan menig rappen voet en hand 
Onzigtbre vleugels scheen te geven 
En 't tuig bevolking schonk en leven; 
't Oog zag langs top en breede raas 
Gewiekte luchtgestalten zweven; 
Terwijl, door 't wakkrend oost gesteven, 
Elk marszeil de uitgestoken reven 
Weêr opende aan het windgeblaas; 
Het bramzeil, van zijn boei ontslagen, 
Liet, wapprend door den wind gedragen, 
Den nachtdauw uit zijn plooijen vagen, 
En rees toen zwellende op, en bood 
Aan 't koeltje d'uitgespreiden schoot; 
En sneller brak de trotsche scheg 
Door 't woelend golvenpad, 
En liet den afgesnelden weg 
Met blinkend schuim bespat; 
De bruinvisch sprong haar dartlend voor 
Met dolfijn, kret en albikoor, 
Als hielden, spelend voor den boeg, 
Die 't water spattend voor zich joeg, 
De bontgeschubde waterscharen 
Een' wilden wedren langs de baren: 

{==92==} {>>pagina-aanduiding<<}

En als een schitterende wolk 
Zwierf 't blankgepluimde visschersvolk 
Dier grenslooze eenzaamheid, 
De vleugels uitgespreid, 
Luid krijschend langs de zilvren voren, 
Die 't donker schip, dat hen kwam storen, 
In 't grijze zeeverschiet 
Ver blinkend achterliet. 
 
Met vreemden blik en spotgelach 
Had wis een zeeman onzer dagen 
De kiel begroet, die op dien dag, 
Door 't lagchend zomermeer gedragen, 
Den jongen morgen rijzen zag. 
't Was niet - wat nu bewondring wekt - 
Een slanke en donkre leest, gestrekt 
Gelijk de snelle waterslang, 
Zoo laag op 't water, vlug en lang; - 
't Was niet dat luchtig tuig en want, 
Dat zich van verre, als spinragband, 
Naauw merkbaar, tegen 't luchtblaauw spant 
Geen sparren, sierlijk, net en ligt, 
Schier nevelvormen voor 't gezigt; 
Geen smalle gang van blinkend wit 
Wond zich om 't vaartuig, zwart als git, 
En bakende op de breede zij, 
In regte lijn, haar poortenrij: 
Het was een kiel van d'ouden tijd, 
Uit de eeuw van glorievollen strijd, 
Toen Marten Tromp zijn lauwren won, 
En, barstend schier van spijt, 
De schildleeuw van het fier Leon, 
Van 't vruchtloos kampen afgemat, 
Bezweek voor Hollands leeuw; 
In 't kort, het was een Spaansch fregat, 
Uit held de Ruyter's eeuw. 
 
Hoog rees de breedgebouwde romp 
(Naar 't hedendaagsch gevoelen lomp) 
In logge zwaarte op 't golvend vlak, 
Dat schuimend op zijn zijden brak, 
Met dof en onverpoosd geklots, 

{==93==} {>>pagina-aanduiding<<}

Als op eene onbeweegbre rots. 
Gebogen was de gele gang 
Op 't bruingeteerde boord, 
En grimmig blikte een kopren slang 
Uit menig roode poort. 
Toen sloeg men 't schip nog niet, als heden, 
Beschuttend tegen zeegewas 
En wormbeet op den zilten plas, 
Een kopren harnas om de leden; 
Maar als de windstoot, keer op keer, 
De kiel deed hellen over 't meer, 
Dan spiegelde, als een lichte zoom, 
Zich straks de witgeverwde boôm 
In 't blaauwe zeevlak weêr. 
Op 't snavelvormig, laag galjoen 
Blonk, kruiddamp, lucht en zee ten spijt, 
Nog beeld- en lofwerk, goud en groen, 
Herinnerend een beter tijd, 
Toen nog de koninklijke vlag, 
Het beeld van Spanjes rijksgezag, 
Haar rijk blazoen, bij 't windgestoei, 
Ontplooide in 't davrend slaggeloei. 
Die tijd was heen! Het woest geweld, 
Met roodbebloede hand, 
Had nu de stuurradspaak omkneld, 
Geschut en tuig bemand. 
In plaats van Spanjes koningsvaan, 
Met burg en wapenleeuw, 
Zag nu de siddrende oceaan 
De bloedvlag wappren langs zijn baan, 
En hoorde 't krijgsgeschreeuw 
Uit honderd rooverskelen stijgen 
En elk met dood en boeijen dreigen, 
Die aan de kim die schrikbre vlag. 
Met gierensnelheid nadren zag. 
De spiegel hief zich hoog en stout, 
Met dolfijns, tritons en najaden, 
In kunstig beeldhouwwerk, beladen, 
Gelijk een toren over 't zout, 
En zag, beneden aan zijn' voet, 
Op 't worstlen neêr van wind en vloed. 

{==94==} {>>pagina-aanduiding<<}

Ja, kakelbont en lomp van vorm 
Was 't schip, waarop de groote vaderen 
Den zeeörkaan en d'oorlogsstorm 
Met lagchend voorhoofd zagen naderen 
Maar eeuwig groen is 't lauwerblad, 
Dat ze op die ruwe bodems plukten, 
En rijk, als Peru's grond, de schat, 
Dien ze eens aan oost en west ontrukten! 
En welligt slaat het nooit, dat uur, 
In spijt van snelheid, kracht en zwier 
Die wij aan beter kielen geven, 
Dat wij, door zeil of stoom gedreven, 
Weêr over d'eindlooz' oceaan 
De zon van glorie op zien gaan, 
Die vaak, op zegerijken togt, 
Der vadren vlag omstralen mogt! 
 
Het weêr was schoon, het koeltje flaauw 
En lucht en meer weerspieglend blaauw 
En onder d'effen wenkbraauwboog 
Blonk, bijna lagchend, Arnold's oog, 
Onfeilbaar teeken voor zijn schaar 
Van naderenden slag; 
Want niets, dan kamp en krijgsgevaar, 
Verdreef de wolk, wier schaduw zwaar 
Op 's hoofdmans trekken lag. 
Zijn onverpoosde voetstap mat 
Het dek met rusteloozen tred; 
Terwijl hij nu den blik liet weiden 
Op 't effen meer, dat langs de zijden 
Der kiel een schuimstreep achterliet, 
Die 't metend oog haar vaart verried, 
En dan langs 't blanke zeil liet glijden, 
Met teekens van tevredenheid 
Op 't somber wezen uitgespreid. 
 
Steeds hooger klom in 't heijig zuid 
Haïti's land de golven uit, 
En ieder uurkring, die verliep, 
Zag nieuwe spitsen uit het diep 
Verrijzen. Blijdschap heerschte op 't dek, 
Met ruw gezang en luid gesprek, 

{==95==} {>>pagina-aanduiding<<}

En vrolijk stond een groep te staren 
Op 't punt, waar, uit de donkre baren, 
Het oog een eiland rijzen zag, 
Dat westwaarts heen, in nevlig graauw, 
Gelijk een schildpad, op het blaauw 
Der heldre golven lag. 
 
Daar kwam, sinds op Haïti's grond, 
In zilvren wapenpracht, 
De lelievaan van Frankrijk stond 
Op 't puin van Spanjes magt, 
Als vijand van den Spaanschen naam, 
De bloem der zeevrijbuiters zaâm. 
 
Daar wachtte hem, die, afgemat, 
Beladen met Kastieljes schat, 
Na welgelukten plondertogt, 
Tortuga's grond betreden mogt, 
In nooit geleegden kelk, de vreugd 
Van Islams paradijsgeneugt. 
 
Daar rees den zeebonk elken nacht, 
Bij spel en beker doorgebragt, 
De morgen veel te vroeg. 
Daar vond hij, juichende in zijn lot, 
Bij immerwislend zingenot, 
Den dag niet lang genoeg. 
 
Voorbij was 't keerkrings-middaguur, 
En langs haar renperk van azuur 
Klom weêr de zon met rassche schreden 
Van 't gloeijend toppunt naar beneden; 
De naauw bewogen kiel schoot weêr 
Een langer schaduw over 't meer, 
En 't koeltje, dat de jonge dag 
Zoo veelbelovend rijzen zag, 
Dat met het zonlicht steeg, 
Van 't ongestadig zwerven moê, 
Sloot, nu de zon naar 't westen neeg, 
De azuren wiekjes toe, 
En staakte 't dartlend spel, en sliep 
In ademlooze rust op 't diep. 
't Was vruchtloos, dat des zeemans oog 

{==96==} {>>pagina-aanduiding<<}

Zoo ongeduldig zwierf 
Langs d'onbewolkten kimmenboog, 
Waar 't koeltje zuchtte en stierf; 
Het weigerde aan zijn morrend klagen 
't Land, dat hij wenkende op zag dagen. 
Eentoonig dreunde 't klettrend slaan 
Van 't slappe zeil op want en mast, 
Zoo vaak op de effen waterbaan 
De rolling 't stuurloos schip verrast', 
En 't slingrend tuig met dof gerucht 
Zweepte op de naauw bewogen lucht, 
Gelijk de ranke populier 
Zich slingrend buigt in 't stormgegier. 
 
't Bevelwoord klonk; de sloepen gleden 
Aan weêrszij snorrend naar beneden; 
De riemslag klonk, en vrij en vlug 
Ploegde elk der golven gladden rug; 
't Boegseertouw spande voor den boeg, 
Die straks weêr 't murmlend golsje joeg, 
Terwijl de spiegel van 't getij 
Zacht rimplend brak aan wederzij. 
Eenparig, als de klank der schreden 
Van ongebroken krijgsgeleden, 
Gaf de echo van het eenzaam meer 
Den maatslag van de riemen weêr, 
Terwijl het ruw en kunstloos lied 
Ver klinkend galmde in 't wijd verschiet. 
 
Hoerah! voor Tortuga, gij zonen der baren! 
Hoerah! voor het land, dat ons wacht! 
Daar vlecht het genot reeds zijn' krans voor uw haren. 
't Is feest op Tortuga deez' nacht! 
 
De schare der vrouwen zag uit naar de kimmen 
En tuurde op de blaauwende baan; 
Zij zag over 't meer onze zeilenpraal glimmen, 
En schoot zich het feestgewaad aan. 
 
Zij vlocht zich de bloem des vermaaks in de lokken, 
De ravenwiek tartende in kleur; 
Het golvend gewaad is van reukwerk doortrokken. 
Zij wacht - stelt haar hoop niet te leur! 

{==97==} {>>pagina-aanduiding<<}

Hoerah! voor Tortuga! Gezellen, wij naderen! 
Haalt op dan, gij vrolijke maats! 
Uw hand zal de bloem in haar lokken ontbladeren 
En strooijen er paarlen in plaats. 
 
De zee moog' de kracht van uwe armen gevoelen; 
Één slag zij gehoord langs den plas! 
Haar hand zal na d'arbeid het voorhoofd u koelen 
En reiken u 't schuimende glas. 
 
Voort! Denkt aan den dans in de palmrijke dreven, 
Den goudgelen wijn, en het spel! 
Als 't schuimen des bekers is 't jeugdige leven; 
Hun frischheid vervliegt even snel. 
 
Zwelgt in dan zijn' nektar met haastige togen! 
Aan wal ons gebaad in den lust! 
De vuurgloed, die bliksemt in 's aanvoerders oogen, 
Spelt ons geen langdurige rust. 
 
Haalt op dan! zweept moedig de rimplende baren 
En strekt de veêrkrachtige leên! 
Ligt wachten ons morgen vernieuwde gevaren; 
Het heden behoort ons alleen. 


Opheldering van eene uitdrukking, voorkomende in Leeghwater's Haarlemmer-meer-boek.

In het Haarlemmer-meer-boek leest men, onder No. of § 47: ‘Zoo is hiertoe, (namelijk de droogmaking van het Meer) mijns oordeels, zeer goede gelegenheid en bekwame middelen, om hetzelve met menschen-arbeid te verrigten en te weeg te brengen, en ik twijfel (denk) niet, of (dat) er gebrek zal zijn aan eenige stof, aarden of ronde Goden, als het werk slechts ordelijk, met goeden raad en accoord wordt aangelegd en begonnen,’ enz. - De Heer Mr. w.j.c. van hasselt, die den dertienden druk heeft bezorgd en met een belangrijk voorwerk en aanteekeningen voorzien, zegt in de laatste op dit No.: ‘Wat ronde Goden zijn, heb ik niet kunnen ontdekken.’ Zeer bevreemdt het mij, dat gemelde Heer, zoo uit het onderwerp zelf, als uit de eenvoudige en naïve schrijfwijze van leegh-
{==98==} {>>pagina-aanduiding<<}
water, niet achter den zin dezer uitdrukking is kunnen komen. De Schrijver wil, mijns inziens, eenvoudig zeggen, dat hij het er voor houdt, dat, wanneer de zaak goed aangevangen wordt, er genoeg specie om te dijken, en specie om de onkosten der bedijking te bestrijden, zal te vinden zijn. Ronde Goden zijn hier dus (zoo als men ook wel eens spreekt van klinkende Goden) niets meer of minder dan - geld.

P.
Zegwaart.

P.S. Zou het werkwoord plempen, in plaats van, zoo als de Heer van hasselt meent, te worden gebezigd in de beteekenis van dempen, digtmaken, niet eerder een synoniem zijn van ons eigenaardig plompen? Een geplempte dijk toch is zoodanig een, die door het gulle water heen gelegd of geplompt is.

Goedheid des harten van wijlen H.M. de koningin der Nederlanden.

(Uittreksel uit het Kerkeboek te Waltersdorf.)

‘Anna catharina albrecht, weduwe van den vóór 16 jaren overledenen herbergier gottfried albrecht te Waltersdorf, bij Königs-Wusterhausen, stierf, in den ouderdom van 66 jaren, op Zaturdag 9 November 1822, aan verval van krachten, en werd op den 13 ejusd. met eene lijkpreek ter aarde besteld. Zij laat vijf zonen en ééne dochter, allen meerderjarig, achter.’ Deze vrouw werd in haar 17de jaar min ten Koninklijke Hove bij Prinses wilhelmine, naderhand Koningin der Nederlanden. Na een jaar de Prinses gezoogd te hebben, bleef zij nog twee jaren hare verzorgster, en genoot tot haar levenseinde eene jaarwedde van 100 thlr. voor zich, en 50 thlr. voor haren oudsten zoon, den zoogbroeder der Prinses. Altijd werd zij, wanneer de Koningin te Berlijn kwam, door haar derwaarts geroepen en op de minzaamste wijze bejegend. Toen zij, in hare laatste ziekte, der Koningin berigt van haren vermoedelijk kort op handen zijnden dood, door haren zoon, had doen toekomen, zond deze haar 50 thlr. te harer verpleging, met een' eigenhandigen brief, dus luidende:





{==99==} {>>pagina-aanduiding<<}

‘Den Haag, den 20 October 1822.

Mijne goede, lieve albrecht!

Ik heb uwen brief van den 2den dezer maand wel ontvangen, en met groot leedwezen daaruit vernomen, dat gij zoo ziek en zwak zijt. 't Zou mij zeer leed doen, u in deze wereld niet meer te zien. Ik zal u en uwe getrouwe diensten nimmer vergeten. Dat het met de gezondheid uwer dochter zoo slecht gesteld is, is regt droevig, en ik kan mij verbeelden, hoe dit u, arme moeder, smarten moet. Wij hebben hier een zeer goed middel tegen de kwaal, onder welke zij lijdt; kan ik het bekomen, dan zal ik het u zoodra mogelijk toeschikken, met de aanwijzing, hoe het te gebruiken. Groet uwe kinderen van mij! God behoede u, mijne goede albrecht, en geve u krachten! Veelligt zie ik u nog eens op deze wereld. Kom ik in het volgende jaar te Berlijn, dan kom ik bij u, om u te zien, zoo ge nog leeft. Verzorg uzelve vooral goed, en heb altijd uwe oude zuigeling lief!

wilhelmine,
Koningin der Nederlanden.’

Dezen brief ontvingen de kinderen 24 uren na het overlijden der moeder.

Doctor Guillotin.

(Een Verhaal.)

Wie is er wel, die niet het beruchte, in deszelfs ontwerp menschlievend uitgedachte, in deszelfs aanwending zoo bloeddorstig misbruikte strafwerktuig, de Guillotine, heeft hooren vermelden? Gelukkig zij, wie deze kennis, gelijk de meesten onzer landgenooten, slechts uit beeld of beschrijving is toegekomen, en die nimmer de vreeselijke tooneelen hebben bijgewoond, waarin dit werktuig zijne ontzettende rol heeft moeten spelen! Minder algemeen bekend is echter de man, die aan hetzelve zijnen naam geschonken en daardoor eene treurige vermaardheid verworven, en nog minder de aanleiding, welke hem tot zulk eene uitvinding aangespoord heeft. Mag men het hier volgende Verhaal gelooven, zoo was die aanleiding der opteekening wel waardig.

{==100==} {>>pagina-aanduiding<<}

De jonge guillotin, een uit den talrijken drom studenten, die zich in de Fransche hoofdstad op de Genceskunde komen toeleggen, was, onder zijne wufte land- en studiegenooten, misschien wel de allerligtzinnigste. In de uitgestrekte stad Parijs kon geene straat van eenig aanbelang gevonden worden, in welke hij niet ieder venster, achter hetwelk een aardig meisjeskopje schuilde, beter kende, dan eenige der grondregelen van de geneeskundige wetenschap. Steeds droeg hij eene groote portefeuille bij zich, waarin elk gezigtje, dat hem trof of beviel, naar het eigenaardige van deszelfs aanlokkelijkheid gerangschikt werd; dit boek noemde hij zijn anatomisch kabinet. Ook schijnt bij hem de theorie niet het eenige dier studie geweest te zijn, hetwelk hij op eene zoo ruime schaal had aangelegd; elk meisje bijna, om eene uitdrukking zijner landtaal te gebruiken, interesseerde hem. Maar, aan de natuurwet onderworpen, welke men wil, dat zijne natie regeert, en die op een karakter als het zijne met dubbele kracht hare werking oefende, moest zijne belangstelling, wat zij aan uitgebreidheid vooruit had, aan duurzaamheid ontberen. Zijne liefde was eene vlammende kaars; zij flikkerde, warmde weinig, en verzengde, wie haar te nabij kwam. Kortom, onze akademieburger was de man van zijnen tijd en van zijn volk, ligtzinnig tot aan de grenzen van het gemeene, en losbandig tot aan die van het slechte. Dat bij zulk eene levenswijs zijne studiën niet wonnen, kan men ligtelijk begrijpen; zelfs kreeg zijn naam eene vermaardheid, welke niet gunstig zijn konde voor die, waarnaar hij naderhand als arts mogt willen trachten. Ondertusschen, de kruik gaat zoo lang te water tot dat zij breekt, en onze held fladderde zoo lang rondom het licht, tot dat hij zich daaraan de vlindervleugels brandde. Het was op zekeren namiddag, dat hij in de straat St. Louis voor een prachtig huis eene koets zag stilhouden, waaruit eerst een
fraai gevormde voet, vervolgens eene nog fraaijer gevormde leest, en eindelijk het fraaiste aller aangezigtjes voor den dag kwam, dat hij, bij alle zijne nasporingen, nog immer gezien had. Met éénen sprong was guillotin aan de deur, om, met zijne gewone galante vrijpostigheid, deze hem nieuwe schoonheid te anatomiseren; maar een blik in dit oog, en zijne vleugels waren verzengd, zijne levensfilozofie lag in duigen. Hem met bevreemding en trots aanziende, trad de schoone in het huis. Lang staarde guillotin

{==101==} {>>pagina-aanduiding<<}
haar na, en keerde eindelijk naar het zijne terug. Geheel de wereld scheen hem veranderd. Door het nieuwe, geweldige gevoel, dat hem vermeesterd had, van het eene uiterste tot het andere gedreven, verliet en verfocide hij zijn vroeger leven. Overal vermisten hem nu zijne vorige lustgezellen; en ware het niet, dat hun nu en dan het berigt geworden was, dat eenig voorbijganger hem in de straat St. Louis gezien had, zoo zouden zij ligtelijk op het denkbeeld hebben kunnen geraken, hem, als verloren goed, door middel der dagbladen op te sporen. Daar stond hij dag aan dag, en wachtte op de verschijning zijner schoone, die hem of niet bemerkte, of, hetgeen nog erger was, niet bemerken wilde. Ondertusschen, welk eene verandering was er niet ook in zijn uiterlijke voorgevallen! De studentenjas, die in sneê en wijs van dragen de losheid zijner zeden verkondigde, had voor een kleed moeten wijken, hetwelk de deftigste Doctor zich niet geschaamd zou hebben; het voormaals vonkelende oog wierp nu nog slechts blikken, waarin zwaarmoedigheid en schaamte schenen te wedijveren, en de mond, welksschaterend juichen soms straten ver gehoord werd, scheen thans als door een Papageno-slot gesloten. Hij, die te voren ieder meisje stout in den weg trad, had thans den moed niet, om in het huis zijner overwinnares naar derzelver naam en rang te vernemen. Meer dan eenmaal daags verscheen zij op straat, maar helaas, niet voor hem, en, op de wijs der verliefden, benijdde hij den bedelaar, wien zij een sou in den hoed wierp. Wat zou hij doen? Zou hij lang het voorwerp van den spot zijner makkers zijn, verdorren in het vuur van vruchteloos verlangen? Hiertoe had hij nog te veel veerkracht. Schrijven, de gewone toevlugt der minnenden, werd ook de zijne. Peinzend zat hij op zijne kamer, en ontwierp en vernietigde den eenen brief na den anderen; hij, wien te voren, bij geen gevoel hoegenaamd, een stroom van woorden ter dienste stond, vond thans
geene woorden in 't geheel, om zijn overstroomend gevoel te uiten. Nu eens klonk zijn opstel hem te rhetorisch, dan te sentimenteel, dan weder te stout, en hij werd gewaar, hoe arm onze middelen van uitdrukking zijn bij den rijkdom van gewaarwordingen, voor welke ons hart ruimte heeft. Eindelijk echter was het moeijelijke werk volbragt; maar nu werd de eerste zwarigheid door eene tweede vervangen - hoe zou zijn brief in de handen geraken, voor welke hij bestemd was? Naam, rang en stand der jonge

{==102==} {>>pagina-aanduiding<<}
weduwe waren hem onbekend gebleven. Hij maakte het derhalve, zoo als meermalen omtrent Vorsten gedaan wordt; hij liep de koets zijner Godin achterna, en wierp het smeekschrift zijner ziel door het openstaande portierglas. De sterkste gemoedsaandoening verwekken wel die oogenblikken, wanneer hoop en onzekerheid beide bezit van ons denkvermogen genomen hebben, zonder dat de eene in staat is, de andere daaruit te verdringen. Den geheelen dag door stond guillotin nu op zijnen post; de zon neigde ten ondergang, en nog had zijn aanzoek geen antwoord verworven. De straten werden al lediger en lediger; de groote bevrediger, de Nacht, begon hare veelvermogende werking te oefenen, en guillotin was met de sterren, met zijne droomen en met de huizen tegenover hem bijna alleen gebleven.
Eindelijk verscheen een lakkei, trad op onzen sterrenkijker toe, overhandigde hem een zamengevouwen papier, en verwijderde zich daarna zoo snel als hij gekomen was. guillotin liep naar de naaste straatlantaren, rukte het zegel van den brief, en las:

‘Guillotin!

Ik kende u, eer ik u zag; ik zag u, en herkende u niet meer. Uit het redelooze dier guillotin begint zich een mensch te vormen; reden genoeg, om mij in hem belang te doen stellen. Maar de mensch ligt nog in de wieg, en ik houd niet van kinderen, wanneer zij reeds mannen behoorden te zijn. Leer, werk, waag; kortom, onderneem voor de menschheid, jegens welke gij groote schulden hebt, iets groots, dat met den geest van den tijd overeenkomt; en kunt gij dan een werk vertoonen, hetwelk uw vroeger bedrijf boet, zoo blijf niet als een bedelaar en ledigganger in de straat St. Louis staan, maar klop aan de deur No. 2 op de eerste verdieping, en vraag naar

Madame coulon.’

Ware guillotin's liefde slechts de gewone theatervlam geweest, dan zouden deze woorden als koud water op zijn vuur gewerkt hebben; maar nu goot de hand, die het ontstoken had, er olie in, en maakte den brand duurzamer en sterker.
Guillotin verhuisde naar eene andere straat, ver verwijderd van het tooneel zijner vroegere bedrijven; hij studeerde

{==103==} {>>pagina-aanduiding<<}
dag en nacht, hield zijne disputatiën aan de akademie met meer dan gewonen glans, en werd tot Doctor bevorderd; schoon onder den Doctorshoed nog bij wijlen de schalksche student uitkeek. In alle dagbladen bood hij, met de liefderijkste opoffering van tijd en vlijt, aan, zieken gratis te willen genezen; hij schreef aan alle hospitalen van Parijs om eene Doctorsdienst zonder bezoldiging; hij zocht de armen op de straten op. Maar de voormalige beruchtheid, die zich aan zijnen naam gehecht had, stond hem overal in den weg; geen zieke vertrouwde zich aan hem, de hospitalen wezen zijne brieven af, en de armen gingen uit den weg, zoodra zij hem zagen. Er scheen een zeldzame vloek op hem te rusten; want vruchteloos spande hij, met al het vermogen van zijnen vasten wil en niet minder diepdenkenden geest, al zijne pogingen in, om de herinnering aan zijn vroeger gedrag te verbannen. Eene zwakkere ziel, dan die van guillotin, zou misschien, in dit vergeefsche worstelen, krachteloos geworden, en of bezweken of in den vroegeren poel teruggestort zijn; maar in den krachtigen geest van onzen Doctor was de overtuiging zijner vorige nietswaardigheid te diep doorgedrongen, dan dat hij dit streven, om over de tegen hem opgevatte vooroordeelen te zegepralen, zoo snel zou hebben kunnen opgeven. En dan ook nog kwam het er op aan, zijn Palladium te winnen; en wie in zulk eenen strijd geene volhardende kracht toont, heeft er nimmer eenige bezeten.
Omstreeks dezen tijd was het, dat de Nationale Vergadering eene hooge premie uitloofde aan den genen, die eenen snelleren en min pijnlijken dood zou weten uit te denken voor hen, welken geregtigheid of staatkunde uit het midden der levenden wilden verbannen. Door middel der dagbladen kwam dit besluit ook ter kennis van guillotin. Hij las en herlas het decreet, haalde vervolgens den hem heiligen brief te voorschijn, welke zijne kracht van handelen zoo vermogend gescherpt had, en las weder: ‘Leer, werk, waag; kortom, onderneem voor de menschheid, jegens welke gij groote schulden hebt, iets groots, dat met den geest van den tijd overeenstemt; en kunt gij dan een werk vertoonen, hetwelk uw vroeger bedrijf boet, zoo’ enz. IJlings wierp guillotin het dagblad uit de handen, en vloog vol woeste drift uit het koffijhuis, waar hij het gelezen had, naar zijne afgelegene woning, zoodat allen, die hem zagen hollen, meenden, dat de dolheid zijner vroegere levenswijs zich op nieuw van

{==104==} {>>pagina-aanduiding<<}
hem had meester gemaakt. Doch dit was ook het laatste spoor, hetwelk men in langen tijd van hem vernam; hij was als verdwenen, en zelfs het No. 2 op de eerste verdieping in de straat van St. Louis zag van hem geen schaduw meer.
Een der donkerste dagen te Parijs was die van den 13den Mei 1792, waarop de Nationale Vergadering bijeenkwam, om uit de vele entwerpen, welke haar op de uitgeloofde prijsvraag toegekomen waren, er een te kiezen. De hemel hing vol dikke nevelwolken, zware regendroppels kletterden op de natte straatsteenen, toen guillotin derwaarts op weg ging, om het oordeel over zijn werk te hooren vellen. Toen hij in de zaal trad, klonk luid gejuich hem te gemoet - zijn ontwerp was het bekroonde.
De volgende dag reeds sleepte het eerste offer op de vreeselijke machine. Hetgeen guillotin's theorie klaar bewezen had, werd door de praktijk proefondervindelijk, (helaas! door tallooze voorbeelden) bevestigd. Het eerste hoofd viel, daarna een tweede, en zoo gedurig al voort; en het bloeddorstige volk juichte, terwijl de hemel donker en dreigend op de beulen nederzag.
Een' geruimen tijd lang was guillotin als versuft in zijn studeervertrek opgesloten gebleven; doch ook hier kwam het ontzettende gevolg zijner uitvinding te zijner kennis. Toen nu, op zekeren dag, het afgrijselijk juichen des volks wederom in zijne ooren drong, trok hij, met peinzenden ernst, zijnen brief nogmaals te voorschijn, herlas dien, nam hoed en stok, sloop door afgelegene zijstraten naar het bekende huis, klom naar de eerste verdieping, klopte aan de deur No. 2, en vroeg naar Madame coulon. Eene oude vrouw opende al snikkende de deur; doch naauwelijks werd zij den Doctor gewaar, of het gloeijend rood der gramschap kleurde hare verbleekte wangen; hare verdoofde oogen schoten nog eenmaal bliksemstralen, en met vreeselijke stem riep zij hem toe: ‘Moordenaar, ga, zoek haar op de Greve-plaats!’





{==105==} {>>pagina-aanduiding<<}

Herinnering aan de laatste afscheids-reden van Hugo de Groot.

(Medegedeeld door j.l. van der hoeven, te Breda.)

Aan de Redactie der Vaderlandsche Letteroefeningen.

Weledele Heeren!

Toevallig kwam mij, kort geleden, in handen het werkje, getiteld: Bewijs van de ware Godts-dienst, gestelt in zes Boeken, enz. Alles op rijm gebragt door Mr. hugo de groot. Amsterdam CIƆIƆCXLVIII: Dit werkje van onzen alomberoemden be groot bevat tevens de laatste Afscheyds-reden van dezen uitmuntenden Geleerde, eenige oogenblikken vóór zijn sterfuur uitgesproken. Ik meen de overtuiging te hebben, dat deze laatste redenen van den merkwaardigsten man zijner eeuwe niet algemeen bekend is, en ik houde mij verzekerd, dat zij waardig is, voor die dezelve niet kennen, aan de vergetelheid te ontrukken, en voor anderen in het geheugen terug te roepen, of om zich dat werkje aan te schaffen. Misschien kan het sommigen de Christelijke gevoelens van hugo grotius van nabij doen kennen, en bevestigen, dat hij, reeds toen ter tijd, van de verpligtende noodzakelijkheid doordrongen was, om te trachten het Heidendom te bekeeren, en dat daartoe die middelen in het werk gesteld behoorden te worden, die thans de ziel en het leven van de Zendeling- en Bijbelgenootschappen uitmaken. De volgende acht regels uit zijn 1ste Boek zullen dit voldingend bewijzen:

‘Dat Godt geboden heeft, dat voor u soude wijeken 
In 't ploegen van de zee des gantsche werelts rijken, 
Opdat ghy brengen soudt diep in 't versenghde landt 
Een aangenamer vijer van Goddelijken brandt, 
Opdat alwaer men siet des hemels twalef lichten 
Ghy 't licht, door twalef boo'n ontsteken, soudt gaen stichten, 
Opdat ghy voeren soudt tot aan het winter-huys 
End' aen de zuyder asch 't Jerusalemsche kruys. 


{==106==} {>>pagina-aanduiding<<}

De laatste Afscheyds-reden luidt als volgt:
‘Laatste Afscheyds-reden van hugo de groot, gehouden met johannes quistorpius, Doct. ende Profess. in de Theologi, ende Dienaar des Godtlicken Woordts in Rostock.
Mijn Heer, volgens uw versoeck sal in 't kort u mededeelen, hoe de Phoenix van de geleerde Mannen, hugo de groot, uyt dese werelt scheydende sich gedragen heeft. Nadat de voorsz. hugo de groot tot Stockholm sich te schepe hadde begeven, om na Lubeck te varen, ende nu drie dagen door seer groot onweer herwaerts ende derwaerts gesmeten was, heeft hy in 't eynde schip-breuck geleden, ende is al sieck in Cassuben aan Landt geraeckt. Daar van daen is hy met een seer ongemackelicken wagen, in seer regenachtigh weder, meer als 60 mijlen weeghs langh, op Rostock gekomen. Hy keerde in by Juffr. balemans, ende liet by sich roepen Doctor stockman: dewelcke, merckende dat de krachten, soo door ouderdom, als schip-breuck ende soo een moeijelicke reyse gebroken waren, hem voorseyde, dat het eynde sijns levens nakende was. Des anderen daeghs, nadat hy in de stadt gekomen was, zijnde den 18 August. ouden stijls, liet hy my 's avonts te negen neren by sich roepen. Ende terstont by hem gekomen zijnde, vondt iek den Man al ziel-toogen. Ick sprack hem aan, ende verklaerde, dat my niet liever was, als in gesontheydt mondelick met hem te spreken; waerop hy antwoordde: Het heeft Godt alsoo belieft. Voorts vermaende ick hem, dat hy sich tot een zaligen afscheydt bereyden, voor eenen sondaer bekennen, ende sijne sonden berouwen wilde. Ende als ick in 't spreken verhaelde van den Tollenaer, die sich voor een sondaer bekende, ende Godt badt, dat hy hem sijner ontfermen wilde, antwoordde hy: Ick ben die Tollenaer. Voortvarende wees ick hem op Christum, buiten wien geen zaligheydt en is; waerop hy tot antwoordt gaf: Op Christum alleen hebbe ick mijn hoop gestelt. Daerna sprack ick hem voor in Hooghduytsche sprake en gebedt, hetwelcke hy my sachtjens demet gevoudenen handen na
sprack. Geeyndight hebbende, vraeghde ick, of hy my verstaen hadde; hy seyde: Ick hebbe u seer-wel verstaen. Voorts verhaelde ick uit Godts Woordt 't geene soo men de stervenden pleeght indachtigh te maken, ende vraeghde hem wederom, of hy my verstondt; waerop hy antwoord-
{==107==} {>>pagina-aanduiding<<}
de: Uw stemme hoore ick wel, maer al wat ghy seght versta ick swaerlick. Dit geseydt hebbende, sweegh hy heel stil, ende gaf kort daerna den geest op, op het slagh van twaelf ueren te middernacht. Aldus hebt ghy hier den uytgangh ofte besluit van het leven van de seer groote grotius. Sijn Lichaam is den Medecijns over-gegeven, die het ingewandt daeruyt genomen hebben, ende in eenen koperen ketel geleydt zijnde, hebbe ick van de kerck-meesters seer licht verkregen, dat het in de hooft-kerke van onse L. Vrouwe op een van de eerliekste plaetsen mocht begraven worden, alwaer het nu sacht rust. Vaert wel.

In Rostock, twee dagen voor St. Michiel, in 't jaar 1645.

V.L.

johannes quistorpius.’

Anekdote uit de regering van den onlangs overleden' koning van Denemarken.

De Koning van Denemarken bevond zich, gedurende den tijd van het Congres, te Weenen, en was aldaar, van wege zijne minzaamheid, bij het volk zeer gezien. Eene groote menigte omringde hem, werwaarts hij zich begaf. Op zekeren dag zeide alexander van Rusland tot hem: ‘Uwe Majesteit heeft aller harten gewonnen.’ - ‘Maar niet ééne ziel,’ hernam de Deensche Vorst, op het verlies van Noorwegen zinspelende.

Uiterste snelheid van een stoomrijtuig.

Op den grooten westelijken spoorweg in Engeland, dat is die, welke van Londen naar Bristol loopt, heeft onlangs een der Conducteurs eene proef genomen, tot welk een uiterste van snelheid zich de vaart van den sleper, of zoogenaamden locomotief, wel liet verhoogen. Hij zorgde alvorens, dat, tegen het mogelijke geval, dat hem bij deze gewaagde proefneming een ongeluk overkwam, het bestaan van zijne vrouw en kinderen door een jaargeld verzekerd was. Vervolgens koos hij een oogenblik, waarop zich geen wagentrein op den spoorweg bevond, en legde toen eenen afstand van veertig uren

{==108==} {>>pagina-aanduiding<<}
gaans in den tijd van één enkel uur af. Zijn waagstuk bleef voor hem zonder nadeelige gevolgen.

Mantels à la Abd-El-Kader.

Men draagt thans te Parijs mantels à la Abd-El-Kader, van welke de Modejournalen getuigen, dat ze ‘iets avontuurlijkromantisch aan zich hebben, en alzoo allen vrienden der Bedouinsche poëzij zijn aan te bevelen. Bovendien beschermen ze het ligchaam, op eene verwonderlijke wijze, tegen alle onaangename uitwendige gewaarwordingen.’ - Zou het niet eene kostelijke vinding zijn, zoo men de geheele Fransche volkplanting in Afrika met zulk een' mantel konde dekken; veelligt ware zij dan ook gedekt tegen alle onaangename gewaarwordingen!

Grafspeculatie.

Te Parijs worden thans zelfs de lijksteenen op het kerkhof van Père la Chaise tot handelsaankondigingen gebezigd, als b.v.: ‘Hier ligt, zalig ontslapen, de pettenfabrikant damremont. Zijne troostelooze weduwe zet de affaire voort, rue Faubourg, No. 12.’

Aam den rondventer van de Histoire de Napoleon par mr. Laurent de l'Ardèche.


Wat vent ge, o onbeschaamde! in Amstels grijze veste 
't Gedenkboek van de ellend', die eens haar burgers restte, 
Toen een tiran, dien nog de Franschman schier vergoodt, 
Hun niet dan slavernij en schande en jammer bood? - 
Ja, wij ook blijven uw' Napoleon gedenken; 
Maar als een geest des kwaads, die ons met wee kwam drenken. 
De dag zijns doods, van vrede en rust het onderpand, 
Was seestdag voor Euroop en 't dierbaar vaderland. 

No. XVI. bl. 807. reg. 11 v.o. staat probility, in stede van nobility. en hoogeren, voor hoogere.





{==109==} {>>pagina-aanduiding<<}

Mengelwerk.

Antwoord van mr. A.F. Sifflé op eenige aanmerkingen van den heer S. op des eerstgenoemden proeve over de zedelijke vrijheid.

Aan de Redactie der Vaderlandsche Letteroefeningen.

Weledele Heeren!

Gelijk mij de plaatsing mijner Proeve over de Zedelijke Vrijheid, in No. XIV van uw geacht Tijdschrift, voor het jaar 1839, aangenaam was, zoo vereerend is mij de heusche bestrijding van mijn grondbegrip door den Heer S., te vinden in No. XVI van denzelfden jaargang. Hetzij mij vergund, de tegen mijn stelsel geopperde bezwaren zoo kort mogelijk te beantwoorden.
Mijn geachte bestrijder, ofschoon in hetgeen ik empirische of ondervindelijke vrijheid noem niets meer bespeurende, dan wat spinoza, het Système de la Nature en villaume insgelijks overlaten, zegt echter zelf, in zijne aanteekeningen, geenerlei kwaad gevolg daaruit voor mij te hebben willen getrokken. Trouwens er is bij mij geen zweem van materialistisch Pantheïsme, gelijk bij spinoza, noch van miskenning van een hooger beginsel in den mensch, noch van zedekunde, alleen gegrond op welbegrepen eigenbelang, gelijk bij de school der zoogenaamde Encyclopedisten. Integendeel, juist op dat punt heb ik mij van voltaire weder afgescheiden, wien ik alleen gelijk gaf in de stelling, dat de mensch nooit iets wil zonder hem toereikend schijnende reden; dat derhalve de wil, door het wezenlijk of schijnbaar gewigt dier reden, bepaald wordt, en de mensch alleen vrij is in de uitoefening van dien wil, voor zoo ver geene stoffelijke hinderpalen dit beletten.
Alwat er dus aangemerkt wordt over 's menschen zedelijken, in tegenoverstelling van zijnen zinnelijken aanleg; over het pligtbesef; over ons begrip van onderscheid tus-
{==110==} {>>pagina-aanduiding<<}
schen zedelijk goed en kwaad, en over onze magt om tusschen beide te kiezen, stemt volkomen met mijne meening overeen. Doch ik sprak niet over het kunnen, maar over het willen, en juist daarin ligt onze verantwoordelijkheid, dat wij, schoon anders kunnende, echter wel eens het tegenovergestelde verrigten, omdat wij het alzoo willen. Dat willen nu heeft, volgens mij, zijnen grond in de verhouding, waarin het redelijk en het zinnelijk beginsel in ons binnenste tegen elkander staan, deels uit oorspronkelijken aanleg, deels uit de werking van hetgeen buiten ons is op ons gemoed. Ik voeg er nog bij, dat er onderscheid is tusschen den mensch, gelijk wij hem denken, als, in volwassenen of bijna volwassenen toestand, door God, in juiste verhouding tusschen redelijkheid en zinnelijkheid, geschapen; zoodat het overwigt van één dier beide beginselen alleenlijk afhing van den meerderen of minderen indruk, dien aanleidingen van buiten ten goede of ten kwade maken moesten; en tusschen den mensch, als kind, derhalve zonder dadelijk werkzaam redebesef, geboren, vermits in het kind zich de hartstogtelijkheid der ziel ontwikkelt, nog vóór het redelijk beginsel van den geest zich laat gelden; zoodat er daardoor een natuurlijk overwigt der zinnelijkheid in den als kind geborenen mensch ontstaan is, alvorens de rede krachten genoeg heeft verkregen, om de hartstogten te bestrijden.
Maar is nu door dat stelsel het bolwerk van alle deugd en godsdienstig vertrouwen aan den vijand prijs gegeven? Indien eene transcendentale vrijheid, eene vrijheid, om niet slechts te kiezen wat men doen zal, maar om door eene onbekende kracht, waarvan wij geene bewustheid omdragen, den wil zelven te bepalen, die onze handelingen bestuurt; indien zulk eene vrijheid dat bolwerk is, dan gewisselijk ja! Maar eerst dan, wanneer ik zulk eenen, door geene toereikend schijnende reden, ten goede of ten kwade zich bepalenden wil in den mensch kon erkennen, zou mijn godsdienstig vertrouwen geschokt worden: want is des menschen wil niet slechts vrij van stoffelijken dwang, die in het bovenzinnelijke niet denkbaar is, maar ook van zede-
{==111==} {>>pagina-aanduiding<<}
lijke oorzakelijkheid; dan zou de Opperste Wijsheid zelve geene middelen hebben, om dien onafhankelijken mensch, door overtuiging, te doen wandelen, waar een weldadig oogmerk hem hebben wil.
Maar twee waarlijk bestaande en sterke bolwerken van alle deugd en godsdienstig vertrouwen meen ik te vinden in onzen redelijken aanleg en in het alomvattend Godsbestuur.
Meermalen kiest de mensch, tegen eigenbelang en zinnelijke neiging, het goede boven het kwade, ten gevolge van een overwigt, hetwelk de rede boven de zinnelijkheid, of bestendig, of voor een bepaald tijdstip, in hem verkregen heeft. Dikwijls kiest hij het kwade boven het goede, omdat of een schijnbaar eigenbelang hem verblindt, of de hartstogt hem wegsleept, en derhalve het kwade eenigen schijn van het goede voor hem aanneemt, terwijl of voortdurend, of voor dat oogenblik, het lagere beginsel een overwigt boven het hoogere in hem verworven heeft. Maar nooit zal de mensch, die zijn verstand magtig is, het kwade, tegen schijnbaar eigenbelang en strijdig met zinnelijke begeerte, verkiezen boven het goede; zelden bemint hij de deugd om haarzelve, maar de zonde bemint hij nooit om haarzelve. Het is dus een bolwerk der deugd, dat de mensch nimmer zondigt, dan omdat hij, hetzij in zijne doorgaande zielsstemming, hetzij in een oogenblik van overijling, de deugd niet kent of aanschouwt in hare voortreffelijkheid en zalige gevolgen, de zonde in hare laagheid en rampzalige uitwerking. Als redelijk wezen, is de mensch uit zijnen aard vatbaar voor overtuiging, en de vestiging der overtuiging, die den wil bepaalt, hangt af van de kracht der drangredenen in betrekking tot elks persoonlijk karakter en bijzondere omstandigheden. Zal de overtuiging dien naam verdienen, dan is zij meer dan eene toestemming van het verstand, omdat men geene wederlegging weet; zij moet een zoodanig inzien der waarheid wezen, waardoor de wil ten goede wordt geneigd.
God-alleen weet, wat elk redelijk wezen behoeft, om door innerlijke overtuiging het beste te leeren kiezen; maar

{==112==} {>>pagina-aanduiding<<}
onfeilbaar werkt dan ook het door den Alwijzen gekozene middel, en geene transcendentale vrijheid van eenig schepsel stelt Hem te leur in Zijnen wensch. Dit is een bolwerk voor ons godsdienstig vertrouwen.
Zachte middelen van overreding bezigt Hij bij allen, die niet vóór de jaren van onderscheid sterven, om in hooger' kring, zonder zielestrijd, voor eene heerlijke bestemming te rijpen. Wel hem, die zich in dit leven door die zachte hulpmiddelen voor de eeuwigheid vormen laat! Hij zal hiernamaals de strafgevolgen der zonde niet ondervinden, en de kroon der overwinning zal den zegevierenden strijder, als hij van deze kampplaats is henengeroepen, voor eeuwig versieren.
Maar heiligheid en zaligheid, zonde en rampzaligheid zijn onafscheidelijk aan elkander verbonden. Dit zal, tot zijnen nameloozen jammer, ondervonden worden door elk, in wien de zinnelijkheid op aarde heerschende was geworden en gebleven. Voor zachte geneesmiddelen te doodelijk ziek, kan hij alleen door den bittersten drank worden gered, of moet zelfs de vergiftige wond op eene pijnlijke wijze worden uitgebrand. Hij moet inzien, dat er geen einde is aan de straf der zonde, zoo lang er zonde bestaat; dat hij niet slechts voor langeren of korteren tijd getuchtigd wordt, om, al of niet gereinigd, naderhand gelukkig te worden, maar dat hij, eeuwig een zondaar blijvende, ook eeuwig rampzalig zou zijn; en de Oneindige Wijsheid zal alles aldus beschikken, dat hij, als redelijk wezen, tot dat inzien geraken moet.
God is te heilig, dan dat Hij het eindeloos voortwoeden der zonde met hare noodlottige gevolgen zou kunnen gedoogen. De zonde zal eenmaal vernietigd worden, en elk redelijk schepsel, waar zachte middelen ontoereikend waren, zal, door vreeselijke straffen gelouterd, tot eenen staat van reinheid en genoegen worden opgevoerd; het redelijk beginsel zal overal zinnelijkheid en stof aan zich onderwerpen. Echter zal een verbeuzeld leven op aarde de oorzaak zijn, vooreerst, van al die onoverzienbare ellende, waarin de goddelooze, tot zijne redding, en levens tot hand-
{==113==} {>>pagina-aanduiding<<}
having der zedelijke orde, gedompeld werd, en ten tweede, van eene voortdurende uitsluiting van die onbesefbare zaligheid, die den braven alleen, als het loon voor zijnen arbeid, door den genadigen, doch regtvaardigen God werd geschonken. En, uit dat oogpunt beschouwd, is de staat, waarin wij sterven, voor altijd beslissend, en de verwaarloozing van onzen levenstijd volstrekt onherstelbaar. Even weinig als een dier, zoo het slechts als zoodanig gelukkig is, zich zou kunnen beklagen, omdat het geen mensch is en geen menschenheil smaken kan; even min als een mensch mag morren, omdat hij geen Engel is en de voorregten van hoogere wezens mist; even min zal de hiernamaals door straffen gelouterde boeteling, bij zijnen minderen geluksstand, het Opperwezen kunnen beschuldigen, omdat hij van eene heerlijkheid blijft buitengesloten, waarin hij zich niet op zijne hem voegende plaats zou bevinden, en die zoo weinig voor hem geschikt zou zijn, als een aanzienlijk staatsambt voor een' ambachtsgezel.
Ziehier mijne Theodicee! Ik ben een Christen. Ik acht mijn wijsgeerig begrip, indien het al niet (gelijk mij echter toeschijnt) uitdrukkelijk in den Bijbel geleerd wordt, ten minste daarmede niet strijdig, ja zelfs uit de hoofdstellingen des Evangelies voortvloeijende, en de schijnbare tegenstrijdigheden in deszelfs leer vereffenende. Als Wijsgeer sprak ik in het algemeen; als Christen geloof ik, dat de Zaligmaker der wereld dat groote werk volvoeren zal, en, na voor allen gestorven en opgewekt te zijn, ook voor niemand vergeefs zal hebben geleden en verheerlijkt zijn geworden; al is het ook, dat Hij alleenlijk met de uitgelezenen uit het geheele menschdom, tot heil der schepping, over alles zal heerschen, en de overigen van dien hoogen rang verstoken zullen blijven. Maar zeker, eenmaal zal God alles wezen in allen, en christus zal de slang der zonde den kop vermorzelen.





{==114==} {>>pagina-aanduiding<<}

De dood van Jonathan, zoon van Saul. Fragment van een Bijbelsch treurspel, naar het Fransch van De Lamartine,

door J. van Harderwijk, Rz.

Het tooneel verbeeldt een slagveld, bedekt met lijken. Het is nacht.

Vierde tooneel.

jonathan, gewond, treedt, ondersteund door een' grijsaard, zijn wapendrager, aan de overzijde van het tooneel op.



jonathan, esdras, wapendrager van jonathan.


jonathan, met moeite voortgaande. 
Waar zijn wij, Esdras? Hoe! waarheen toch voert gij mij? 
Laat af! - Gij redt mij niet, al staat uw hulp me ook bij! 
't Bloed stroomt mijn wonden uit! - Mijn scheemrende oogen breken; 
Mijn voet ontzegt mij 't gaan; mijn krachten zijn bezweken! 



esdras, zijne krachten inspannende, om hem verder voort te leiden. 
Herstel u! Kom! Nog slechts u voor een poos vermand, 
Opdat gij levend niet geraakt in 's vijands hand! 
Slechts weinig schreden nog! 



jonathan, vruchteloos beproevende voort te gaan. 
De kracht heeft mij begeven, 
Ik voel de koû des doods door al mijn leden beven. 
't Is met mij uit. Ik sterf. 



esdras, wanhopig. 
o Ramp, ondenkbaar groot! 
Hij sterft, en 'k mogt hem niet ontrukken aan den dood! 

{==115==} {>>pagina-aanduiding<<}

Vergeefs was dan mijn zorg, toen 't onheil op kwam dagen; 
Ik mag den dierbren last zelfs niet van 't slagveld dragen! 
Ach! grijsaard, die ik ben! die zoo veel jamren torscht! 
Slechts weenen kan ik, ach! en sterven aan zijn borst! 



jonathan, met verheffing van stem. 
Hoor nog mijn laatste beê, mijn Esdras; kom wat nader: 
Zoo deze bange nacht... spaar' hij voor 't minst mijn' vader, 
Meld hem mijn' dood, en zeg, dat moedig, groot van ziel, 
Zijn Jonathan met roem in d'eersten krijgstogt viel. 
Zeg, dat ik om zijn gunst voor David nog durf smeeken, 
De God van Isrel moge op mij zijne onschuld wreken; 
'k Vergoot voor 't vaderland, voor 't volk, voor hem mijn bloed, 
En sterf, hem zeegnend, thans met een gerust gemoed! 



esdras, wegsmeltende in tranen. 
Hij sterft dan, wien mijn oog 't geboortelicht zag geven! 
Leefde ik zoo lang dan, om mijn' meester te overleven? 
O smart! - Maar neen! waartoe dien bangen kreet geslaakt? 
Ligt dat het morgenuur ons nog met hulp genaakt. 
Ligt komt een vlugteling mijn' zwakken arm nog schragen, 
Om u, vereend met mij, in veiligheid te dragen. 
Hoor 'k iets? - Neen! stil als 't graf is 't, werwaarts ik mij keer!... 



jonathan. 
Ga! 'k wacht van menschen, 'k wacht van 't lot geen uitkomst meer; 
Mogt Uw barmhartigheid, weldadig God! 't slechts willen, 
Om door een' droppel vochts mijn' heeten dorst te stillen! 



esdras, het tooneel op en neder gaande. 
'k Word in dees barre streek, helaas! geen bron gewaar; 
O Hemel! 't Is vergeefs! Wie redt in t bang gevaar? 
Geen stroomgeklater ruischt, waar 'k luistrend moog' verbeiden; 
Geen enkle waterdrop verkwikt de dorre heiden! 



jonathan. 
Mijn Esdras! neem mijn helm, en vul in gindsche streek 
Hem met het stroomend vocht uit Kison's heldre beek. 


{==116==} {>>pagina-aanduiding<<}



esdras neemt den helm en verwijdert zich. 
Schenk, God! mij, grijze, kracht! Sterk me in deze oogenblikken; 
Zoo moge een enkle dronk den stervende verkwikken! 


Vijfde tooneel.



jonathan alleen. 
Ontruk me uit 's vijands hand, Jehova! hoor mijn klagt, 
En vall' mijn lijk niet in der Philistijnen magt! 
O, dat geen vreemde grond mijn beenderen vergader'; 
Neen! voer voor 't minst mijne asch tot mijn' rampzaalgen vader! 
Mijn vader! Ach, welligt ontglipt in dezen stond 
Zieltogend nog de naam van Jonathan zijn' mond! 
En gij, mijn David! Hoe!... waar voert u 't lot thans henen? 
Hoe zal uw vriendschap niet mijn' vroegen dood beweenen! 
Jehova wilde 't zoo! Jehova zij geloofd!... 
Maar Esdras nadert niet... Mijn denkenskracht verdooft; 
Als engel komt de rust mij zielverkwikkend naadren; 
En spreidt een zoet gevoel bedwelmend mij door de aadren; 
De slaap bezwaart mij 't hoofd en drukt mij de oogleên neêr!... 
Ach! Esdras komt te laat... Wees gij mijn wachter, Heer!... 

(Hij slaapt in, uitgestrekt aan den voet van een' boom.)

Zesde tooneel.

jonathan ingeslapen. Saul, voortvlugtig, komt langzaam op het tooneel, zonder zijn' zoon te zien.


saul. 
Waarheen?... waar vind ik in deez' nachtelijke ellenden 
't Rampzalig overschot van mijn verslagen benden? 
Zoo vielen ze allen dan door 's vijands moordend zwaard? 
En ik, die hen braveerde, ik werd alleen gespaard!... 
(Hij zoekt de plaats te herkennen, waar hij zich bevindt.) 
Waar ben ik?... 't Is het kamp! 't zijn de eigen legerplaatsen, 
Waar vroeger de oorlogszang luid jublend rond mogt kaatsen! 
O volk! door 's Hemels wil in mijne magt gesteld, 
Dit is de zege dan, uw dapperheid voorspeld! 
Hoe kan een oogwenk niet eens Konings roem verkeeren! 

{==117==} {>>pagina-aanduiding<<}

Herkent ge uw' Vorst wel meer, wien 't lot zoo kon verneeren? 
Ik hoor geen vreugdgedruisch, geen krijgsgezangen meer! 
Mijn legermagt slonk weg! O schriklijke ommekeer! 
De Hemel houdt zijn roê nog tegen me opgeheven, 
Ontrooft mij mijn' triomf, en vonnist me om te leven! 
Neen! 'k geef mij der genâ niet over van een volk 
Dat, juichend bij mijn' val, nog dreigt met vuur en dolk! 
'k Zou leven? - Neen! de trots van vuige Priesterscharen 
Zou steeds mijn ongeluk vergrooten en verzwaren; 
Wis steeg bij dieper val te hooger 's vijands hoon, 
En niets verbleef mij dan van rang en koningskroon! 
Neen, neen! geen weifeling doet mij thans langer dralen; 
Ik wil, voor 't minst, als Vorst, mijn eigen lot bepalen; 
Te zwak voor de almagt Gods, zal 'k wijken in den nood, 
En zoeken voor haar toorn een schuilplaats in den dood! 
(Hij trekt zijn zwaard.) 
Doorsteken we ons! - Maar neen! nog mogt mijn zoon eens leven: 
Waarom hem de ijverzucht des vijands prijs gegeven? 
Hoe Jonathan, omringd door 't sluw verraadrental, 
Van uit den strik gevoerd, gespannen voor zijn' val? - 
Maar welk een loon wacht hem, die mij zijn bloed verpandde? 
Een ingestorte troon, smaad, slavernij en schande! 
Neen! tarten wij voor hem den hooggeklommen nood, 
En leven we, om hem nog te redden van den dood! 
Blijv', hoe de Hemel dreige, in ons de hope leven; 
Volharden wij, wat nacht van schrik ons moge omgeven, 
En, moet ik vallen, dat het dan als Koning zij, 
En heel mijn vorstlijk huis verzwolgen zij met mij! 



(saul zoekt een' uitgang, en nadert den boom, aan welks voet zijn zoon uitgestrekt en ingesluimerd ligt.) 
Maar waar, waar zoek ik hem? - De morgenschemeringen 
Verlichten 't bloedtooneel nog niet der heuvelklingen: 
Wie weet, of 't licht hem mij niet aanwijst bij de doon?... 
O God! red, red voor 't minst mijn' Jonathan, mijn' zoon! 



jonathan, bij dat woord ontwakende, met flaauwe stem. 
Waar ben 'k? - wie noemt mijn' naam? 


{==118==} {>>pagina-aanduiding<<}



saul, verbaasd. 
Wat weeklagt schokt mij weder? 
Spreek! wie ge ook zijt, wat wilt ge? 

(Hij nadert met drift den boom.)


jonathan. 
'k Lig hier zieltogend neder! 



saul. 
Wat toon!... 



jonathan. 
't Is Saul!... 



saul, buiten zichzelven. 
Hoe! zijt gij 't, mijn Jonathan?... 



jonathan. 
Ik ben 't! 



saul, zijn' zoon vuriglijk omhelzende. 
Ik vind u weêr! 



jonathan. 
'k Sterf aan uw' boezem dan! 
God lof! 'k mogt, vóór dat mij dan 't bloed verstijft in de ader, 
Mijn' jongsten kindergroet nog brengen aan mijn' vader! 



saul. 
Wat zie 'k! o Zielesmart! Daar ligt hij bloedend neêr! 
O God! geeft gij alzoo dan 't kind den vader weêr! 
Wat monster trof hem dus? Is alle hoop geweken? 
Is dan zijn dood beslist? 



jonathan. 
Leef; leef, om mij te wreken! 
Leef; wacht geene uitkomst meer voor mij in 't doodsgevaar! 
Een enkle polsslag nog en 't stervensuur is daar! 
O, mogt ik slechts van u nog ééne gunst ontvangen: 
Mogt David in uw hart voor mij een plaats erlangen! 

{==119==} {>>pagina-aanduiding<<}

Hij is van God bemind, en God verwerpt uw' zoon; 
Vereeren wij Zijn' wil en heilge rijksgeboôn! 



saul. 
Hoe! kan diens booze naam nog van uw lippen vloeijen? 
God minne hem!... Welnu, 'k blijf daarom hem verfoeijen! 
Door hem is 't, dat de wraak, gesterkt door 's Hemels magt, 
Den rijksstaf in mijn hand verbrak in dezen nacht! 
Voor hem is 't, dat gij sterft; voor hem, dat ik moet zwichten; 
Hij is 't, die op uw graf zijn' zetel op wil rigten! 
En gij wilt nog...! O! 'k stak met eigen hand veeleer 
Dit staal hem in de borst en stiet den snoodaard neêr; 
'k Zou 't zelf hem uit het hart met wellust kunnen rukken, 
Om 't weêr met hooger vreugd in de open wond te drukken! 
En, had zijn bloed gestroomd, mijn wraak was dan gebluscht, 
't Doorstak mij ook, en stierf, op mijne beurt gerust! 
(Na een oogenblik zwijgens.) 
Maar neen! ik zal de straf des lafaards niet aanschouwen! 
De snoode zegeviert, en weet zich schuil te houên! 
Hij vreest mijn' zwakken arm! hij wacht slechts naar den stond, 
Dat hem 't verraad mijn' val, mijn nederlaag verkond'! 
Hij koom'; het is nu tijd; wat vreest hij voor zijn leven? 
Hij sier' zich met de kroon, die hem zijn God wil geven! 
Hij zoeke in 't stroomend bloed van de offers, hier geslagt, 
Den schepter, die me ontviel, den rijkstroon, dien hij wacht! 
Hier is hij! - Kom u met mijn erfdeel thans verrijken; 
Regeer in deez' woestijn vrij over puin en lijken; 
Trouwlooze! neem dien troon; uw taak is roemrijk, grootsch; 
Kom, zwaai den koningsstaf in dit gebied des doods! 



jonathan. 
Rampzalig vader! Ach! in mijne stervensstonden 
Bezweer 'k u, spaar mij toch! - Leef, en belijd uw zonden; 
Vertoorn geen God, die ons zoo streng een lot bereidt; 
Ontwapen door berouw veeleer Zijn grimmigheid! 



saul. 
En wat vermag uw God? Zou ik Zijn gramschap vreezen? 
Wat zal voor mij nog 't eind van Zijne wrake wezen? 

{==120==} {>>pagina-aanduiding<<}

Bij 't lijk mijns Jonathans, die door verraders viel, 
Ziet Hij me en is verheugd en foltert mijne ziel! 
Ik hoopte nog, mijn zoon! uw levenskracht te schragen; 
Ik heb dien God gevreesd; 'k durf thans Hem uit te dagen! 
Gij sterft; Zijn strafgerigt verzwaart mijn lijden niet! 
'k Zal Hem nog lastren, ook als de adem mij ontvliedt!... 



Jonathan. 
Wil bij ons ongeluk die euveldaad niet voegen! 
- Wil met één offer toch, o God! u vergenoegen; 
Dat u mijn bloed verzoen', en dat mijn vader...! 



saul, verwoed. 
Neen! 
Neen! 'k smeek geen gunst van U, wien Gij ook hulp verleen'! 
Wraakgierig God! ik blijf uwe oppermagt trotseren! 
De moed ontzinkt mij niet, hoe Ge ook mij moogt verneêren! 
't Is waar, 'k zal zwichten; maar, hoe mij uw roede ook sla, 
'k Verhef mij tegen U en smeek om geen genâ! 
Het kwaad berouwt mij niet, door mij gesticht in 't leven: 
Gij zijt het, door wien ik al 't misdrijf heb bedreven; 
Gij zijt het, die me altijd vervolgde in toornigheid, 
Wiens hand de strikken steeds heeft voor mijn' val gespreid! 
En gloeide voor geweld en wraak mij 't hart te sterker, 
Van al mijn gruwelen waart Gij oorzaak en bewerker! 
En Gij, Gij straft ze toch! Gij straft ze in mij gestreng! 
Wat zegt het, of de mensch uw hoog gebod volbreng', 
Of op het pad van deugd en pligt den voet moog' zetten? 
Deugd is bij U een klank, en wilkeur zijn uw wetten! 
Gij schiept den sterveling, wat rang hij ook ontving, 
Om 't voorwerp slechts te zijn van uwe marteling! 
Welnu, wil aan mijn straf geheel uwe almagt wijden! 
Verzadig uwen blik, verheug U in mijn lijden! 
Geniet! maar haast U met uw wraak en toorn, o God! 
Want straks ontvoert mij 't graf aan U en aan mijn lot! 



jonathan, met stervende stem. 
Genade, groote God! - wat lastring!... o, mijn vader! 
Hoe grieft mij uwe taal, hoe meer mijn sterfuur nader'! 
- Vergeef; gedenk, o Heer! toch zijne wanhoop niet! 
Dat uw barmhartigheid hem nog genade bied'! 

{==121==} {>>pagina-aanduiding<<}

Gij schreeft met eigen hand ons lot in 't boek des levens; 
Gij loont en Gij vergeldt het goede en kwade tevens; 
En toch, schoon hier de mensch vaak zelf zijn heil verwoest, 
Vermeet hij 't oordeel zich, waar hij aanbidden moest. 
Zoo booze hartstogt ons den weg sluit tot gelooven, 
De dood ontsluit ons oog voor 't eeuwig licht daar boven. 
Mijn vader! 'k zie, hoe reeds dat licht zijn glansen spreidt! 
O Goddelijke dag van regt en heerlijkheid! 
O, dat uw stralen nog mijn brekend oog verkwikken! 
Sta Gij mij bij, o God! in mijne jongste snikken! 
Mijn ziel, reeds los van de aard', zweeft op uw' adem, Heer!... 
Vaarwel, mijn vader!... God, ontvang... 

(Hij sterft.)


saul, het lijk zijns zoons aanstarende. 
Hij is niet meer!... 
Hij is niet meer!... O ramp! O toppunt van ontbering! 
Dit is dan de eer, de roem, voorspeld aan mijn regering?... 
O noodlot! 'k overleef, belaân met schande en hoon, 
Mijn volk, mijn' koningsroem, mijn grootheid en mijn' zoon!... 
Gelijk een dwaalster blinkt en straks weêr gaat verdwijnen, 
Zoo blonk en zoo verdween mijn hoop en die der mijnen! 
En ik, verwonnen, grijs, veracht, in 't stof vertreên, 
Blijf bij de dooden met mijn wroegingen alleen!... 
Kom, sterven we ook! Komt op mijn' dood met wellust staren, 
Gij, schimmen, komt om uw zoo bloedig offer waren! 
In 't bloed mijns zoons zult ge ook het mijne vloeijen zien! 
Maar, waarom poogt gij thans me in 't stervensuur te ontvliên? 
Gevloekte schimmen, naakt! Bestokers mijner rampen, 
Hoe! gij durft dan voor 't laatst niet met uw' vijand kampen? 
Hoe! komt gij niet te zaam nog twisten om mijn lijk? 
Of spreekt meêdoogenheid nog in het doodenrijk? 
Welnu, mijn hand zal u bevredigen en wreken! 
Straks stroomt mijn bloed; vergast u!... 
(Hij hoort het naderen der krijgslieden en het gejuich der overwinnaars. 
Hoe! hoor 'k in deez' streken 
Mijn' naam genoemd?... Zij zijn 't! Barbaren, nadert dan! 
Gij vindt mij hier op 't lijk van mijnen Jonathan! 

{==122==} {>>pagina-aanduiding<<}

Wie sterft op 't krijgsveld, sterft nooit zonder eerlaurieren. 
Daar zijn ze! Sterven wij! 

(Hij doorsteekt zich op het lijk van jonathan.)

Zevende tooneel.

david, naderende; de krijgslieden dringen in grooten getale, onder een' luiden vreugdekreet, op het tooneel.

Triomf! wij zegevieren!






Getrouw verslag, betreffende het door brand vergaan van het schip de Zeeploeg, gecommandeerd door kapitein Schindehutte, in den nacht van den 10 op den 11 september 1815 (*), in de Chinesche zee.

Wij stevenden van Batavia naar het vaderland, met den wil om op reis China aan te doen. De avond was schoon, en er woei, bij een' helderen sterrenhemel, een labber koeltje. Om mij, na de doorgestane hitte van dien dag, eenigermate te verfrisschen, bleef ik tot omstreeks twaalf ure op het dek wandelen, wenschte toen den stuurman een' goeden nacht, en begaf mij naar mijne kajuit. Tegen drie ure in den morgen werd ik door een' geweldigen slag plotseling uit mijnen slaap gewekt. De eerste gedachte, welke natuurlijk bij mij opkomen moest, was, dat wij door zeeroovers waren aangevallen, welke in deze zeeën, niet verre van de Maleische kust, veelvuldig worden aangetroffen. In een oogenblik was ik uit mijne kooi en bij den Kapitein, die gerust sliep. Terwijl wij naar boven gingen, om te onderzoeken, wat er gaande was, bespeurden wij, dat de batterij in lichtelaaije vlam stond. Een bliksemstraal, welke door de opening der kajuit was geslagen, had dit onheil aangeregt.
De schrik en ontsteltenis van den Kapitein laten zich niet beschrijven. Hij stond eenige oogenblikken als versteend. Eindelijk riep hij uit: ‘Ach, mijn God! wij zijn verloren!’ Ik beijverde mij, om hem tot bedaren te brengen, en ver-
{==123==} {>>pagina-aanduiding<<}
maande hem, dat hij toch zijne tegenwoordigheid van geest mogt behouden, en alle krachten inspannen, om de vlammen meester te worden, en schip en schepelingen te redden.
Bij onze komst op het dek vonden wij alles in rep en roer; een doodelijke angst had ieder bevangen. Nu werd er aanstonds bevel gegeven, om water aan te voeren; doch naauwelijks waren er twintig putsen gebruikt, of men hoorde algemeen roepen: ‘Scheidt maar uit; het kan niets baten; het geheele tusschendeks staat in brand.’ Op het vernemen dezer treurmare was de Kapitein radeloos; hij liep heen en weder, wrong de handen, en was tot geen bedaren te brengen. ‘Indien blusschen niet mogelijk is,’ zeide ik tot hem, ‘dan moeten wij trachten ons leven te redden.’
Ik bevond mij aan boord, als passagier, met mijne twee zoontjes, het eene zes en het andere vier jaren oud. Nadat ik de beide knaapjes, welke gerust sliepen, naar boven gehaald, en in de kombuis, als verder van het gevaar verwijderd, gebragt had, begaf ik mij naar den Heer matak, die ongesteld was, en ried hem, in allerijl met vrouw en kinderen naar het dek te spoeden en daar te blijven. Den scheepsarts, die in een' zwakken toestand verkeerde, hielp ik insgelijks naar boven.
Middelerwijl was de Kapitein verdwenen. Natuurlijk moest de gedachte bij mij opkomen, dat hij zich van het dek verwijderd had, om elders de noodige bevelen te geven, ten einde, zoo mogelijk, ons voor het elk oogenblik toenemende gevaar te behoeden. In dit vermoeden werden wij versterkt door den eersten stuurman linnenbeek, die ons verzekerde, dat hij hem nog zoo even gezien had. Na eene poos gezocht en geroepen te hebben, vernamen wij tot onzen schrik, dat hij ons in de jol, die achter aan het schip hing, schandelijk verlaten en den bootsman en den bootsmansmaat medegenomen had. Dit was te noodlottiger, dewijl deze twee lieden in onze hagehelijke omstandigheden van de grootste dienst konden geweest zijn.
Zoodra deze laagheid van den Kapitein ter ooren der manschappen kwam, waren de ontsteltenis en verontwaardiging algemeen, en onder de verwarde kreten hoorde men gestadig den uitroep: Wij zijn veloren! - Wij verbranden, of vinden in de golven onzen dood!’ Wat zou men beginnen? Ofschoon ik tot nog toe mijne bedaardheid tamelijk wel had behouden, stond ik nu echter een paar oogenblikken beslui-
{==124==} {>>pagina-aanduiding<<}
teloos; eindelijk zeide ik tot de stuurlieden: ‘Wie er niet is, wordt niet gerekend;’ (waarbij ik het voorkomen aannam, alsof ik de Kapitein was) ‘wij moeten de noodige maatregelen nemen, en de groote boot in zee trachten te krijgen.’ - Doch, helaas! wat antwoord ontving ik? - ‘Er zijn geene noktakels; en wat zal het baten? - binnen weinige minuten vliegen wij toch in de lucht; de kruidkamer is slechts door een ligt beschot van den brand verwijderd, en zal ons spoedig genoeg van alle aardsche zorgen bevrijden.’
Aan mijn verzoek, om het kruid er uit te halen en in zee te werpen, toonde niemand genegenheid te voldoen. Zonder verder een woord te uiten, ging ik naar beneden, haalde het kruid uit de hut, en gaf het door den koekoek naar boven, alwaar het over boord werd gesmeten. Hoe weinig tijds wij hiertoe ook behoefd hadden, was de brand intusschen zoodanig toegenomen, dat het bijkans onmogelijk scheen, door de vlammen heen te komen. - Men stelle zich, in weerwil hiervan, de blijde verrassing der nog altijd hope voedende manschappen voor, toen zij vernamen, dat het kruid over boord en daarvan niets meer te vreezen was! Zij zagen mij als hun' reddenden engel aan, en beschouwden mij van nu af als hun' Kapitein. Dit was mij hoogst aangenaam, dewijl hierdoor, naar ik mij vleide, ons uitzigt op redding vergroot werd. Ik liet nu overal de luiken digtmaken, opdat ons de voortgang van den brand bij het uitzetten der boot niet mogt hinderen. Tweemaal hadden wij dit reeds te vergeefs beproefd; de derde maal gelukte het; doch zij raakte daarbij den mond van een stuk geschut zoodanig, dat wij vreesden, of zij daardoor niet onbruikbaar geworden en wij alzoo van alle hoop op redding beroofd waren. De stuurman, die haar onderzocht, gaf ons echter weldra het aangename berigt, dat zij weinig of niet geleden had en hare dienst zou kunnen doen.
Toen nu de matrozen zich aanstonds van de boot wilden meester maken, gaf ik hun te verstaan, dat zij daarbij met omzigtigheid en bedaardheid te werk moesten gaan, er bij voegende: ‘Ik zal de laatste wezen.’
De eerste stuurman, linnenbeek, ontving den last, om in de boot te blijven, en zonder mijne voorkennis niets in te nemen; den tweeden stuurman pop werd zijne plaats in de rust aangewezen. Middelerwijl haalde ik de kinderen, benevens den Heer matak en zijne vrouw en den scheepsarts,

{==125==} {>>pagina-aanduiding<<}
die innig verblijd waren, dat zij den brandenden kerker konden verlaten. Ondersteund door den jongen kuit, (een' braven borst, die mij veel dienst heeft bewezen) en een paar matrozen, hielp ik hen over de verschansingen, en zoo kwamen zij allen zonder eenig letsel in de boot.
In het voorschip had de brand alsnog geene schade aangeregt, zoodat de manschappen niets van hun goed verloren hadden. Ieder kwam dus met zijne scheepskist aansjouwen. Zoodra mij de stuurman daarvan kennis gaf, riep ik uit: ‘Smijt al dien ballast in zee; indien alle scheepskisten in de boot worden gebragt, moet deze gewis zinken; en zeven en twintig levens zullen daarbij verloren gaan. Eet- en drinkwaren kan en moet elk medenemen, zoo veel hij heeft, of nog uit het schip redden kan.’ Deze woorden hadden de gewenschte uitwerking, behalve in het laatste punt, dewijl niemand den moed had, naar beneden te gaan. Onze voorraad van leeftogt was dus zeer gering: een varken, dat den vorigen dag geslagt was, eenig pluimgedierte, en een vaatje met drie of vier flesschen water! Verder voorzagen wij ons van een lijzeil, dat op het dek lag, eenige stukken hout en andere kleinigheden, die weinig plaats besloegen en geacht werden van dienst te kunnen zijn.
Toen alles behoorlijk geborgen was, en de manschappen zich in de boot bevonden, verliet ook ik het schip en begaf mij in hun midden. Wij lieten ons met eene lijn afzakken, om achter het schip den dageraad af te wachten; terwijl wij nog eene heimelijke hoop bleven voeden, dat de brand zou uitgaan. Doch er verliep naauwelijks een half uur, of de vlam sloeg met zulk eene woede achter uit de kajuitglazen, dat het door allen raadzaam werd geoordeeld, de lijn los te maken en het brandende vaartuig te verlaten. De stuurman kreeg bevel, om voor den wind af te houden, doch hierbij de hoogst mogelijke voorzigtigheid in acht te nemen, dewijl eene enkele stortzee toereikend zou wezen, om de boot te doen zinken en ons allen in de golven te begraven.
Met het aanbreken van den dag zagen wij, op ongeveer eene mijl afstand, de vlammen nog zeer duidelijk; doch, naar mate het lichter werd en wij ons verwijderden, verloren wij het schip eindelijk geheel uit het gezigt. Het is naar alle waarschijnlijkheid tot op het water afgebrand en daarna gezonken; want men heeft nooit weêr van hetzelve iets verno-
{==126==} {>>pagina-aanduiding<<}
men. - Nu eerst scheen men in te zien, welk een groot en dreigend gevaar wij ontkomen waren. Ik vermaande allen tot dankbaarheid aan het Opperwezen voor onze aanvankelijke redding, en bad, zoo goed ik zulks vermogt, in naam van ons allen, dat het den hemelschen Vader mogt behagen ons verder te beschermen.
De grootste zwarigheid was, welke rigting wij nemen zouden, dewijl de stuurman verklaarde, dat hij met de Chinesche zee niet bekend was. Ik zelf wist, dat er in die zee twee eilanden werden gevonden, Poloe Spatoe en Poloe Condor, welker laatste alleen bewoond was. Daar mij echter den aard en de inborst der bewoners onbekend waren, durfde ik niet voorslaan, derwaarts te sturen; en de Maleische kust, die volgens de verzekering des stuurmans niet verre verwijderd kon wezen, bood geene gunstiger uitzigten aan. Terwijl wij te zamen overlegden, wat wij doen zouden, daar er toch een besluit moest genomen worden, riep de man op den uitkijk: ‘Eene sloep vooruit!’ - ‘Dat zal onze sloep met den Kapitein wezen,’ zeiden de matrozen; ‘maar als die vervl..... schavuit hier komt, smijten wij hem in zee!’ Op mijne vermaning, dat zij toch bedaard mogten wezen en zich tot geene overhaaste stappen laten vervoeren, antwoordden eenigen hunner, dat zij te mijnen gevalle alles doen wilden, daar zij aan mij het behoud van hun leven te danken hadden.
Wij hielden nu op de sloep aan, en zagen weldra, dat wij ons niet bedrogen hadden, dat het de jol was met Kapitein schindehutte, die zijn' pligt verzaakt en ons zoo verraderlijk aan een' schier onvermijdelijken dood prijs gegeven had. Zoodra hij ons op zijde kwam, riep hij verbaasd uit: ‘Mijn Hemel, hoe is het u toch mogelijk geweest, de groote boot in zee te krijgen?’
‘Daar u die moeijelijkheid zoo goed bekend schijnt te wezen,’ was mijn antwoord, ‘blijkt het uw voornemen te zijn geweest, ons allen maar aan de vlammen ter prooi te geven. Doch gedane zaken hebben geen' keer. Kom maar in de boot, opdat wij maatregelen beramen, wat wij doen moeten, om zoo spoedig mogelijk land te bereiken.’
Op zijne woorden: ‘Ik ben Kapitein; ik zal de noodige bevelen wel weten te geven!’ nam het volk eene houding aan, alsof de vroeger uitgesprokene bedreiging onmiddellijk zou uitgevoerd worden. Zoodra ik door vleijende woorden de rust eenigzins hersteld had, voegde ik den Kapitein toe:

{==127==} {>>pagina-aanduiding<<}
‘Het regt, om hier bevelen te geven, hebt gij door uw gedrag verbeurd. Het is hier de plaats niet, verder daarover uit te weiden; wij spreken daarover wel eens nader. Hoe de manschappen omtrent u gezind zijn, kan u niet langer onbekend wezen; waarom ik u den welgemeenden raad geef, dat gij u bereidwillig en gelaten naar de omstandigheden schikt, en u beijvert, om zoo veel mogelijk tot onze redding bij te dragen.’
Dewijl ik zag, dat de manschappen gedurende deze toespraak eene minder dreigende houding aangenomen hadden, begreep ik, dat het niet ongepast zou wezen, ook hun eenige woorden toe te voegen, en zeide: ‘Wij verkeeren in een' hagchelijken toestand, en er moeten onverwijld krachtdadige maatregelen worden genomen, opdat wij, mogen ons al de golven sparen, niet door nog erger vijanden, honger en koude, worden aangevallen en overwonnen. De ondervinding heeft ons geleerd, wat ons zonder hoofd te duchten staat; want zoo het kruid niet over boord ware gesmeten, zouden wij allen misschien in de lucht zijn gevlogen. De Kapitein heeft zijn regt op het commando verbeurd, en wij zijn dus allen gelijk. Kiest dan iemand uit ons midden, die de anderen leidt en bestuurt!’
‘Aan wien anders,’ sprak een hunner, ‘komt dit regt toe, dan aan u, die reeds zoo veel aan ons hebt gedaan?’
‘Ik ben te weinig zeeman,’ was mijn antwoord, ‘dan dat ik zulks, met eenig uitzigt op een' gunstigen afloop, zou durven ondernemen. Wil de Kapitein nog daarbij echter behulpzaam wezen, dan hoop ik, met God, dat wij ons allen binnen kort over onze redding zullen verheugen.’ Na eenige woordwisseling werd dit goedgekeurd, hoewel onder de uitdrukkelijke voorwaarde, dat zij van mij alleen bevelen ontvangen zouden.
Zal men het mij ten kwade duiden, dat ik deze vereerende onderscheiding niet afwees? Ik voldeed toch slechts aan den wensch van lieden, welke sedert ons ongeluk op mijne wenken vlogen, en alles aanwendden, om mij genoegen te geven en, zoo mogelijk, onze redding te bewerkstelligen. ‘Indien gij,’ dus sprak ik hen aan, ‘plegtig beloven wilt, dat gij u zonder morren aan al mijne bevelen zult onderwerpen en geene dienst hoegenaamd weigeren, dan, en enkel onder deze voorwaarde, zal ik mij uwe keus laten welgevallen. Doch wee dengenen, die het waagt, zich te verzetten, of slechts

{==128==} {>>pagina-aanduiding<<}
den minsten schijn van ongenoegen aan den dag te leggen! Aan handen en voeten gebonden, laat ik hem over boord werpen. In den korten tijd van ons bijeenzijn heeft het u niet aan de gelegenheid ontbroken, om mij te leeren kennen. Ik ben gestreng omtrent weêrspannigen, toegevend jegens gewilligen. Nog staat het u vrij, eene andere keus te doen. Blijft gij echter bij het genomen besluit, dan kunt gij in alles op mij rekenen.’
Niemand toonde den geringsten lust om terug te treden, en wij zwoeren een' plegtigen eed, dat wij elkander getrouw zijn, en niets verzuimen of nalaten zouden, wat kon bijdragen, om het gewenschte doel te bereiken. Nu begon men na te zien, welke artikelen van het wrak waren medegenomen; doch, helaas! wat vond men? behalve het boven gemelde, (vijf kalkoenen en vier ganzen) niets. Het lijzeil bewees ons thans de grootste dienst, dewijl wij daarvan een zeil voor onze boot vervaardigden. De Kapitein had, even als wij, het voornemen gehad, om naar Poloe Condor te sturen. Dit zou echter met groote zwarigheden verzeld geweest zijn, daar hun getal te klein was, om de jol te roeijen, waarbij het van hunne hemden vervaardigde zeiltje slechts eene geringe dienst bewees.
Uit de boot, welke 27 personen bevatte, konden nu gevoegelijk eenige manschappen in de jol overgaan. Het lot besliste, en 6 personen verlieten ons, zoodat wij thans nog 18 volwassenen en 3 kinderen, behalve een kleine wichtje, telden. Ieder ontving nu de noodige bevelen, de eene om de wacht te houden, de andere om de sleop schoon te maken, het water uit te hoozen, doch vooral om met de grootste oplettendheid uit te kijken, omdat wij ons gestadig met de hoop vleiden, het eene of andere bevriende schip te zullen ontdekken. Degenen, welke niets te doen hadden, sliepen even zoo gerust, alsof zij op een bed van dons lagen; een voorregt, waarin ik echter niet met hen deelde, dewijl de onrust mij den slaap uit de oogen hield; en ik geloof niet, dat ik ooit twee uren achtereen geslapen heb: des daags zat ik meestal bij den stuurman, en des nachts bleef ik altijd op de been.
Alles, wat de vaart betrof, was nu zoo goed mogelijk geregeld, en men begreep, dat het niet ongepast zou wezen, de manschappen, welke gedurende een' aanmerkelijken tijd niets genuttigd hadden, van den geringen voorraad eenige verversching te bezorgen. Dewijl het varken reeds vroeger, als geheel bedorven, over boord moest geworpen worden.

{==129==} {>>pagina-aanduiding<<}
hadden wij niets dan de kalkoenen en ganzen over. Men slagtte er van iedere soort een, en gaf aan elk der manschappen een gelijk deel, met uitzondering van de drie kinderen, de vrouw, den Heer matak en mij. De minder hongerigen wilden ons voorbeeld volgen, en hunne portie aan de anderen overlaten; doch ik raadde hun, dat zij ze liever zouden aannemen en bewaren, dewijl zij in hunne verwachting, om binnen een paar dagen land te bereiken, wel eens te leur gesteld konden worden.
Met opzigt tot de geringe hoeveelheid water, die wij hadden, bevond ik mij in de grootste verlegenheid; eindelijk waagde ik het, aldus tot hen te spreken: ‘Thans heb ik u een verzoek te doen. Meermalen hebt gij verklaard, dat gij aan mij uw leven te danken hadt en alles voor mij wildet opofferen. Zoo ik op uwe woorden mag vertrouwen, dan zult gij mij in mijne verwachting niet te leur stellen. Het vaatje water, dat op zijn hoogst vier flesschen bevat, zal, bij eene gelijke verdeeling voor elk, naauwelijks eene matige teug opleveren. Zoudt gij mij wel vergunnen willen, het voor het uitsluitend gebruik der vrouw en kinderen te behouden?’ Als uit éénen mond werd er geroepen: ‘Gaarne! Hoe toch zouden wij die geringe opoffering kunnen weigeren aan eenen man, wien wij zoo veel verpligt zijn? Denk niet, dat wij, al zijn wij slechts eenvoudige varensgezellen, daarom geene dankbaarheid kennen.’ Ik betuigde hun mijn genoegen over de betoonde welwillendheid, en borg het water op eene veilige plaats, om geen' dorstige in verzoeking te brengen. Van vier scheepsbeschuiten, die ik had en zorgvuldig bewaarde, gaf ik aan de vrouw en de kinderen nu en dan een stukje; en hoewel zij in het eerst weinig trek daartoe deden blijken, aten zij er echter weldra met eene graagte van, alsof het de grootste lekkernij ware geweest.
Het jonge kind van Mevrouw matak, dat gespeend werd, leed zigtbaar, en men begon voor deszelfs behoud te vreezen. Ik ried daarom de bedrukte moeder, het weder aan de borst te leggen, om te zien, of het zog wilde terugkeeren. Hoewel zij daaraan scheen te twijfelen, kreeg de liefde voor haar kind de overhand, en - men stelle zich hare verrukking voor, toen zij bespeurde, dat het kind zoog en dus voedsel kreeg!
De eerste dag van onzen nood was bij het schoonste weêr ten einde geloopen, en de nachtwacht werd uitgezet. In

{==130==} {>>pagina-aanduiding<<}
de stilte van den nacht, die zeer kalm was en in onze omstandigheden ieder voorzeker tot ernst moest stemmen, stamelde ik mijnen dank aan het Opperwezen voor de weldaden. die wij van Zijne goedheid ontvingen. In mijn gansche leven heb ik welligt niet met zulk een' eerbied en gevoel gebeden! - Er woei eene stijve kolete, die ons met tamelijke snelheid over het water deed heenglijden. Nu en dan riep ik den man, die de wacht hield, toe, dat hij toch goed mogt uitkijken, en dan schreeuwde hij met eene stem, welke halfdooden in het leven had kunnen terugroepen: ‘Goed uitkijken voor!’
Den volgenden deg had er niets plaats, dat bijzondere melding verdient. De wind bleef gunstig, en alles ging den gewonen gang. Men slagtte twee kalkoenen en twee ganzen, die, in gelijke portiën verdeeld, gretig aangenomen en, nadat zij op den rand van het boord ter dege gebeukt en met zeewater bevochtigd waren, schijnbaar ten minste met smaak genuttigd werden. Doch, hoewel de honger eenigermate hierdoor gestild werd, hoorde men algemeen over den dorst klagen, welke nog vermeerderd werd door eene ondragelijke hitte, want de zon brandde zoo hevig, dat de eene arm van mijn jongste zoontje, hetwelk geheel ongekleed in de boot was gekomen, daardoor binnen korten tijd geheel ontveld werd. Wat mijzelven aangaat, ik vond eene aanmerkelijke verkwikking in het zeewater, met hetwelk ik van tijd tot tijd mijn gansche ligchaam bevochtigde. - De schoone avondstond, welke op de vermoeijenissen en het lijden van den dag volgde, vervrolijkte allen, voor zoo ver vrolijkheid in onze omstandigheden mogelijk was; en toen allen zich ter rust hadden begeven, vond ik weder heul en troost in een hartelijk gebed, dat ik tot den Vader in den Hemel opzond.
Omstreeks twee ure na middernacht kwam er eene vrij zware bui op. Ik wekte den Kapitein, die aanstonds bevel gaf, om zeil te minderen, dewijl hij vreesde, dat wij door die bui beloopen zouden worden. Met gespannen opmerkzaamheid vestigden wij het oog op dezelve, en bespeurden weldra, dat wij niets te vreezen hadden; zij dreef achter ons voorbij. Toen de derde van onze ongeluksdagen aanbrak, begonnen de manschappen eenig ongeduld te toonen, dat wij nog geen land zagen. Zoo goed ik kon, sprak ik hun moed in, haalde voorbeelden aan van schipbreukelingen, die veel langer, dan wij reden hadden te vreezen, op den onmetelijken

{==131==} {>>pagina-aanduiding<<}
Oceaan hadden rondgezworven, en eindelijk op eene onbegrijpelijke wijze en soms als door een wonder gered waren, zoo als onder anderen bontekoe. Ik vermaande hen, de hoop op redding niet te laten varen, daar wij bij zulk gunstig weêr alle reden hadden te vermoeden, dat wij spoedig eene gewenschte haven zouden binnenloopen. ‘Zoo ik nog ongeduldig ware,’ voegde ik er bij, ‘ik, die mijne arme kinderen zoo zwaar zie lijden, dan zou mij dat nog te vergeven zijn; doch van u, die het zeeleven gewoon zijt en elken dag voor dergelijke ontberingen blootstaat, van u had ik zoo iets niet verwacht. En wat toch baat uw ongeduld? Wordt daardoor uw lijden verminderd of uw uitzigt op redding vergroot, uw honger gestild of uw dorst gelescht?’ Toen hierop een der manschappen vrij luide te kennen gaf, dat hij, in weerwil van mijne fraaije gezegden, echter wel trek tot een glaasje water zou hebben, nam ik het voorkomen aan, alsof ik niet merkte, van wien die woorden kwamen, deed de grootste verbazing blijken, en sprak na eenige oogenblikken: ‘Hebt gij allen geen afstand van het water gedaan, zelfs nadat ik u vermaand had, wél toe te zien, wat gij deedt? De eerste, die het waagt, een' vinger naar dit water uit te strekken, zal de punt van dit mes zijne borst voelen doorboren!’ Bij het uiten der laatste woorden greep ik een mes, dat naast mij op de bank lag, met schijnbare drift op. Dit argument, welligt meer dan alles, wat ik kon aanvoeren, had de begeerde uitwerking, en verscheidene stemmen riepen: Bravo!’
Welk eene foltering de dorst is, kunnen slechts diegenen beseffen, welke daarvan in eene hooge mate ondervinding gehad hebben. De honger is, in vergelijking, niets. Allen leden daardoor in meerderen of minderen graad, en sommigen zoo zeer, dat zij hun eigen water dronken.
De werkzaamheden aan boord gingen intusschen den gewonen gang, en de Kapitein gaf ons herhaaldelijk de verzekering, dat wij met grond mogten hopen, nog dien dag land te zullen aandoen. Er werd nogmaals een kalkoen en eene gans geslagt, die op de gewone wijze verdeeld en verorberd werden. Toen de avond begon te naderen, koos de Kapitein onder de manschappen dengenen uit, die het scherpste gezigt had, en beval hem, vooral goed uit te zien, daar wij niet verre meer van land konden wezen: Nadat nu de nachtwacht uitgezet en alle werkzaamheden verrigt of geregeld waren, begaven zich de overigen ter rust; ik deed weder, als ge-
{==132==} {>>pagina-aanduiding<<}
woonlijk, mijn avondgebed, en vond daarin een' krachtigen troost.
Weêr en wind bleven gunstig. Van tijd tot tijd riep ik, wel vooruit te zien; doch mijne stem werd enkel gehoord door den matroos, die op den uitkijk stond, en door den stuurman; al de anderen - zal men het gelooven? - lagen onder de bank gerust te slapen. Dewijl mij zulk een geluk niet beschoren was, hadden de twee wakenden aan mij een' trouwen makker.
Met het aanbreken van den dag begon de lucht te betrekken, en het werd zoo donker, dat wij geene mijl van ons af zien konden, hetgeen ons te meer grieven moest, wijl de Kapitein ons gedurig verzekerde, dat wij niet verre meer van land verwijderd waren. Eindelijk viel er, tot ieders vreugde, een frissche, verkwikkende regen, waarvan allen zoo veel opvingen, als bij onze geringe hulpmiddelen doenlijk was. Sommigen trokken hunne hemden uit, hielden ze aan de vier hoeken vast, en verzamelden daarin een vocht, hetwelk gretig door hen werd ingezwolgen, hoewel het er zoo walgelijk uitzag, dat het onder andere omstandigheden voorzeker tot wassching der handen zou versmaad zijn. Ik zelf maakte gebruik van het water, dat langs het zeil afliep; en hoe zal ik mijne gewaarwording beschrijven bij de eerste teug, die mijne drooge lippen bevochtigde, nadat ik in eene ondragelijke hitte, bij een' onbewolkten hemel, in geene drie dagen iets gegeten of gedronken had?
De regen begon nu allengs te verminderen; de lucht klaarde op, en de man, die op den uitkijk stond, deed ieders hart van vreugde kloppen, toen bij riep: ‘Land vooruit!’ En eer men nog den tijd had gehad, om elkander zijne blijdschap mede te deelen, hoorde men denzelfden man roepen: ‘Een zeil in 't gezigt!’ De verrukking, welke op aller aangezigten uitgedrukt was, laat zich met geene woorden beschrijven. Als uit éénen mond riepen de Kapitein en ik: ‘Daar moeten wij heen!’ De boot werd nu aanstonds gewend, om naar het schip te roeijen, dat tegengebrast lag. Doch zoodra aan boord van hetzelve ons voornemen bespeurd werd, maakte men weder toebereidselen om weg te zeilen, waarschijnlijk dewijl men ons voor zeeroovers hield. Wij begrepen nu, dat het raadzaam wezen zou, ons voornemen op te geven, en liever de jol derwaarts af te zenden. Toen de Kapitein dit zag, liet hij weder tegenbrassen en wachtte de lieden af.

{==133==} {>>pagina-aanduiding<<}

Zoodra zij aan boord waren, volgden wij, en, daar wij den wind in ons voordeel hadden, kwamen wij spoedig op zijde van het schip. De Kapitein liet ons dadelijk overkomen. Met blijde harten verlieten wij onze boot, en verhaalde in korte woorden het gebeurde; waarop onmiddellijk bevel werd gegeven tot het gereedmaken van de noodige spijs en drank voor de uitgehongerde manschappen. Dewijl ik echter beducht was, dat zij zich, na zoo vele ontberingen, door onmatigheid benadeelen zouden, ja zelfs wel hun leven in gevaar brengen, nam ik de vrijheid, den Kapitein te doen opmerken, dat, naardien zij in vier dagen schier niets hadden genuttigd, men wél zou doen, bij het toedeelen van spijs en drank, de uiterste voorzigtigheid in acht te nemen. ‘Als Geneesheer,’ voegde ik er bij, ‘raad ik u, hun voor het oogenblik niets te laten geven, dan een stuk beschuit en eene teug grog, ten einde op die wijze zoo veel mogelijk te verhoeden, dat zij zich eene ziekte op den hals halen.’
Het vaartuig, dat ons aan boord had genomen, was eene Amerikaansche brik, le Chasseur, geeommandeerd door Kapitein davy, een zeer braaf en regtschapen man. De Supercarga alexander onderscheidde zich door vriendelijke voorkomendheid, en toonde in al zijne handelingen, dat hij eene voortreffelijke opvoeding ontvangen had. Beide deze Heeren deden alles, wat in hun vermogen was, om ons het doorgestane leed te doen vergeten en ons het verblijf aan hun boord aangenaam te maken, waarvoor ik hun thans, na het vierde eener eeuw, openlijk mijnen opregten dank betuig.
De brik was naar China bestemd. Op mijn verzoek, ten einde spoedig aan land te komen, zette men koers naar de reede van Maccou, eene Portugesche plaats. Zoodra wij daar aangekomen waren, verlieten wij, met de warmste dankbetuigingen, onze redders en weldoeners en begaven ons aan wal: de Heer matak met vrouw en kinderen, Kapitein schindehutte en ik met mijne twee kinderen, benevens twee scheepsjongens, welke wij hadden gesmeekt, om bij mij te mogen blijven. Kapitein schindehutte keerde aanstonds naar boord terug, om met de equipaadje van den Zeeploeg de reis naar China te vervolgen, dewijl daar gedurig schepen aangetroffen worden, die manschappen benoodigd zijn.
Wij hadden naauwelijks voet aan land gezet, of wij werden omringd door eenige Chinezen, welke tolbedienden schenen te zijn en onze goederen wilden onderzoeken. Met moeite be-
{==134==} {>>pagina-aanduiding<<}
duidde ik hun, dat wij schipbreukelingen waren, die niets bezaten, dan hetgene wij aanhadden, dewijl ons de tijd ontbroken had, iets van het brandende wrak mede te nemen. Mijne plunje, die uit eene matrozenbroek en een baaitje bestond, werden spoedig door een ander gewaad vervangen. De Heer davy had namelijk de goedheid gehad, mij eenige kleedingstukken ten geschenke te geven; doch dewijl hij een der langste en zwaarste Amerikanen was, die ik ooit gezien heb, en ik tamelijk klein van postuur ben, zal men ligt begrijpen, welk eene kluchtige vertooning ik in zijne kleedij maakte!
Op mijn verzoek bragt men ons bij den Gouverneur, die ons echter wegens onpasselijkheid niet kon spreken, doch zijn' Secretaris zond. Het weinigje Portugeesch, dat ik vroeger, toen ik met het 28ste bataljon aan de Kaap de Goede Hoop garnizoen hield, aldaar gekend had, was mij thans van groote dienst. Nadat ik de Secretaris had doen verstaan, dat wij de hulp van den Gouverneur kwamen inroepen, verliet hij ons, en keerde weldra terug met eenige Spaansche-matten. Zonder die aan te nemen, voegde ik hem toe: ‘Dit is de bedoeling niet. Ofschoon wij meer naar bedelaars gelijken, dan naar fatsoenlijke lieden, behooren wij echter tot de laatsten. Wij hebben schipbreuk geleden en alles verloren. Wij zijn hier gekomen, ten einde den Heer Gouverneur om een voorschot te verzoeken, dat hem met dankzegging zal teruggegeven worden.’ Hij verliet ons andermaal, doch keerde spoedig terug met eene verontschuldiging van zijnen meester. Men bragt ons nu bij den Minister, die, reeds met ons ongeluk bekend, ons zeer vriendelijk ontving, en naar ieders naam en rang vroeg. Onze opgaven werden vergeleken met Javasche naamboekjes, waarop wij vermeld stonden.
Daar het nu bleek, dat wij geene bedriegers waren, beijverde een ieder zich, om ons voor de geledene ongemakken schadeloos te stellen en ons naar 's lands wijze uit te dossen. Mevrouw matak ontving voor zich en hare kinderen van de gade des Ministers de noodige kleedingstukken; terwijl ik door den Supercarga van een Portugeesch schip in de gelegenheid gesteld werd, om mijn Amerikaansch gewaad voor een ander uit zijne garderobe te verwisselen, dat mij zoo naauwkeurig paste, alsof het opzettelijk voor mij vervaardigd was.
Na afloop van het toilet keerden wij tot het gezelschap te-
{==135==} {>>pagina-aanduiding<<}
rug; doch eer wij tijd hadden, om plaats te nemen, werden wij door den Minister in een ander vertrek geleid, waar ons een kostelijk ontbijt wachtte. Het was ten deele op de Portugesche, ten deele op de Engelsche wijze toebereid, van alles ruim voorzien, en voor onze hongerige magen een onwaardeerbare schat.
Onze gastheer behoorde tot de klasse dier menschen, welke niets ten halve doen. Hij deed mij de aanbieding, om mij met mijne twee zoontjes in zijne woning op te nemen. ‘Hadde ik meer plaats,’ voegde hij er bij, ‘gaarne zou ik u allen bij mij behouden, maar het huis is vol.’ Ik betuigden hem mijnen opregten dank voor deze ongemeene welwillendheid, doch wees de uitnoodiging van de hand, omdat ik aan mijne lotgenooten beloofd had, bij hen te zullen blijven. Nu liet ons zijne Excellentie het Hollandsche huis ten gebruike aanwijzen, dat op dit oogenblik niet bewoond werd, dewijl de Heeren wegens handelszaken naar Canton waren vertrokken. Met uitzondering van eene tafel, eenige oude stoelen en twee verwormde ledekanten, vonden wij dit gebouw geheel ledig.
De man, die ons hierheen geleidde, was de Hofmeester van den Minister, een oude praatzieke Duitscher, die meer dan veertig jaren uit zijn vaderland verwijderd was geweest. In mijne jeugd had ik eenigen tijd vertoefd in de streken, waar hij geboren was, kende de namen van eenige personen aldaar, welke hij zich nog herinnerde, en dit nam den goeden man niet weinig voor ons in. Toen ik hem op de naaktheid van het huis opmerkzaam maakte, voegde hij mij toe: ‘Ik heb van mijnen meester in last, om u van alles te voorzien, wat gij noodig hebt of verlangen moogt. De kamers, welke gij open ziet, dienen tot gemeenschappelijk gebruik voor de Heeren; de geslotene zijn de afzonderlijke woonvertrekken, en bevatten de meubelen der eigenaars.’ De man hield zijn woord, en kwam spoedig terug, om al het noodige te bezorgen.
Het eerste, wat ik thans in onze nieuwe woning deed, was, dat ik eenen brief gereed maakte voor den Heer rabinel, Chef der Factorij te Canton, waarin ik hem de toedragt van het gebeurde naar waarheid mededeelde, zonder de minste achterhoudendheid omtrent het gedrag van Kapitein schindehutte. En al hadde ik het ook willen bewimpelen, dit zou weinig gebaat hebben, dewijl de manschap-
{==136==} {>>pagina-aanduiding<<}
pen, die allen voor hem verschijnen moesten, uithoofde van hunne verbittering tegen den Kapitein, alles toch zouden uitbrengen. Later is mij intusschen gebleken, dat de Heer rabinel door Kapitein schindehutte zelven van alles onderrigt en tevens verzocht was, om mij te bewegen, dat ik de zaak toch niet wereldkundig zou maken. Terwijl ik nog met schrijven bezig was, kwam de Hofmeester mij vragen, welke spijzen en welken wijn hij ons zou bezorgen. Dat wij dit aan den man zelven overlieten, spreekt van zelf.
Zoodra ons middagmaal geëindigd was, begaf ik mij met mijnen brief naar den Minister, die met denzelven aanstonds eenen expresse afzond, en mij verzekerde, dat ik binnen drie dagen antwoord konde hebben. Nog binnen den opgegeven tijd ontving ik het verlangde, namelijk een' wissel op zijnen Agent, den Heer d'lemos. Nu bezaten wij de middelen, om onszelven van het noodige te voorzien, en begrepen dus, niet langer van des Ministers gastvrijheid gebruik te mogen maken. Ik begaf mij daarom naar zijne Excellentie, betuigde hem onzen hartelijken dank, en verzocht hem nog slechts, om ons, den Heer matak en mij, door zijne voorspraak, met het eerste schip, passage naar Canton te bezorgen.
De weinige dagen, die wij te Maccou sleten, waren hoogst aangenaam en genoegelijk, waartoe niet weinig bijgedragen werd door den Heer hope, een' der Commissarissen van het Engelsche Gouvernement op Java, die tot herstel zijner gezondheid hier was en ons de grootste beleefdheden bewees.
Eindelijk verscheen er een Amerikaansch schip, dat ons aan boord nam en op de reede van Wampoe bragt. Hier vonden wij gelegenheid, een klein vaartuig te huren, met hetwelk wij behouden te Canton aankwamen. Wij werden met de meeste beleefdheid ontvangen door de Heeren rabinel, bletterman en zeeman. Zij boden ons in de Factorij logies aan, dat met bereidwilligheid aangenomen werd. Het gebeurde met den Zeeploeg was hier aan allen bekend; en, dewijl onze gewezene Kapitein zich nergens liet zien, mogt men met grond vertrouwen, dat hij zich over zijn gehouden gedrag schaamde. Zoodra zich de Heer rabinel alleen met mij bevond, zeide hij tot mij: ‘Uw Kapitein heeft zich niet wel gedragen; doch welk mensch heeft niet zijne oogenblikken van radeloosheid, in welke hij stappen doet, die hij in een' bezadigden toestand zelf veroordeelt? Laten wij hem niet te hard vallen! Zelf heeft hij mij bekend, dat zijn angst hem

{==137==} {>>pagina-aanduiding<<}
buiten staat had gesteld, om verstandig te handelen. Eigen levensbehoud was het eenige, dat hem toen geheel vervulde. Dewijl ik echter overtuigd ben, dat gij geen' bijzonderen haat tegen hem voedt, waag ik het, u te verzoeken, de zaak ten minste in twintig jaren niet openbaar te maken. Het is u bekend, dat hij vrouw en kinderen heeft. Mogt zijn gedrag bekend worden, dan loopt hij gevaar, nimmer weêr een schip te krijgen.’ Kon ik dit weigeren? Kon ik een' man, die mij anders nooit eenig kwaad gedaan had, willen benadeelen? Ik gaf mijn woord, en ieder, die het leest, zal overtuigd wezen, hoe zeer ik den man verschoond heb. Ik weet niet, of hij nog in leven is; mogt zulks het geval zijn, en deze regelen onder zijne oogen komen, dan zal hij zich mijner voorzeker niet met een onaangenaam gevoel herinneren.
Gedurende ons verblijf te Canton werden wij door den Heer rabinel in de gelegenheid gesteld, om al het merkwaardige te zien, dat de plaats oplevert. - Er lag een schip in lading, dat, even als de Zeeploeg, voor het kantoor van den Heer voute, te Amsterdam, voer, - de Canton, Kapitein arends. Met dit schip besloten wij te vertrekken en op den hoek van Java uit te stappen. Wij begaven ons nu, om ons voor de reis gereed te maken, naar Maccou, alwaar wij over land berigt zouden krijgen, wanneer de Canton afzeilde. In een overdekt vaartuig wachtten wij tusschen de eilanden op de komst van het schip, dat ons binnen weinige dagen te Anjer aan land zette.

m.d. burkens,
Ridder, in der tijd dirigerend Geneesheer van het Hoofdhospitaal op Weltevreden te Bataria.
Zutphen,
Dec. 1839.







De Potter in 1829 en in 1839. (*)


More hominum evenit. 
 
terentius. 

Men zou denken, dat de potter, na zijne afgelegde belijdenis, het daarbij zou hebben gelaten. Hij scheen in aanzien

{==138==} {>>pagina-aanduiding<<}
geleden te hebben. Hij was, om dit zoo eens te zeggen, van equipagehouder een eenvoudig voetganger geworden; zijn beurs werd ligter bevonden; zelfs, zoo als hij in den aanhef van het tweede Deel zijner Gedenkschriften zegt, het ergste, wat iemand te beurt kan vallen, was hem overgekomen: zijne vrienden hadden hem verlaten en hij wederkeerig hen. (*) Hij scheen in vollen nadruk een oud gezegde te ondervinden:

Donec eris felix multos numerabis amicos 
Tempora si fuerint nubila, solus eris. 

Was hij, die zelf zich den verschalkte (dupe) noemde, wijzer geworden, en zou hij nu naar de rust van den wijze trachten? - Neen! het kost vele moeite, den pot te zuiveren van de lucht, waarmede hij eens doortrokken is, en het schijnt nog veel moeijelijker, de zinnen van den mensch af te trekken van datgene, waarop hij die eens gezet heeft. Sedert jaren was de potter bezig met te willen hervormen; - hervormen scheen nog steeds het geliefkoosde denkbeeld, waarmede hij ging liggen en wederom opstond.
Soort zoekt soort, heeft reeds cicero, in zijn werk over den Ouderdom, gezegd. Een ander, niet minder gretig, hervormer, de Heer jottrand, zocht dus de potter op, en hervormen werd hunne gemeenschappelijke leus, niettegenstaande de potter zelf zegt: De vroegere ernstige tegenstand (opposition) is nu een kinderspel (enfantillage) geworden. Wat wilden zij dus met kinderen beginnen? Het op den duur beroerde Belgie bleef vele overeenkomst behouden met eene onstuimige zee, waar het water troebel blijft, en een oud spreekwoord zegt: in troebel water is het goed visschen! Jottrand en de potter gaven het hervormen niet op. De eerste wilde, met kracht en geweld, zoo als de potter dit noemt: régéneration sociale radicale; hij zelf beoogde meer eene trapswijze hervorming van het volk: reforme democratique.
Dat hij deze door allerlei middelen, ook de zonderlingste niet uitgezonderd, zocht te bereiken, blijkt almede daaruit, dat hij zelf Koning willem wederom zocht te naderen. Het schijnt, dat hij, verlaten van al degenen, die, hoe ver-
{==139==} {>>pagina-aanduiding<<}
schillend in maatschappelijke geloofsbelijdenis, echter zaamgespannen hadden, om de bestaande orde van zaken omver te werpen, later in eenige aanraking met zoogenoemde Orangisten gekomen was. Hij toonde zich ten minste toegeeflijker dan ooit, en zegt met ronde woorden, dat hij een eerlijke Orangist verre stelde boven een' baatzoekenden en belangzuchtigen zoogenoemden Republikein. Un Orangiste aux mains nettes vaut mieux que les intrigants se disant républicains et les brocanteurs de radicalisme!
Hij stelde eene Nota op, volgens sommiger verzoek, die beloofden er voor te zorgen, dat zij onzen geëerbiedigden Koning in handen zoude komen. Met het opstellen van zoogenoemde Nota's is de potter in het geheel niet karig, en ruimschoots zendt hij brieven, al of niet daartoe uitgenoodigd. Deze aan onzen Koning, waarvan de inhoud ook medegedeeld wordt, was ten gevolge der boven vermelde noodiging geschreven. Behalve veel zonderlings, daarin voorkomende, tracht de potter te bewijzen, dat België nimmer aan Holland kon opgeofferd worden, omdat drie en een half millioen menschen meer in te brengen hebben dan twee en een half. Het schijnt echter daarbij gebleven te zijn. Aan Vorst leopold heeft hij later, volgens zijn zeggen, meermalen geschreven, in het geheel niet malsch, zoo als men nog hooren zal. Met welk gevolg, hier en in het algemeen? De Diplomatie ging haren gang, en stoorde zich niet aan de potter of, zoo als hij zich uitdrukt: de vijf Mogendheden spanden zamen tegen de Omwentelingen van Julij en September. Louis-philippe, die, volgens de potter, een der grootste tegenstanders van beide wordt, krijgt hierdoor vele overeenkomst met saturnus, die zijne eigene kinderen, gelijk gezegd wordt, ten lijve binnensloeg. De potter is ook evenzeer op dezen Vorst als op alle anderen gebeten. Hij beoogde dus eene algemeene heirvaart - vooreerst tegen de Koningen van Europa!
Maar het waren de Diplomaten der Koningen niet alleen, die hem onbeleefd behandelden, door geen acht op zijne vertoogen te slaan. Het Comité central te Brussel handelde niet veel beter. Het verwaardigde zich slechts, het Adres der Fransche aan de Belgische Studenten mede te deelen, of dat. door eenige ambachtslieden in het licht gegeven.
Intusschen de potter stond nooit verlegen. Gelukte het op de eene plaats niet, hij was dadelijk gereed ergens anders

{==140==} {>>pagina-aanduiding<<}
aan te kloppen, of het daar beter mogt gaan. Na tegen Vorst leopold gezegd te hebben: Handel als een opregt en waar Koning (loyal) en belemmer de Belgen niet, dat zij als een der goede zaak toegedaan volk handelen, wendde hij zich tot de Belgen, en nu wel, naar het schijnt, tot de Catholieke partij. (*) De stelregel van de potter, of liever zijn raad, scheen zich thans tot het navolgende te bepalen: Zijt gij sterk genoeg, om de lagen, welke u gelegd worden, te verijdelen, haast u! en anders - - onderwerp u zoo goedschiks mogelijk. Nergens doet de potter zich zonderlinger voor dan hier: waar toch ooit ter wereld zal de volstrektste vrijheid zoo in werking komen, dat niemands vrijheid beperkt zal zijn, en die van het geweten alom zal heerschen? (†) Met dit doel wendde zich de potter inzonderheid tot de Roomsche Geestelijkheid, en schreef hij uit Parijs: Elements

{==141==} {>>pagina-aanduiding<<}
de tolerance à l'usage des Catholiques Belges. Volgens het verlangen van de potter zouden de Priesters slechts vrije burgers wezen, en boven dit voorregt niets meer begeeren, waardoor zij ook de vrijheid van anderen moesten ontzien. Behalve dit geschrift zoude dit doel ook door een Fransch dagblad, le Reformateur, bevorderd worden. Aan het hoofd dezer onderneming stond de in de geleerde wereld met meerderen roem bekende raspail, die echter bij de Geestelijkheid in zulk een' goeden reuk niet stond. Aan dezen staatkundigen geestdrijver bood de potter zijne diensten aan. Het duurde niet lang, of hij geraakte ook met eenige Fransche dagbladen in strijd, bij name met den National en de Gazette de France. In deze dagbladen werd beweerd, dat Frankrijk zich van Belgie kon meester maken, wanneer het wilde. (Zulk eene vereeniging geviel de potter in geenen deele. Hij wilde wel eene zekere soort van verbond, gelijk dit later zal blijken; maar met Frankrijk in eene vaste aanraking te komen, vond hij steeds bedenkelijk, omdat daardoor het Belgische volk in eens het vooruitzigt verloor, om ooit met goed gevolg te kunnen revolteren! De Koning der Barricaden liet deze met grof geschut beschieten, toen zij hem in den weg begonnen te staan. Hij zou de eenmaal aan hem onderworpene Belgen, bij het vergeten van eed en pligt, ook wel tot dezelve weten terug te brengen.) Het valsche en onbillijke echter van zulke redeneringen wordt door de potter met oordeel aangewezen uit het regt van ieder volk tot een zelfstandig bestaan; bij deze gelegenheid wordt den Koningen wederom een en ander toegevoegd. Intusschen, waar hoort men tot op dezen dag het meest van de
eijnsbaarheid van België aan Frankrijk spreken? In de kamers der Fransche volksvertegenwoordigers!
Wilde men al van de potter in België niet meer gediend wezen, de Minister van Binnenlandsche Zaken dacht zich toch verpligt, aan de potter, door den Gezant lehon, het ijzeren kruis te doen toekomen. Hij bedankte echter voor de hem aangedane eer, willende niets van een volk, bij hetwelk zijne pogingen schipbreuk geleden hadden; niets van een bewind, voor hetwelk hij nooit gezind was geweest iets te doen. Hij zond het eereteeken, door hem met de namen van hochet puéril en collifichet de valet de cour bestempeld, aan Koning leopold terug.
En hiermede scheen de zaak afgedaan; zelfs zoude de pot-
{==142==} {>>pagina-aanduiding<<}
ter nu zijne geschriften gaarne ten vure gedoemd hebben, konde hij ze daarmede uit zijn geheugen wisschen! Maar de Gedenkschriften behoorden hem niet meer toe; zij zijn onder het beheer van het verledene gekomen. De gebeurtenissen, welke deze geschriften uitgelokt hebben, zijn verleden; maar nog mag men vragen: waarom, hoe hebben zij plaats gehad? ‘Dit te zeggen, daar had ik belang bij,’ zegt de potter. ‘Ik maak gebruik van een mij toekomend regt, om dit te zeggen; misschien vervul ik er zelfs een' pligt mede.’ - Maar het stond anders geschreven; de potter zoude nog niet ophouden te schrijven.
Op het onverwachtst kwamen de 24 Artikelen wederom ter sprake. Het groote vraagstuk, hetwelk zoo lang stil gelegen had, begon wederom geopperd te worden. Indien de knoop niet zoude doorgehakt worden, de ontknooping scheen toch eenmaal te zullen geschieden, ja nabij te wezen. Dit was niet hetgeen de potter wilde, want de aanneming der gemelde Artikelen gold bij hem zoo veel als eene aankondiging van het einde der Belgische omwentelingsbeginselen. Volgens hem voorspelden zij den aanstaanden ondergang van België. Hij zond derhalve, om de gemoederen uit den slaap te wekken, een vlugschrift ter wereld in: Y aura-t-il une Belgique? Het werd er op toegelegd, dat België een' zedelijken zelfmoord (*) (suicide moral de la Revolution de Septembre) moest plegen, door 400,000 broeders op te offeren, die nooit met België waren verbroederd geweest! Het grondgebied, aan Nederland terug te geven, had, met eenige uitzondering, eigenlijk nooit aan België toebehoord, maar dit gedeelte van het Limburgsche was van oudsher grondgebied der vereenigde gewesten geweest. Het had zelfs een der kwartieren van Gelderland uitgemaakt, nooit vrijwillig afgestaan, dus ook onder geen voorwendsel terug te houden. Van minder belang scheen de betaling der overeengekomene sommen; doch ook daartegen bestond een welgevonden bezwaar: men moest niet cijnsbaar worden. Wat bleef er dus over, om al deze bezwaren als met eenen tooverslag te doen verdwijnen? Op nieuw zamenspannen en zamenzweren! Daar-
{==143==} {>>pagina-aanduiding<<}
toe schenen Unionisten en
Catholieken zich de hand te willen bieden, en de potter scheen bereidwillig, zich wederom op den voorgrond te laten plaatsen. Maar de eensgezindheid van vroegere dagen was geweken. De Geestelijken en Vrijmetselaren konden het niet te zamen vinden (*); en de potter, nu de vriend der Geestelijken willende worden, stelde zich bij dezen, om wel te begrijpen redenen, te vergeefs op den voorgrond, zoo als latere pogingen, te Parijs in het werk gesteld, niet beter gelukten. Hoe liefelijk ook de
potter den vogel lokte, de Geestelijkheid vertrouwde dezen vogelaar niet, en te regt, zoo als uit het volgende ook den minst doorzigtigen blijken kan.

(Het vervolg hierna.)




‘Een gesprek over eene voorrede’ getoetst.

Onder dit geschrift vond ik, in No. 11 van den Recensent voor 1839, een stuk, opzettelijk geschreven, om het oordeel, dat ik, over het bekende Tooneelstuk van von schiller, in een drietal regels, ter loops en in het voorbijgaan, had uitgebragt, te bestrijden; welke regels in het Voorberigt voor de door mij, in 1839, uitgegeven Lorenzo en Blanca worden aangetroffen.
De ongenoemde steller van dit stukje verklaart daarbij:

{==144==} {>>pagina-aanduiding<<}
1o. ‘te hopen, dat de Heer warnsinck nooit de Roovers gelezen heeft, ten minste niet na tot jaren van onderscheiding (onderscheid?) gekomen te zijn;’ en 2o. ‘liever te willen gelooven, dat hij, zonder onderzoek, anderen napraat, dan te twijfelen aan zijn juist oordeel.’ Dit is nu wel zeer welwillend en beleefd, maar toch een weinig voorbarig geoordeeld, en de steller had welligt voorzigtiger gehandeld, met vragen en onderzoeken te beginnen, alvorens, zoo heet van den rooster, tot hopen en gelooven over te gaan; te meer, aangezien de schrijver in zijn geloof tamelijk bevestigd schijnt, daar hij later vraagt: ‘Maar zou ik nu juist daarom geen regt hebben om voor mijn eigen gevoelen uit te komen, omdat een ander goedvindt anders te denken, of wel, zonder te denken, napraat hetgeen iedereen zegt?’
Aanvankelijk was ik willens, niets over dit stukje ten papiere te brengen; later kwam het denkbeeld bij mij op, om het hopen en gelooven des stellers in zekerheid te converteren, door de bloote vermelding, dat ik: ‘1o. de Roovers van von schiller gelezen heb, ook nadat ik tot jaren van onderscheid was gekomen; 2o. dat ik de eer niet heb, tot het gild der napraters te behooren; 3o. dat ik het compliment, aan mijne juistheid van oordeel gebragt, had aangenomen voor kennisgeving;’ maar eindelijk werd ik te rade, om mijne, niet van elders ontleende, maar zelfstandige denkbeelden over het meergenoemde Tooneelstuk en den daarin geschetsten hoofdpersoon, ten behoeve van de Lezers van dit Tijdschrift, eenigzins te ontwikkelen.
De schrijver van het Gesprek, die, bijzonder wellevend te mijnen aanzien, met hopen en gelooven aanvangt, zal het mij wel niet ten kwade duiden, wanneer ik het vermoeden opper, dat het hem ernst heeft kunnen zijn, wanneer hij schreef: ‘Zoo bij voorbeeld de Heer warnsinck mij overtuigen wilde en kon, dat het lot van den roover moor inderdaad in een benijdenswaardig daglicht is geplaatst, zou mij niets liever zijn dan het aan te nemen.’ Maar tusschen het willen en kunnen is eene groote klove gevestigd; immers de steller van het Gesprek heeft wel den wil gehad, maar geenszins het vermogen, om mijne overtuiging te doen wankelen. Zulks ligt in den aard der zaak, als afhankelijk zijnde van het standpunt, waarop wij, van geheel verschillende hoogten, het kunstgewrocht van den beroemden von schiller beschouwen. In deze gesteldheid van zaken valt er aan geen verge-
{==145==} {>>pagina-aanduiding<<}
lijk te denken; en aangezien de zaak, in het afgetrokkene beschouwd, van geen bijzonder gewigt is, wil ik de moeite sparen, die er aan verbonden is, om partij tot andere denkbeelden te brengen. Hem zij zijn gevoelen - mij het mijne verbleven, en elke deelgenoot in het bestaande geschil trekke vóór of tegen die Räuber partij; ik zal er, op omtrent zestigjarigen leeftijd, de tering niet van zetten.
Om karl moor en diens karakter, in verband met het ensemble van het Tooneelspel in deszelfs geheelen omvang, onpartijdig te beoordeelen, moet men den Rooverhoofdman niet geïsoleerd, maar in betrekking tot de overige handelende personen beschouwen. Slaat men karl, geheel op zichzelf en alleen staande, gade, dan bestaat er weinig gevaar, dat men zijn lot benijdenswaardig achten, of zijn persoon en karakter in een voordeelig licht zal plaatsen. Maar niet zoodra verlaat men dit standpunt, door hem, gelijk eene gezonde kritiek vordert, in betrekking tot de overige handelende personen te plaatsen, of hij wordt, in ons oog, een ander wezen. Dit is doorgaans, geheel of ten deele, voorbijgezien; en vandaar de strijd over het schadelijke of onschadelijke der moraal in die Räuber van von schiller.
Het volgende toone aan den schrijver van het Gesprek, en ook aan de Redactie van den Recensent, die in het beweerde van den steller, door de bijvoeging eener noot, groot belang schijnt te stellen, (waarom, laat ik bescheidenlijk daar!) dat ik die Räuber gelezen en daarbij gedacht heb. Dit kan dezen Heeren, welligt later, van dienst wezen.
Karl staat, in de schildering van von schiller, alleen noch op zichzelf, maar naast hem staat de afschuwelijke broeder, indien het zedelijk monster dien naam verdiene, franz moor, uitvoerig geteekend; en wil men den indruk, dien von schiller zich van de daarstelling des geheels voorstelde, niet verzwakken, dan mag men, in het beoordeelen van karl, den meer dan schandelijken franz niet buiten berekening laten.
En wie is de laatste? De broeder van den Rooverhoofdman, maar ook tevens een zedelijk monster, die al wat eerwaardig en heilig is met voeten treedt; God en Voorzienigheid lastert; zijnen broeder vervolgt; zijnen vader wil vermoorden; de verloofde zijns broeders aan zijne dierlijke driften ten offer wil brengen; over dat alles geen waar berouw

{==146==} {>>pagina-aanduiding<<}
gevoelt, maar, eindelijk, in angst en wanhoop, zichzelven verworgt.
Wij willen de kieschheid en het zedelijk gevoel onzer Lezers sparen; maar wilden wij dit niet, dan zouden wij bladzijden, vervuld met denkbeelden, zoo als wanschepsels en Duivels alleen in staat zijn te vormen, kunnen vertolken en uitschrijven, om elken onbevooroordeelden te overtuigen, dat onze gegevene schets van franz nog met verzachtende trekken geteekend is.
Ik geloof niet, dat de beroemde von schiller zich heeft voorgesteld, dat deze schildering - dát tegenoverstellen van de karakters der beide broeders - de zedelijke strekking van zijn stuk in groote mate moest verzwakken. Immers in die tegenoverstelling ligt de verborgen klip, waarop de moraal stranden moet, hoe hoog men overigens met den beroemden Dichter zij ingenomen.
Ware karl aan de zijde van een' deugdzamen, voor 't minst luttel kwaads bedrijvenden, broeder voorgesteld, dan had hij meer uitsluitend als een waarschuwend voorbeeld ten voorschijn kunnen treden; maar - en hier ligt de gevaarlijke zijde van die Räuber - tegenover den loszinnigen, misdadigen, diepgezonkenen, rampzaligen, maar toch boete doenden en berouwhebbenden karl, die zichzelven aan het geregt overlevert, en de duizend louis d'or, op zijn hoofd gesteld, ten behoeve van een' armen daglooner met elf kinderen wil doen strekken - tegenover dien ongelukkig verdoolden staat het helsche monster, franz, die het kwaad bedrijft, omdat hij het kwaad liefheeft, en wellust smaakt in de echt satansche vreugd, anderen ongelukkig te maken, om daardoor zijne toomelooze driften en hartstogten verzadiging te verschaffen!!!
Karl op zichzelf beschouwende, gelijk doorgaans, buiten verband met het geheel, eenzijdig en partijdig tevens geschiedt, zoo komt ons de voorstelling van zijn leven, lotgevallen, karakter en uiteinde als niet bijzonder gevaarlijk voor de goede zeden voor; maar, het geheel beschouwende, kunnen wij niet afzijn vergelijkingen te maken, en daarbij moet dan de, de menschen en den Hemel hatende zondaar franz, naar mate hij in onze zedelijke schatting beneden het peil van alle denkbare snoodheid wegzinkt, zijnen, zij het ook zeer berispelijken, broeder karl in een voordeeliger daglicht doen voorkomen. Voor den eersten voeden wij niets

{==147==} {>>pagina-aanduiding<<}
dan veroordeeling en verachting - voor den laatsten verschooning en medelijden.
Zóó denkt de man, die die Räuber las en herlas, na tot jaren van onderscheid te zijn gekomen en zonder anderen na te praten. Maar indien nu een jongeling, zonder gevestigde zedelijke beginselen, die gevoelens van verschooning en medelijden in verontschuldiging en bewondering van het goede in zulk een heldhaftig karakter doet overgaan, dan behoeft er niet veel te gebeuren, om het jeugdig en onbewaakt gemoed, indien bijzondere omstandigheden (even als bij karl) hiertoe slechts medewerken, met diepe verachting van den nietswaardigen franz en met gevoelens van hoogachting voor diens ongelukkigen broeder te vervullen, en hem tot het besluit te leiden, dat hij, tot eene keuze gedrongen, oneindig liever een karl dan een franz zou begeeren te zijn. Die gevolgtrekking moge juist zijn; maar kan zij voor den onbezonnen' jongeling niet hoogstgevaarlijk worden?
Overigens koester ik de opregtste hoogachting voor den grooten zanger; maar die zanger was tevens mensch, en, als zoodanig, onderhevig aan dwaling; inmiddels is zijn dichterlijke roem te wèl en te algemeen gevestigd, dan dat eene enkele seil, op de schaal der zedelijke schatting van zijnen arbeid, denzelven in luister zou kunnen doen tanen.
De schrijver eindigt zijn Gesprek met eene aanhaling uit die Räuber, beginnende met de woorden: ‘Het is gedaan’ - en eindigende: ‘en die eene ben ik maar;’ terwijl hij er de vraag op laat volgen: ‘Kunt gij, Mevrouw, deze ijsselijke, namelooze vertwijfeling een benijdenswaardig lot noemen?’ ten einde Mevrouw te kunnen doen zeggen: ‘Ik ijze er van! - Neen dat kan, dat mag ik niet.’ - Voorzeker getuigen de aangehaalde woorden van den rampzaligen toestand, waarin karl, als mensch, zoon, broeder en geliefde, zich in het oogenblik bevond, toen hij dezelve sprak; maar wanneer de jeugdige mensch, in een tijdperk des levens, waarin de zonde vleit en de hartstogten koken, zich den driedubbelen ellendeling franz voorstelt, waar hij, in het eerste tooneel des vijfden bedrijfs, als een echte verworpeling, redekavelt en lastert, dan zal hij daarvan ijzen, en de met bloed bevlekte, tot vertwijfeling vervallende, maar berouwhebbende Rooverhoofdman zal, voor zijne ontvlamde verbeelding, tegenover hem, die wenschen kan meer dan vader- en broedermoorder te zijn, dáár staan als het beeld

{==148==} {>>pagina-aanduiding<<}
eener heilige! Of dunkt iemand deze uitdrukking (aan een gezegde van den eerwaardigen priester ontleend) te sterk, dan zal franz hem een Satan van milton - karl, integendeel, eene Madonna van klopstock worden.
En zietdaar de gevaarlijke klip, waarop, in het ensemble van die Räuber, mijns inziens, de zwakke en belaagde deugd reddeloos schipbreuk moet lijden.

w.h. warnsinck, bz.

De hand des Heeren.

Verhaal.

Er zijn nachten, welke de stadbewoner weinig kent, doch welker verhevenheid door menigen landman gewaardeerd wordt, wanneer hij, moede van den in de hitte des daags doorgestanen arbeid, rustend voor de deur zijner stulp, uitziet in de met schittervonken doorzaaide duisternis; nachten, waarin Gods tegenwoordigheid uit de hoogte en de diepte, uit boom en struik zich openbaart, en in heilige stilte den sterveling de zekerheid harer nabijheid in den boezem ademt, zoodat zij bezaligend en huiveringwekkend door hart en geest trilt. Een zulke nacht was het, toen onder den eik in het molendal een paartje gezeten was, hand in hand, oog in oog, boven hen de donkerblaauwe hemel, aan hunne voeten de zacht kabbelende beek, rondom hen de vrede van den nacht, en in hun hart de gelukzaligheid eener jeugdige liefde. Lang zaten zij zwijgend naast elkander; het aangezigt van het meisje straalde als rozengloed door den maneschijn; het vonkelende oog van den man hing aan hare lippen, en scheen het antwoord op de eene of andere vraag te verbeiden. Eindelijk brak hij het zwijgen.
‘Gij draalt lang, lieve rose; kunt gij het woord niet vinden, waarop ik wacht?’
‘Maar, gij zijt ook zoo ongeduldig, hendrik,’ zeî zij angstig; ‘waarom met zoo veel overhaasting? Wij hebben immers tijd genoeg. De bruidstaat is zoo schoon!’
‘Lange bruidstaat dient tot niets. Ik wensch u tot vrouw; gij hebt mij lief; gij wilt als vrouw intrekken in mijn huis: waartoe dan zoo lang geaarzeld? Te Paschen zeidet gij: wacht nog tot Kersmis! Te Kersmis zeidet gij weder: nog

{==149==} {>>pagina-aanduiding<<}
slechts tot Paschen! Paschen is nu andermaal voorbij; mijn zaagmolen klappert in het dal; mijn woonhuis staat reeds sedert drie weken met dennentakken versierd; onze geboden zijn gegaan, en nog altijd wil de bruiloftsdag niet aanbreken. Laat het eindelijk eens genoeg zijn; ik ben het kwellen moede; zeg ja of neen!’
‘Hendrik!’ viel hem rose in de rede en sloeg den arm om zijnen hals, ‘gij zijt regt hard tegen mij.’
‘Ik? Gij zijt het, mijne rose, gij! Gij zegt, gij bemint mij, en zijt echter te zwak, om te willen, wat uw hart verlangt. Ik weet wel, wat het is; tante is het, die u tegen mij opzet, die oude bedilal!’
‘Scheld op tante kaatje niet; zij heeft moederzorg aan mij besteed, van toen ik twee jaren oud was; zij heeft mij opregt lief gehad, en wil mij slechts niet verliezen. Zie, hendrik, wanneer ik denk, hoe alleen, hoe verlaten zij zal zijn in het stille huisje - wie zal haar oppassen in haren ouderdom, wie haar.....’
Tranen verstikten hare stem; zij legde haar hoofd op zijnen schouder en snikte. Elke harer zuchten sneed den jongen man door het hart; hij kampte met zichzelven; eindelijk sprak hij langzaam en aarzelend: ‘Nu dan, rose, ik weet, gij hangt meer aan haar, dan aan mij; ik weet, zij brengt ons ongeluk aan; maar, kunt gij zonder haar niet leven, zoo neem haar in Gods naam met u in mijn huis; ik zal haar behandelen, alsof zij mijne eigene moeder ware.’
Thans viel aan rose een zwaar pak van het hart; juichend sprong zij op, en riep: ‘Zondag over acht dagen, hendrik, houden wij bruiloft!’
Er ontstond een geruisch in het kreupelbosch; zacht en ongezien sloop er iets door de struiken, en de fraaije jagthond, die voor hendrik's voeten lag, stak de ooren op, sloeg aan, en rende, onder luid geblaf, den luisteraar achterna. Een schreeuw trof rose's oor; zij ontstelde. ‘Roep den hond!’ smeekte zij vol angst, en hendrik sloot, dat het schel door de nachtstilte klonk. In lange sprongen kwam Nero terug; hendrik bragt het ontruste dier tot bedaren, en ging vervolgens met rose de beek langs.
Aan de brug stonden zij nog eene korte poos bijeen; thans sloeg het op den nabij staanden kerktoren elf ure; rose wikkelde haastig haar voorschoot om het hoofd, sluisterde in haast: ‘Goede nacht!’ en vloog, de brug over, naar het

{==150==} {>>pagina-aanduiding<<}
dorp. Hendrik daarentegen strekte zich in het malsche gras aan het hellen van den heuvel, liefkoosde zijnen trouwen hond, en dacht: ‘Dus zonder hare moei kan zij niet leven. Ik, ik zou met haar gelukkig zijn, al ware er in de wereld niets dan Gods schoone aarde en zij daarop.’
Duister brandde de lamp in het huiselijke vertrekje, waar tante kaatje aan het spinrokken zat en scheen te slapen, toen rose buiten adem binnentrad; niettemin lag op de wangen der oude eene ongewoon hooge kleur, en hare lippen beefden zoo hevig, dat het meisje met angst hare hand greep, en, dezelve schuddende, haar in het oor riep: ‘Tante! tante! wat deert u? zijt gij ziek?’ Katharine rees met schrik op, wreef zich de oogen, en schreeuwde: ‘Ach, heilige Moeder Gods, welk een droom!’
‘Hebt gij dan geslapen?’
‘Wel, wat anders? Moet ik wakker blijven, omdat het de juffer belieft, tot middernacht in het molendal rond te loopen? Sedert een uur misschien zijn mijne oogen beschoten, en ik had een' boozen droom. Ik zag u aan den stortvloed, met loshangende haren; gij wrongt de handen, zaagt er uit alsof gij reeds gestorven waart, en op het oogenblik toen u de stroom verzwolg, maaktet gij mij wakker.’
Het liep rose ijskoud door de leden; zij reeg hare keurs los, zette zich op de kagchelbank, en zeî, gedwongen glimlagchende: ‘Droomen zijn bedrog.’
‘Ja, ja,’ riep katharine op bijtenden toon, terwijl zij haar spinnewiel heftiger deed snorren, ‘zoo spreken allen, die, uit zondige eigenzinnigheid, willens en wetens in haar verderf loopen en aan raad noch waarschuwing het oor willen leenen.’
Rose wikkelde hare glansende haarvlechten los, zag op hare in de haarlokken woelende vingers, en zeî half luid: ‘Nu, nu, het verderf, waarin ik loop, is nog al zoo kwaad niet - een bloeijende tuin, een door vruchtbaar akkerland omgeven aardig huis, en daarin een flinke vrijer met een goed brein en een eerlijk hart; waarlijk, tantetje, had u vóór veertig jaren zulk een verderf toegewenkt, gij zoudt er zoo goed ingeloopen zijn als ik!’
Vol innerlijke verbittering liet thans katharine de dorre hand van den spindraad zinken, en staarde het blozende meisje in het aangezigt.
‘Dus wilt gij dan wezenlijk en waarachtig naar den molen

{==151==} {>>pagina-aanduiding<<}
trekken? Gij wilt niet luisteren naar den raad der oude trouwe vrouw, die u gevoed en gekweekt heeft sedert zestien jaren, toen gij, als vader- en moederlooze wees, aan mijne barmhartigheid overgelaten werd, die u gekoesterd heeft als haar eigen kind?’
Rose wierp hare golvende donkere haarlokken in den nek, schoof een voetbankje nevens de oude, ging als een gehoorzaam kind aan hare knieën zitten, en, de hand, die deze terugtrekken wilde, streelende, zeide zij: ‘Denkt gij dan, tante, dat ik dit niet in het diepst van mijn hart erken? O, dan doet gij mij schreeuwend onregt! Wanneer ik niet met kinderlijke trouw en liefde aan u gehecht was, denkt gij dan, dat ik niet reeds lang hendrik's vrouw geweest zou zijn? Heb ik hem niet uitgesteld van week tot week, van maand tot maand, alleen om uwentwille, wijl ik weet, dat gij den braven man niet lijden moogt, en ook - om u niet te moeten verlaten? Maar, tante, dan kunt gij toch niet ontkennen, dat gij zonder reden een' blinden haat tegen den eerlijken molenaar hebt opgevat.’
‘Ik haat niet, jufvrouw rose, dat ge het weet! ik haat niemand, behalve den Booze, die u den molenaar toegevoerd heeft; want, neemt gij hem, zoo wordt het uw ongeluk.’
‘Och, tante, zoo erg toch niet!’ sprak rose met de tranen in de oogen.
De oude keek haar steelsgewijs van ter zijde aan, en haar toon werd zachter, toen zij het meisje zag schreijen; want katharine beminde, op de gansche wijde wereld, niets dan rose; zij gunde niemand eene bete broods, eenen dronk waters, dan rose; zichzelve behandelde zij hard, spaarde zich het voedsel uit haren mond, alleen om rose zoo veel te meer te kunnen nalaten; maar rose zelve gunde zij aan niemand dan aan zich; zij wilde tot aan haar levenseinde door het meisje opgepast worden, en tot dat einde toe haar ook beheerschen, want heerschen was haar behoefte. In hendrik's huis, daarentegen, was alles aan hem ondergeschikt, want hendrik zag er uit als een man en handelde ook als een man, en dat beviel de oude moei in geenen deele.
Na eene korte poos gezwegen te hebben, schoof zij het spinnewiel ter zijde, trok aan de pit der lamp, om haar helderder te doen branden, vouwde vervolgens de magere vingers in elkander, en zag weemoedig op het meisje neder,

{==152==} {>>pagina-aanduiding<<}
dat, met beide handen op katharine's knie geleund, smeekend naar haar opkeek. - Eindelijk zeî rose half luid, als vreesde zij het antwoord harer moei: ‘Trouwen moet ik nu toch eenmaal, want ongetrouwd blijven wil ik niet; het is zoo droevig, wanneer men op den ouden dag geen' beschermer heeft.’
‘Beschermer?’ riep de oude met een' bitteren lach; ‘het schaap heeft een' beschermer noodig, de stier beschermt zichzelven; het komt er slechts op aan, hoe men de zaak neemt! Mij heeft het nog nooit berouwd, dat ik ongetrouwd gebleven ben; ik heb aan de tranen uwer moeder, aan haar dagelijksch huiskruis genoeg gehad. Een heerlijk ding, dat trouwen - God beter 't! - Op den bruiloftsdag is het botertje boven, dansen en smullen, opschikken en liefkozen! Een jaar daarna doopt men zijn kindje, en wat heeft de arme vrouw niet al uitgestaan, eer het zoo ver komt! Dan volgt er kindergeschreeuw; de man loopt het huisuit, en de vrouw brengt met zorg en kommer hare wurmpjes groot. Buurvrouwen komen en vertellen haar allerlei van den man, die liever in de kroeg zit dan in de werkplaats. De kinderen vermeerderen, het werk vermindert - de vrouw schreit, verkwijnt, en wordt leelijk; de man geraakt haar moede, volgt elders zijne lusten op verbodene wegen; te huis is hij norsch en somber; al bloeit daar buiten de lente, binnen hare vier muren heerscht jaar uit jaar in de winter. Doch alles verdraagt zij nog en zwijgt. Maar nu komt bij nacht en ontijd de ziekte aangeslopen, en grijpt hare kindertjes aan; zij liggen in brandende koorts en strekken de armpjes om hulp uit naar de moeder; maar deze kan niet van huis, om den dokter uit het naaste dorp te halen, want manlief zit bij spel en dronk; zij is alleen in de afgelegene hut. Wanneer hij met het krieken van den dag naar huis komt, is het te laat; de bleeke dood heeft de arme schaapjes uit het jammerdal dezer wereld verlost. Des avonds timmert hij de kistjes voor zijn eigen vleesch en been; en als de moeder onder sprakelooze tranen de legerstede harer lievelingen schikt tot hunnen laatsten slaap, als zij daar liggen in hunne doodshemdjes, en den vader aanstaren met de strakke, wijd openstaande oogjes - dan ontwaakt zijn geweten en zweept hem met bloedige geeselslagen; hij snelt heen naar de molenbeek, en zoekt
daar het einde zijner folterpijn. De moeder kwijnt in stillen rouw ziekelijk daarheen, sterft, en moet haar laatste kindje hul-
{==153==} {>>pagina-aanduiding<<}
peloos aan de barmhartigheid van vreemden overlaten!’ De stem der oude vrouw brak in tranen; doch zij worstelde tegen de ongewone aandoening, dwong zich tot een snijdend gelach, dat akelig door de stilte van den nacht klonk, en riep: ‘En evenwel was de bruiloft zoo prachtig geweest, de vrijer zoo wakker, het huis zoo genoegelijk - haar laatste huisje was het ook, al ging het er niet zoo lustig in toe, als op den bruilofstdag!’
‘Ach! ach!’ snikte rose, drukte haar aangezigt in de beide handen, en schoof digter aan katharine, die zelve aan al hare leden beefde; ‘gij spreekt van mijne moeder, van mijne arme moeder!’
‘Ja wel spreek ik van haar!’ ging de oude voort en sloeg een kruis. ‘God trooste hare arme ziel en neme haar tot zich uit het vagevuur, want zij heeft het op aarde reeds doorgestaan! - Ja, zij is het, van wie ik sprak; en zóó kon ook ik het gehad hebben, indien ik niet nog bij tijds de oogen geopend had; en zóó hebben het en zullen het nog duizenden hebben - want de manspersonen zijn slecht volk; zij mogen zich ook nog zoo Godvreezend aanstellen, de Booze is hun in vleesch en bloed gevaren, en kijkt men wel toe, dan ziet men den paardenpoot.’
Rqse was te diep ontroerd om te kunnen lagchen; maar de grimmigheid der oude, de volkomen ernst, waarmede zij de laatste woorden sprak, namen plotseling alle ontzetting van het meisje weg, want onwillekeurig moest zij haren braven, schoonen hendrik met dit beeld vergelijken, en hem bij zichzelve het getuigenis geven, dat toch in hem de Booze niet huisde.
Katharine verstond haar peinzend zwijgen verkeerd, en vervolgde: ‘Ware uw bruîgom een man, zoo als hij behoorde te zijn, ijverig in zijn bedrijf, vlijtig in het arbeiden, bekommerde hij zich om niets dan om zijnen molen en zijne vrouw, zoo zou ik zwijgen, en hoe pijnlijk het mij ook vallen mogt, den zegen spreken over uw trouwverbond; maar hij past voor u niet, en gij niet voor hem; gij maakt u beide maar ongelukkig.’
Rose luisterde met verbazing, en zag hare moei met groote oogen aan.
‘Ja, kijk mij maar zoo bevreemd aan, juffertje!’ ging zij voort; ‘ik zal het u zoo aanstonds wel begrijpelijk maken. Gij zijt een aardig, frisch, poezelig ding, zoo als het man-
{==154==} {>>pagina-aanduiding<<}
volk het gaarne ziet; maar overigens hebt gij ook niets dan uwe achttien jaren, en eene bekwame, vlijtige hand voor keuken en tuin, voor schuur en stal. Wordt eenmaal het bloozende gezigtje wat bleeker of bruiner, dan blijft er eene knappe boerenvrouw over, en dat is nog genoeg, meent ge, voor een' dorpsmolenaar! Ja, rose, daarin hebt ge gelijk; maar voor hendrik hurer niet; zijn geest wil hooger. Thans verblindt hem uw aardig tronietje; maar ontneemt elk kind, dat gij krijgt, u de eene bekoorlijkheid na de andere, alsdan gaat het u als uwe moeder. - Hendrik heeft gereisd. Zijn voordeelig molenbedrijf, zoo als hij het hier vond, was hem niet goed genoeg; heeft hij niet duizend nieuwigheden medegebragt? Heeft hij niet, toen nog naauwelijks zijn vader de oogen geloken had, den molen onder den voet gehaald, die zoo vele jaren goed genoeg geweest was en waaraan hij het beste zijner erfenis te danken heeft, en heeft er machines en drijfwerken, en ik weet niet hoe velerlei nieuwe verzinsels, in aangelegd? En is hij dan met dat al wel in zijn hart een molenaar? Ja, wanneer het er op aan komt maalloon te innen; maar overigens, geloof ik, ziet zijn molen hem minder dan het lustige bosch; met den houtvester houdt hij vriendschap; een' heerlijken jagthond laat hij voor zich heen loopen, met ooren en staart, zoo als de lievelingshond van onzen genadigen Heer Graaf ze niet heeft; en daarbij treedt hij dan, in zijn groene jagtbuis, den graauwvilten hoed op het hoofd en de buks over den schouder, prat als een prins daarheen, jaagt dagen achter elkander, houdt een plezierwagentje met een' prachtigen schimmel en keurig tuig, leest boeken en verspilt uren met teekenen. Is dat een gedrag, hetwelk
een' eerzamen burger en zaagmolenaar betaamt? Geheel het dorp heeft den mond vol van zijne levenswijs. De booze geest van den hoogmoed heeft hem vermeesterd, en hoogmoed komt vóór den val; daarom moet gij niet ook blind zijn, maar u voor schade hoeden; hij is geen man voor u.’
Rose had reeds lang de treurigheid, die haar kort te voren bevangen had, vergeten; die aandoening had plaats gemaakt voor verontwaardiging; hare wangen gloeiden. ‘Weet gij wat, tante,’ barstte zij uit, ‘die van hendrik's handel en wandel kwaad spreekt, die liegt en lastert en is slecht! Dat hij een plezierwagentje kocht, deed hij om mijnentwil, om mij zondags, wanneer er toch niet gewerkt wordt, ook eens eenig genoegen te verschaffen, en om mij naar het kerk-
{==155==} {>>pagina-aanduiding<<}
feest, de jaarmarkt of naar het stadje te kunnen brengen; daarbij is geen hoogmoed in het spel. Dat hij het groene bosch en het jagtvermaak bemint, is geen misdaad; ik hoor ook liever de vogels zingen, dan den molen kleppen, en adem liever den geur van linden en eiken, dan het zaagselstof in. Hij veronachtzaamt zijn beroep niet, neemt stipt zijnen dagelijkschen arbeid waar, gunt zich in de vier weken slechts éénen dag om ter jagt te gaan, en daarom, meen ik, kan men hem voor geenen ledigganger schelden; kortom, tante.....’
‘Kortom, gij zijt verliefd,’ brak eindelijk de oude haren redestroom af, ‘en stort u duizelend in uw verderf, dat zie ik. Gij zijt verloren. O, mogt u toch de Hemel eene zoo bittere artsenij toezenden, als Hij het eenmaal mij gedaan heeft, dan waart gij er beter aan toe! Ik was zoo jong en frisch als gij, en geloofde aan eer en braafheid als gij; de houtvester van onzen Graaf was mijn liesste, een wakker man, juist zoo als heer hendrik huber, en alle meisjes benijdden mij om den schoonen jager, en ik was hem met lijf en ziel toegedaan. Twee dagen vóór de bruilost overkwam mij een groot ongeluk; ik werd door de kinderpokken aangetast, en, in plaats van in het zachte bruidsbed, zonk ik op het smartvolle ziekbed. Mijn bruidegom zag mij niet eer, vóór dat ik aan de beterhand was; doch toen had de ziekte mijn geheele gelaat misvormd; mijn jagersman schrikte bij mijn gezigt, en toen ik de eerste maal weder in de kerk kwam, las de priester hem af met regters doortje; ik zeeg neder, en men droeg mij voor dood naar huis. - Ziet ge, sedert dien tijd vertrouw ik nog slechts één eenig manspersoon, die trouw is en zijne bruid zeker ashaalt, vroeg of laat - vriend hein meen ik, met de zeissen; die roept ons allen zonder sout in zijn slaapvertrek.’
Toen zij deze woorden sprak, sloeg juist de dorpsklok; dos en dreunend klonk het middernachtsuur door de stilte. Beide grepen naar de lamp, en rose fluisterde: ‘Het geestenuur! Heden doet mij de klok nu reeds voor de tweede maal tot in mijn binnenste schrikken; zij huilt zoo akelig. En ook gij, tante, jaagt iemand den dood op het lijf met uwe gruwelijke vertellingen. Laat ons er voor heden een einde aan maken en naar bed gaan; in lang zijn wij zoo laat niet opgebleven. Morgen, als de zon opkomt, komen u ook vrolijker gedachten bij, en dan willen wij verder spreken.’
Katharine knikte, ging met de lamp vooruit, en na wei-
{==156==} {>>pagina-aanduiding<<}
nig minuten sloop rose in haar bedje, trok zich de deken over het hoofd, en fluisterde met klapperende tanden: ‘En al stond hij, dien tante meent, met zeissen en zandlooper tegen mij over en dreigde mij met zijn' mageren vinger - ik bleef toch niet ongetrouwd.’
De oude van haren kant bekeek met een' nijdigen grimlach haren voet, aan welken een versch toegebragte hondenbeet gloeide, en mompelde binnensmonds: ‘Zijn heerlijke patrijshond heeft scherpe tanden; maar eene scherpe tong slaat nog diepere wonden; dat zal Heer hendrik ondervinden.’ (Hoe zij aan dien beet kwam, zal de oplettende lezer reeds gegist hebben.) Vervolgens zocht ook zij hare legerstede; doch lang nog bleef zij zonder slaap, peinsde over vele dingen, en broedde in haar boos gemoed menigen loozen aanslag uit.
Is het hart zwaar van kommer, of is het vol van blijdschap, in beide gevallen ontvliedt de slaap het oog, dat van den lijdenden zoowel als van den verheugden. Hendrik lag nog lang aan den heuvel, drong als 't ware met zijnen blik tusschen de gouden sterren door, en waande in den wolkenloozen hemel een bemind gelaat te zien, dat hem met deszelfs engelenoogen vriendelijk toelachte; hij verbeeldde zich zijne moeder te zien, die zich over hem heen boog als in den vrolijken kindertijd, en het was hem, alsof zij met vrome lippen, gelijk toenmaals wanneer zij hem te bed bragt, fluisterde:

Blijft gij getrouw en vroom en rein, 
Uw Engel zal, in vreugde en pijn, 
Op al uw wegen om u zijn. 

En zijn eerlijk hart zwom in zoeten weemoed van heilige herinneringen; hij strekte de armen verre uit naar het reine uitspansel, en bad uit volle ziel, zoo innig en warm als hij het in lang niet gedaan had; want het geluk maakt goede menschen vroom en dankbaar. Hendrik nu was een goed mensch, en hij voelde zich gelukkig; eindelijk toch zou rose zijne vrouw worden, en werken en besturen in huis en veld, gelijk voormaals zijne goede moeder dat gedaan had.
Tegen den dageraad eerst dacht hij aan naar huis gaan, en slenterde blij te moede langs de beek naar zijnen molen, wiens geklepper door de morgenstilte klonk.
‘Die antoon is toch een eerlijke oude knaap,’ zeide hij

{==157==} {>>pagina-aanduiding<<}
bij zichzelven, terwijl hij, zijwaarts af, het pad insloeg, dat naar den molen leidde; ‘nooit gunt hij zich rust; ik wil hem toch nog goeden nacht wenschen en hem mijn geluk mededeelen;’ en hiermede trad hij in de openstaande deur, en riep den oude toe: ‘Toon! toon! wat doet gij toch? Heden hebt gij immers de wacht niet? Laat willem waarnemen, wat zijn pligt is; kom gij met mij naar huis; ga slapen; maar laat mij u alvorens nog eens iets vertellen.’
Met een knorrig gezigt schoof de oude man zijne muts op het regter oor, voer driftig tegen willem uit, omdat hij ingeslapen was, en mompelde bij zichzelven iets van verliefde gekken, dolle nachtloopers, enz. Daarna maakte hij zich gereed, met zijnen meester naar huis te gaan. Deze daarentegen lachte van harte, en troostte hem: ‘Wees tevreden, oude grompot; met het nachtloopen zal het spoedig gedaan zijn, want heb ik eenmaal eene fiksche vrouw, zoo zal zij mij dat rinkelrooijen wel verleeren!’
De oude zweeg, en zij traden in huis, zonder dat hij verder de lippen tot iets anders geopend had, dan om onverstaanbaar te mompelen. Hendrik kende zijne wijze van doen, en liet hem begaan; eerst toen zij in de woonkamer gekomen waren, riep hij verheugd uit: ‘Antoon, heden over acht dagen is het bruiloft; en nu juich met mij, of wij zijn den langsten tijd vrienden geweest!’
‘Bruiloft? - Dat heb ik reeds zoo dikwijls gehoord; maar den bruidstogt moet ik eerst zien, eer ik het gelooven zal.’ En hiermede sloeg de oude man vuur, stak licht aan, en begon bedaard zijn pijpje te rooken.
‘Ik zeg u ja, ja - het zal bruiloft zijn!’ riep hendrik, en schoof den dorstigen Nero het waterbekken toe: ‘Wees blijde, Nero; haast zal uwe jonge meesteresse u bedienen.’
‘Arm dier!’ bromde de oude; ‘ja, die zal wel voor wat anders te zorgen hebben, dan voor u, en ook voor uw' heer!’
‘Gek! denkt gij, dat Nero er bij te kort zal komen, als er eene andere orde hier in huis komt?’
‘Komt er orde? Zoo!’ gromde antoon; ‘zeker, met de grillige jufvrouw rose zal hier wel eene andere orde ingevoerd worden, vooral wanneer gij gedoogt, dat de oude heks haar dikwijls bezoekt.’
‘Die verhuist mede hier heen, toon,’ sprak hendrik, half met trots, half met verlegenheid; ‘maar ik denk haar

{==158==} {>>pagina-aanduiding<<}
wel in toom te houden; binnen mijne muren zal zij naar mijne pijpen dansen.’ -
‘De oude katharine, komt die hier in huis?’ stamelde antoon met ontzetting, en de hand, die de pijp hield, zeeg van zijn' mond op zijne knie neder; ‘zoo ver hebben de zwarte oogen der mooije feeks u dan al gebragt? Nu, God ontferme zich over u!’
Hendrik wilde zich dwingen om te lagchen, maar het ging hem niet van harte: ‘Denkt ge, dat ik niet mans genoeg ben, om rust in mijn huis te handhaven?’
‘Onder twintig molenaarsknechts, Heer, ja, daar zijt gij mans genoeg toe; maar tegenover vrouwen, en vooral zulk eene als katharine, zijt gij niets, want die jaagt voor altijd rust en vrede uw huis uit, en waar deze u ontbreken, zijt gij een verloren man. Twist en gekijf zijn erger dan moord en doodslag, Brengt gij het oude wijf in huis, zoo draagt gij de kat in het duivenhok. Geef haar wat ge wilt, maar laat er haar buiten. Zij kan u en gij kunt haar niet lijden. Hebt gij dan geheel en al uw verstand verloren, dat die heillooze gedachte u in het hoofd heeft kunnen komen?’
‘Ik kan niet anders; ik heb het rose beloofd,’ hernam hendrik somber; ‘zij is nu eenmaal zoo aan haar gewoon; zij kan van haar niet afzien.’
‘Niet? - Zoo! - Wel, zoo zie gij af van rose; er zijn meisjes genoeg, die met verlangen naar een frisschen, jongen, braven man, als gij, uitzien, en zich gelukkig zouden achten, wanneer gij om haar kwaamt; moet het dan nujuist deze zijn? - De vrouw moet vader en moeder verlaten en den man aanhangen, zegt de Schrift. Zoo rose u beminde, zou zij u met zoo onverstandig een' eisch niet aan boord komen; is de moei haar echter liever dan gij, zoo is zij u niet waardig, - en daarom, laat haar loopen!’
Hendrik sprong op van de bank, en greep naar zijn' rotting, die tegen den muur stond.
‘Gij wilt mij stokslagen geven, omdat ik spreek zoo als ik denk? Mijnentwege, sla maar; het is niet meer dan billijk; leer om leer; menigen opstopper heb ik u gegeven, toen gij nog een klein ventje waart en iets verkeerds deedt; nog nooit heb ik een' slag van u weêrom gehad.’
Hendrik werd zoo rood als bloed, en de dik gezwollen ader aan zijn voorhoofd toonde duidelijk, wat er in hem omging. Na een kort zwijgen reikte hij den onden man

{==159==} {>>pagina-aanduiding<<}
den rotting met den gouden knop, dien hij van buitenslands met zich gebragt had, toe, en zeide: ‘Gij hadt altijd zulk een' zin in dien stok, toon; daar, neem hem en draag hem op mijn' bruiloftsdag; maar zwijg, zoo gij niets verstandigers voor den dag weet te brengen, als gij daar zoo even gezegd hebt.’
De oude nam den rotting, bekeek dien van alle kanten, zette hem toen weder in den hoek, en zeî droogjes: ‘Houd hem maar tot gebruik in uw eigen huishouden; gij zult hem noodiger hebben dan ik; zulk een' vliegenklap behoef ik niet; ik kan, God dank, gaan, waar ik verkies; dat kan niet iedereen.’
Met deze woorden ging hij naar de bovenverdieping, in zijn eigen kamertje. Doch hendrik kon geene nachtrust meer zoeken, want de aanbrekende dag keek door de linden in het venster, en de oude toon was boos van hem weggegaan; iets, dat in de acht en twintig jaren, welke hij hem gekend had, nog nooit gebeurd was.

(Het vervolg hierna.)




Schildering van de grafsteden der Hohenstaufen te Palermo.

(Getrokken uit de Reis van den Leipziger Professor f.f. fleck door het zuidelijke Duitschland, Italië, Sicilië en Frankrijk.)

In Junij van het jaar 1781, bij eene vernieuwing in de Domkerk te Palermo, werden de graven der Vorsten op koninklijk bevel geopend en verplaatst, daar zij te voren aan de linkerzijde der kerk gestaan hadden, op eene plaats, die aan het koor grensde, aan weerskanten, telkens twee tegenover elkander. Men vond de lijken zeer goed bewaard. Uit den toestand, waarin de zaken bij de opening gevonden werden, bevestigde zich de oudere maar, dat de grafsteden, althans die van hendrik VI en van constance van Arragon, reeds in het jaar 1491 op bevel des Onderkonings Don ferdinand d'acunja geopend en zeer achteloos weder gesloten waren. Het best bewaard bleek het lijk van Keizer frederik II te zijn, onder wiens krachtige en aan fortuinswisselingen zoo rijke regering het geluk der hohenstaufen

{==160==} {>>pagina-aanduiding<<}
zijn toppunt bereikte. 's Keizers ligchaam was onbeschadigd; slechts een stukje van den neus ontbrak, even als dit gedeelte aan oude standbeelden, uit wel te begrijpen oorzaken, het ligst beschadigd wordt of verloren raakt. Men vond hem gekleed in zijn prachtig keizerlijk gewaad; het met gond geborduurde kleed vertoonde Arabische letters, even gelijk de keizersmantel te Neurenberg. De kleeding, welke hij aan had, was driedubbel. Ook zijne gelaatstrekken waren nog zoo kenbaar, dat men ze konde afteekenen. Op het hoofd, onder hetwelk een lederen kussen geplaatst was, droeg hij eene opene kroon, welker punten of stralen uit platen van het fijnste vergulde zilver bestonden en met paarlen en edelgesteenten versierd waren. Ter linkerzijde van het hoofd lag de keizerlijke rijksappel. Zijne handen lagen kruisgewijs over het onderlijf, en aan een' der vingers van de regterhand stak een gouden ring met een' kostbaren smaragd. Aan den linkerkant lag mede het rijkszwaard met het houten gevest, om hetwelk zeer fijn zilverdraad gewikkeld was. Om het lijf was een zijden gordel geslagen, met gespen van verguld zilver, waarop zich velerlei kunstwerk vertoonde. De zijden laarsjes met veelkleurig borduurwerk, de gouden met riemen aan de voeten gegespte sporen waren onbeschadigd. - Zonderling genoeg, had men over het lijk van frederik II nog twee andere lijken gelegd. Aan de regterzijde, namelijk, lag een persoon met Koninklijken mantel, gewikkeld en als het ware genaaid in doek, dat met boomwol opgestopt was. Tusschen het doek en den mantel lag, ter regterzijde, een zwaard. De zijde van het doek, welke het hoofd bedekte, had, in de nabijheid van den hals, een breed lint, met paarlen versierd, welke verscheidene adelaars vormden. Hieruit besloot men, dat dit het lijk moest zijn van peter II van Arragon (in 1342 te Calatascibetta overleden.) Het tweede kleinere lijk lag naast hem aan
de regterzijde. Deszelfs regterarm, waarvan nog slechts het gebeente over was, lag dwars over de borst van frederik II, onder het lijk van peter. Het was in versleten doek gehuld, en men vond bij hetzelve enkel twee ringen. Deze persoon bleef dus onbekend. De beenderen des Keizers en de verbindingen door de overgangen van het vleesch waren onvergaan, zoodat men ze stuksgewijs herkennen kon. - Vóór dat men de graven weder sloot, werden van alles de naauwkeurigste afteekeningen genomen. De tot heden toe bekende beeldtenissen des Keizers kunnen

{==161==} {>>pagina-aanduiding<<}
nu door deze kostbare overblijfselen bevestiging of verbetering erlangen. - Hendrik VI, (overleden in het jaar 1197) vader van Keizer frederik II, lag in de kist boven op. Op den schedel was het haar deels van blonde, deels van donkere kleur; ook vertoonden zich eenige haren in het gezigt. De borst, nog met de verharde of versteende huid bedekt, stak sterk vooruit. De regterarm, waaraan de hand ontbrak, stond opwaarts in de nabijheid van den schedel. De linkerarm, waarvan de hand met een' handschoen bedekt was, rustte op het onderlijf. Van de kuieën tot naar beneden waren nog slechts de grootste beenderen over. Geheel het ligchaam, zoo veel men er van zien kon, was bedekt met een' zijden doek van eene kleur, die naar het gele helde. De uiterste randen, ter hoogte eener vlakke hand, waren omzoomd met karmozijnrood doek, waarin, naar verschillende teekening, goud gewerkt was. Hij had een' gordel van floszijde om, die van plaats tot plaats in verscheidene knoopen gebonden was. Van achteren had dezelve een klein stuk doek er in geslagen, doch van voren was hij zamengeknoopt. Ter wederzijde waren aan denzelven vele zijden koordjes gehecht, uit groene en karmozijnroode kleur dooreen geweefd, welke, door de knoopsgaten van den broek gestoken, dien aan den gordel vasthechtten. Van de voorste knoopen hingen twee zijde franjes af, drie vingers breed, geweven in de gedaante van eene korenaar, vleeschkleurig, geelachtig en blaanw, doch aan het uiterste einde flossig en kwastvormig. Op het onderlijf waren verscheidene vlokjes haar van onderscheidene kleur verspreid. De dijen en beenen waren met een doek bekleed, hetwelk broek en kousen tevens vormde. In de nabijheid der voeten lag de andere handschoen, als ook eene muts of keizerlijke mijter van gele zijde. Deze had eene omzooming van goud, versierd met arabesken en kleine schildjes, waar tusschen eenige Arabische letters van zwarte kleur waren ingeweven; van achteren
hingen twee slippen af. De schoenen waren fraai; het bovendeel van zijde vaksgewijs met goud en paarlen gewerkt; de zool van kurk, gevoerd met laken van verschillende kleur. Men vond noch kroon noch zwaard; ook dit is een bewijs, dat deze graven vroeger reeds, ten minste voor een gedeelte, geopend en geplunderd zijn geworden.


{==162==} {>>pagina-aanduiding<<}

Weldabige Chicane.

Een zeer rijk, maar ook uiterst bigot Edelman, te Napels, had zijn' eigen zoon ontersd, en al zijn goed aan de. Kapucijners vermaakt, daarbij echter in zijn testament bepalende, dat zij zulk een gedeelte zijner ersenis, als zij zelven begeerden, aan dien zoon zouden uitkeeren. Zij boden nu, gelijk men ligt kan denken, den jongen man eene zeer onbeduidende som, en hij zocht, maar vruchteloos, hulp bij de regtbanken. De zaak kwam tot voor den Onderkoning, den Hertog van ossuna. Deze deed zoo wel den regter als de partijen voor zich komen. ‘Ik vind het,’ zeide hij, ‘volkomen in de orde, dat ik de heilige vaders zie handelen gelijk zij doen; maar zeer verwonder ik mij, dat een oud en ervaren regtsgeleerde als gij, Mijnheer, den zin van het testament zoo geheel verkeerd hebt kunnen opvatten.’ Hij deed vervolgens het testament nogmaals voorlezen, en toen men aan de plaats kwam, waarin verordend werd, dat de monniken den jongman zooveel geven moesten als zij begeerden, vroeg de Hertog: ‘En hoe veel nu, eerwaardige vaders, wilt gijlieden aan dit jonge mensch uitkeeren?’ - ‘Tienduizend guldens, Heer Hertog,’ antwoordde de Superior. - ‘En hoeveel bedraagt de geheele erfenis?’ - ‘Honderdduizend guldens, uwe Hoogheid?’ - ‘Dus begeert gij zelven van de honderdduizend guldens er negentigduizend?’ - ‘Ja, uwe Hoogheid, en dat krachtens ons goed regt.’ - ‘Hou wat! het testament zegt, dat gijlieden den jongen man van de ersenis moet uitkeeren zoo veel als gij zelven begeert. Welnu, gij begeert negentigduizend guldens, en alzoo beveel ik, om den waren zin van het testament en den vaderwensch van den overledene te vervullen, dat gij, zonder verwijl, zijnen zoon negentigduizend guldens zult uitbetalen.’

Waren alle geletterde vrouwen zoo!

Toen men de talentvolle echtgenoote van friedrich von schlegel (dochter van mozes mendelssohn) eens in vrouwelijken arbeid onledig vond, en haar iemand de averegtsche pligtpleging maakte, dat eene vrouw als zij aan eene haar

{==163==} {>>pagina-aanduiding<<}
vernuft meer waardige bezigheid de voorkeur behoorde te geven, antwoordde zij: ‘Ik heb dikwijls gehoord, dat er reeds meer dan te veel boeken in de wereld zijn; maar nog nooit, dat er te veel hemden waren.’

De orde dame en haar arts.

Eene oude hysterieke Dame, die steeds, doch slechts ingebeeld, ziek was, had haren Arts reeds zoo dikwijls met hare ongesteldheden gekweld, dat hij eindelijk haar eens ontevreden vroeg, of zij dan van hem begeerde, dat hij haar weder jong zou maken; dit was iets, hetwelk zijne krachten te boven ging. ‘Wel, Mijnheer, dat verlang ik ook in het geheel niet van u,’ hernam de Dame; ‘integendeel moet gij alles aanwenden, dat ik regt oud worde.’

Hondentrouw.

Onlangs baadde zich een soldaat, met zijnen hond, in de Rhône. Eensklaps ziet het dier zijnen meester wegzinken. Het duikt terstond, blijkbaar met oogmerk om hem te redden. Zijne poging mislukt. Het herhaalt die, doch ook ditmaal vruchteloos. Onvermoeid in zijnen ijver, duikt de hond ten derdenmale, en komt niet weder te voorschijn; het trouwe beest deelde met zijnen meester het graf, waaraan het hem had pogen te onttrekken.

Een Duitsche knapuil.

In zeker Hoogduitsch dagblad lezen wij als volgt: ‘De Orgelist te Haarlem vorderde van vreemdelingen niet minder dan 140 gulden, zoo hij voor hen op het reuzenörgel zou spelen. De goede man grondde zijne regtvaardiging van dien enormen prijs daarop, dat hij na volbragten arbeid telkenmale zoo zeer was uitgeput, dat hij wel drie of vier dagen het bed moest houden.’


{==164==} {>>pagina-aanduiding<<}

Het slekkenhuis.


'k Benijd, o Slek! u vaak uw huis: 
Mishaagt u 't een of ander oord, 
Gij draagt dat huis slechts verder voort. 
O, had ook ik eens zulk een thuis! 
 
Ik heb een eigen huis, och ja! 
Maar nergens kan ik daar meê heen, 
Gekluisterd steeds aan kalk en steen, 
Gevangen man, waar 'k sta of ga. 
 
Het huis geviel mij taamlijk goed, 
Zoo 't zijn kon, dat ik 't nooit verliet; 
Maar wat mijn oog daar buiten ziet, 
Dat rooft mij dikwerf rust en moed. 
 
Dan zette ik 't graag mij op de hand, 
En zeî: Volg, vredig Huis, mijn schreên! 
Voer me in de wijde wereld heen! 
'k Vind hier geen blijvend Vaderland. 
 
Dan toog ik met u, nog dit uur, 
Naar 't oord, waar mij geen mensch bespiedt, 
Waar God-alleen mij hoort en ziet, 
In 't diepst der eenzame Natuur. 
 
Maar, roert zich ook geen enk'le steen, 
Eens ruil ik toch mijn steenen huis, 
Ligt morgen, voor een planken kluis, 
En draagt men, met dat huis, mij heen! 

Naar justinus kerner.

No. I. Mengelw. bl. 4. reg. 18. staat wis, lees eers.
- - bl. 8. reg. 14 - Stom, lees Arm.
- III. - bl. 122. reg. 10. van ond. staat batterij, lees bottelarij.





{==165==} {>>pagina-aanduiding<<}

Mengelwerk.

Proeve over en in den trant van den Engelschen dichter George Grabbe.

Door K. Sijbrandi. (Eene Voorlezing.)

Er zijn weinige van de voorwerpen onzer beschouwing, die zoo onuitputtelijk rijk zijn in belangrijke stoffe van opmerking, als de mensch zelf. Oneindig groot is de verscheidenheid, waarin hij zich aan ons oog vertoont, zoowel wat zijne maatschappelijke betrekkingen aangaat, als wat zijne verstandelijke en zedelijke ontwikkeling betreft; en deze alle vereenigen zich weder op de meest verschillende wijzen, zoodat wij bijna bij iederen mensch iets eigenaardigs en karakteriserends kunnen aantreffen.
Daarom is ook de mensch, de menschelijke geest, het menschelijke hart en leven voor de voortbrengselen der letterkunde van zoo veel belang. Ziet dat ontelbare aantal van romans en verdichte verhalen, waarmede elke literatuur als overstroomd wordt; het is overal dit onderwerp, hetgeen zij met meer of minder gelukkigen uitslag behandelen. Ook de dichter heeft geen rijker stof voor zijne dichtstukken; en zoo hij wil behagen en boeijen, hij kan het dan vooral, wanneer hij de poëzij bezigt, om den mensch in zijne verschillende gedaante, in verschillende situatiën des levens af te schilderen. Men heeft dit ten allen tijde gevoeld, en het helden- en tooneeldicht in deszelfs onderscheidene wijzigingen zijn de vruchten van deze overtuiging. Er is een tijd geweest in onze letterkunde, waarin dit dikwijls werd vergeten, en onze poëzij grootendeels in bespiegelingen, ook wel eens in wijsgeerige redevoeringen of althans in algemeene beschouwingen bestond, die juist door

{==166==} {>>pagina-aanduiding<<}
dat algemeene op den duur weinig belangstelling inboezemden. Er is in dit opzigt in de latere jaren eene aanmerkelijke verandering ontstaan, en het voorbeeld vooral van Engelands grootste dichters is niet zonder belangrijken invloed gebleven. Om van anderen niet te spreken, wij hebben daaraan de heerlijke Nederlandsche Legenden van van lennep en verschillende verdienstelijke stukken van beets te danken.
Er zijn intusschen onderscheidene wijzen, waarop men den mensch kan afschilderen, of overgeplaatst in eene wereld der verbeelding, of in het gewone leven, onder gewone omstandigheden verkeerende. Behoef ik het te zeggen, dat de dichters meestal de eerstgenoemde wijze verkiezen, en dat dikwijls de helden hunner stukken denkbeeldige wezens zijn, hoedanig de menschelijke maatschappij ze misschien zou kunnen opleveren, maar vrij zeker bijna nimmer oplevert? Het vreemde en buitengewone is veel meer geschikt, om te boeijen, om te treffen en te schokken, dan het dagelijksche, dan de getrouwe afteekening van den mensch, gelijk hij wezenlijk is. Ook deze laatste schildering evenwel ontbreekt het niet aan belangrijkheid of verdienste; verscheidenheid kan zich bij haar met naauwkeurigheid vereenigen, en de waarheid der afteekening het gemis der schitterende vreemdheid vergoeden. Misschien bezit zij zelfs voor ons eche eigenaardige bekoorlijkheid, en laat zich eenigermate vergelijken met de Hollandsche schilderschool, die zich over het algemeen ook meer door getrouwheid en waarheid, dan door hooge vlugt en stoutheid onderscheidt.
Er leefde nog vóór weinige jaren in Engeland een dichter, wiens werken in dit opzigt eenen grooten en welverdienden roem verwierven, en ook mij, toen ik ze leerde kennen, bijzonder bekoorden: zijn naam is crabbe. In oogenblikken, wanneer ik mij van ernstiger bezigheden wilde ontspannen, vatte ik meermalen het voornemen op, om, gelijk ik dit vroeger van zijnen landgenoot moore (*) gedaan had,

{==167==} {>>pagina-aanduiding<<}
het een of ander zijner stukken in onze taal over te brengen, en het bij eene gelegenheid, als de tegenwoordige, voor te dragen. Vóór eenigen tijd echter voelde ik mij opgewekt, om zelf te beproeven, of ik in de manier van crabbe niet iets zou kunnen vervaardigen, hetgeen, ofschoon naar onze taal en dichttrant gewijzigd, eenig denkbeeld van zijne poëzij zou kunnen geven; en het is de uitslag van deze poging, waarmede ik u in dit uur wenschte bezig te houden. Om u echter op het standpunt te plaatsen, van waar mijne proeve zou moeten beoordeeld worden, acht ik het niet onbelangrijk, en tevens zal het, gelijk ik durf hopen, u niet ongevallig wezen, indien ik u vooraf met den Engelschen dichter eenigzins bekend make.
George crabbe, wiens levensgeschiedenis zelve reeds merkwaardig is, werd in 1754 geboren in een onbeduidend vlek in Engeland, Aldborough geheeten. Hij was van zeer geringe afkomst, de zoon van eenen man, die eenen onaanzienlijken post bij de accijnsen bekleedde. Met een vrij talrijk gezin belast, kon de vader slechts weinig aan de opvoeding van zijnen zoon te koste leggen, die intusschen reeds vroeg blijken gaf van groote leergierigheid en scherpzinnigheid, zoodat zijne speelmakkers, spottende met zijnen grooten leeslust, wel eens uitriepen: ‘Laat hem loopen; hij is een geleerde.’ Met welgevallen werd echter zijn ijver en bekwaamheid in het ouderlijke huis opgemerkt. Hij, tot het beroep van visscher of zeeman, de gewone bezigheid zijner dorpsgenooten, geheel ongeschikt, werd bestemd, om op eene andere wijze de roem van zijne familie te worden: hij zou tot dorpsheelmeester worden opgeleid. Daartoe ontving hij eenigzins beter onderrigt, dan anders het geval zoude zijn geweest, en werden er door zijnen vader te zijnen behoeve grootere onkosten gedaan, dan zijn vermogen bijna toeliet. En toch was en bleef de kennis, die de jeugdige crabbe kon verzamelen, nog hoogstgebrekkig. Vooral in het vak van genees- en heelkunde ontbrak het hem bijna aan alle gelegenheid tot oefening. Na zijne leerjaren elders

{==168==} {>>pagina-aanduiding<<}
doorgebragt te hebben, keerde hij naar Aldborough terug; en de man, bestemd om eenmaal door aanzienlijken en geleerden te worden gevierd en vereerd, zag zich genoodzaakt, om een tijdlang zijnen vader behulpzaam te zijn in het stapelen van kaas en van botervaten! Eindelijk, na nog eene poging gedaan te hebben, om in zijn toekomstig beroep zich de noodige kennis te verschaffen, trad hij in Aldborough als heelmeester op. Ongelukkiger betrekking was er echter voor hem niet uit te denken. Hij was zich volkomen zijner onbekwaamheid bewust, huiverde bij het vooruitzigt, dat zich hulpbehoevenden aan zijne zorg zouden toevertrouwen, had daardoor eenen afkeer van zijne betrekking, en leefde slechts, wanneer hij zich aan andere bezigheden, aan de beoefening der botanie en vooral der dichtkunst kon overgeven. Trouwens, over zijne patiënten behoefde hij zich niet te verontrusten; want hun aantal was alleronbeduidendst. Zijne vooruitzigten werden hoe langer zoo donkerder; en in plaats van te mogen hopen, dat hij weldra zich met een reeds lang teedergeliefd meisje in den echt zou kunnen verbinden, ging hij de bitterste armoede en een onvermijdelijk verderf te gemoet. In dezen wanhopigen toestand neemt hij een niet minder wanhopig besluit. Hij breekt zijne huishouding te Aldborough op, en begeeft zich naar Londen, in de hoop, dat hij daar door letterkundigen arbeid zich den weg tot deze of gene betrekking zal kunnen banen. Verbeeldt u den jeugdigen crabbe, zonder vrienden, zonder bescherming, bijna zonder geld, in eene stad, als Londen! Aandoenlijk is het, om zijn dagboek, in die dagen gehouden, te lezen, als hij met kunstelooze eenvoudigheid verhaalt, hoe hij in alle zijne ondernemingen teleurgesteld, door de boekverkoopers in beleefde, maar stellige woorden afgewezen, door aanzienlijken, op wier hulp hij hoopte, met krenkende minachting behandeld werd;
en wij krijgen den man lief, die bij dat alles met stille berusting en godsdienstig vertrouwen blijft bezield. Eindelijk komt de nood tot aan de lippen; zijn laatste schelling is verteerd; eene kleine schuld, die hij heeft moeten maken, moet worden betaald, of gevan-
{==169==} {>>pagina-aanduiding<<}
genschap wordt zijn lot, en uitredding schijnt onmogelijk. In dezen toestand waagt hij eenen stouten stap; hij schrijft eenen eenvoudigen, maar aandoenlijken brief aan den grooten staatsman edmund burke, schildert hem in roerende trekken zijnen nood, smeekt zijne hulp, en sluit daarin eenige der dichtstukken, die hij ter uitgave had bestemd. (*)

{==170==} {>>pagina-aanduiding<<}
En zietdaar crabbe niet alleen uit zijne verlegenheid gered, maar tevens den weg voor hem geopend, om tot eenen

{==171==} {>>pagina-aanduiding<<}
gewenschten stand in de maatschappij, tot roem en aanzien te geraken. Burke erkende in het hem gezondene het genie, in den zender zelven den verdienstelijken man, wiens oogenblikkelijke redding hem nimmer berouwen zou. Hij trekt zich zijner aan, neemt hem bij zich aan huis, bevordert de uitgave van zijne gedichten, is hem behulpzaam in zijne voorbereiding tot de belangrijke betrekking, die zijn beschermeling nu kiest, en rust niet, voor dat hij hem, als een geordend geestelijke der Engelsche kerk, in eenen geëerden en eerwaardigen stand ziet geplaatst. Welhaast wordt de thans met roem bekende dichter als huiskapellaan door den Hertog van rutland verkozen; en

{==172==} {>>pagina-aanduiding<<}
hij, die vroeger de metgezel van armoedige visschers was, die korten tijd te voren in een eenzaam kamertje van honger en gebrek schier was omgekomen, is thans de geachte en geëerde huisgenoot der aanzienlijksten van het land, de welkome vriend der eerste letterkundigen van zijnen tijd.
Nadat crabbe eenigen tijd in deze betrekking bij den Hertog had doorgebragt, verkreeg hij eene vaste standplaats, als Predikant der Engelsche kerk. Hij huwde met het meisje zijner keuze, en bragt zijne verdere levensdagen door in de verschillende grootere en kleinere vlekken, waar hij zijne bediening waarnam. Maar van dat oogenblik af scheen het, alsof hij voor de letterkundige wereld was verloren. De man, wiens stukken met zoo vele toejuiching waren ontvangen, zweeg, en zijn naam werd ter naauwernood meer onder het getal der levende dichters genoemd. Dit stilzwijgen duurde niet minder dan tweeëntwintig jaren, en crabbe was schier vergeten, toen hij op eenmaal door de uitgave van verschillende elkander opvolgende stukken zijne gedachtenis niet alleen verlevendigde, maar zijnen naam onder de grootste dichters eene eervolle plaats verzekerde. Zijne dichtstukken droegen het merk, dat hij de jaren zijns stilzwijgens niet vruchteloos had geleefd. Zijne betrekking als dorpspredikant in verschillende streken van Engeland had hem eene ruime gelegenheid gegeven, om den mensch, het menschelijke karakter en leven te bestuderen, niet gelijk zij zich vertoonen in de hoogere kringen der zamenleving, waar eenvoudigheid en natuurlijkheid maar al te dikwijls door gekunsteldheid en gemaaktheid is vervangen, maar gelijk zij verschijnen in de geringe of middelklasse, waar gevoelen en handelen meer in overeenstemming staan, en waar deugden en gebreken zich meer in hunne wezenlijke gedaante openbaren. Met een menschkundig oog had hij de zoodanigen gadegeslagen, het menschelijke hart in deszelfs verschillende werkingen gevolgd, zich niet bij de uitwendige verschijnselen bepaald, maar oorzaken en beweegredenen opgespoord, en, den mensch van zijne geboorte af nagaande, in natuurlijken aanleg, in opvoeding, voorbeeld en

{==173==} {>>pagina-aanduiding<<}
lessen de verklaring gezocht van zijne latere deugden of ondeugden. Wat hij alzoo had opgemerkt, en hij, die van zijne jeugd af aan onder en met de menschen had verkeerd, had veel opgemerkt, dat werd thans het onderwerp zijner dichtstukken. Het waren of afzonderlijke verhalen, of zij werden door dezen of genen kunsteloos geknoopten band met elkander verbonden. Niet de gebeurtenissen zelve, die hij behandelde, trokken de meeste belangstelling; zij waren eenvoudig, vreemd aan zonderlinge avonturen, voorvallen uit het dagelijksche leven, ter naauwernood gebeurtenissen te noemen; maar het was de teekening van den handelenden of lijdenden persoon, de ontleding van zijn karakter, de ontwikkeling van zijn gevoel, van zijne vermogens, van zijne aandoeningen, van zijne hartstogten, waarin de kracht en het eigenaardige van zijn genie uitblonken. Dat alles werd afgewisseld door getrouwe natuurbeschrijving en menschkundige opmerkingen, die door hare waarheid en juistheid diepen indruk maakten. Eenvoudigheid was daarbij ook het kenmerk van zijne dichterlijke taal, die de zoo dikwijls misbruikte sieraden eener poëtische dictie versmaadde, en zich vooral bij de karakterbeschrijvingen door eene zinrijke kortheid onderscheidde, waarin ieder woord moest worden geteld. Menschelijke dwaasheid, zwakheid en boosheid vertoonden zich zoo menigvuldig aan zijn oog, dat zijne gedichten dikwijls eenezeer sombere kleur dragen, en hij met regt door byron de strenge, maar beste schilder der menschelijke natuur wordt genoemd.
Na deze korte aanwijzing van het kenmerkende van den dichter crabbe, die in 1832, in 78 jarigen ouderdom en algemeen bij aanzienlijken en geringen vereerd, overleed, zult gij mij welligt van vermetelheid beschuldigen, dat ik het waag, om in den trant van zulk eenen hooggeschatten dichter u een stuk voor te dragen. Ik gevoel dit zelf, en weet mij alleen te verschoonen door te zeggen, dat ik het slechts als eene proeve wil hebben beschouwd, dat ik daarin hem slechts heb trachten na te volgen, dat ik de teekening van een eenvoudig en ongekunsteld karakter mij

{==174==} {>>pagina-aanduiding<<}
ten doel heb gesteld, en dat ik levendig overtuigd ben, verre beneden mijn voorbeeld te zijn gebleven. Verwacht dus niet te veel van mijne volgende voordragt, geen ingewikkeld romantisch verhaal, geen stoute en verhevene poëzij, maar eenvoudige schildering, een kunsteloos verhaal, de teekening van een karakter, niet geheel buiten het leven gegrepen, gelijk ik meen, en eenvoudige, onopgesmukte taal. In eene vergadering, waar beroemde dichters zich van tijd tot tijd doen hooren, heb ik dubbele toegevendheid noodig, en zal mijne moeite rijkelijk beloond achten, indien ik uwe goedkeuring eenigzins mag wegdragen, of u althans eenige oogenblikken niet onaangenaam mag bezig houden.

(De Proeve in No. V.)




Historie der verjaagde protestanten van het Ziller-dal. (*)

(Medegedeeld door den Hoogleeraar m. siegenbeek.)

Van Saltzburg naar Inspruck gaande, ziet de reiziger, na meer dan twee derde gedeelten van den weg te hebben afgelegd, niet ver van Rattinburg en Schwats, tusschen twee majestueuze rotsklompen, eene wijde en bevallige vallei voor zich uitgespreid. Zij wordt door een' helderen en ruim vlietenden stroom bewaterd, welke, van de zuidelijke Alpen ontsproten, een weinig beneden Strass, in de In valt, en aan de vallei zijn' naam geeft. Nagenoeg in het midden is de stad Zill gelegen, de zetel van het landgerigt en de verblijfplaats van een' Deken. De vallei vertoont beurtelings rijk weiland en zwaren, ploegbaren grond, en is, bij kleine tusschenruimten, overdekt met dorpen en bevallige witte hutten, pachthoeven, heerenhuizen, kapellen en kerken, met hooge torens en spitsen - elk in

{==175==} {>>pagina-aanduiding<<}
't bijzonder geschikt, om haar dierbaar te maken aan hare kinderen - een aardsch paradijs, dat de woonstede van geluk en vrede had kunnen zijn, indien de booze geest van godsdienstig bedrog er geen' toegang verkregen en vervolging geleerd had. De bevolking, van 15000 tot 16000 zielen groot, vindt haar onderhoud voornamelijk in den landbouw en de veeteelt. De armere klasse gaat des zomers naar Stiermark en Carinthië, waar zij zich met het vellen van boomen bezig houden, en sommigen in de fabrijken van het lager In-dal werken; maar deze telkens wederkeerende verhuizing is, schoon nuttig, niet noodzakelijk, daar zij allen, zonder verlating van hunne eigene vallei, onderhoud konden vinden. Uiterste armoede is nergens te zien, en een gemeene bedelaar is eene zeldzaamheid. In vergelijking met andere valleijen, is het land duur: eene boerderij van drie koeijen, enkel koren genoeg voor de behoeften van den eigenaar opleverende, geldt 3000 florijnen; terwijl, in de Opper- en Lager-Pintzgau, eene boerderij van tien of twaalf koeijen, met een geëvenredigd deel van bouwland, voor dezelfde som kan verkregen worden. Het volk zelf is sterk, gezond en welgemaakt, schoon niet opmerkelijk door schoonheid. Goedaardigheid en eerlijke eenvoudigheid is beide in hunne houding en in den hartelijken groet uitgedrukt, waarmede zij den reiziger ontvangen; en eene nadere kennismaking bevestigt de juistheid van den eersten indruk. Hunne Godsdienst was, tot vóór weinige jaren, de Roomsch-katholijke, en het kerkelijk regtsgebied tusschen de Bisschoppen van Brixen en Saltzburg verdeeld, daar de Ziller de grensscheiding tusschen de twee Bisdommen uitmaakt.
In deze vallei en onder deze bevolking was het, dat het Protestantisme, zonder eenige daad van uitwendigen aanval, en zonder uitbarsting van bijzondere geestdrift of inwendige hitte, onverwacht te voorschijn kwam, en, schier vóór het kenbaar werd, eene krachtige rijpheid had bekomen. Geen enkele plaats van Protestantsche eerdienst, of Protestantsche gemeente, werd in de gansche omliggende landstreek gevonden. Eene eeuw vroeger had de Aartsbis-
{==176==} {>>pagina-aanduiding<<}
schop van Saltzburg, Graaf firmian, met hulp van dragonders en soldaten, de Protestanten van hun geld, hun' landeigendom, hunne vrouwen en kinderen beroofd, en hen half naakt over de grenzen gedreven; en het scheen, of het Protestantisme, van welk eenen vorm ook, voor altijd uit de nabuurschap verbannen was. Maar de Roomsche priester en zijne soldaten hadden zich geen' tijd gegeven, om de oorzaak van hunne ketterij, hunne godsdienstige boeken, mede te nemen. Afdruksels van de Bijbelvertaling door luther en verscheiden Protestansche Godsdienst-tractaatjes, inzonderheid de brief van schaitberger (*) aan zijne landgenooten, bleven achter, en vertoonden, te zijnen tijde, aan de verbaasde Roomsch-katholijken eenige honderden van waardige navolgers der verbannen Saltzburgers. Sommige der oude folio-Bijbels bevatteden in hunnen band de Augsburgsche geloofsbelijdenis. Het bezit van een kort begrip der Protestantsche leer gaf den bewoneren van het Ziller-dal een gelijk Godsdienststelsel, maakte hen eensgezind, en stelde hen in staat, om aan hunne vijanden een
duidelijk antwoord te geven. Toen de goede zuurdeeg eens had begonnen te werken, strekten gunstige omstandigheden tot bespoediging en uitbreiding van die werking. De Tyrollers zijn gewoon te reizen; velen bezoeken Beijeren. Daar en elders maakten zij kennis met Protestanten, bezochten hunne kerken en godsdienstige zamenkomsten, lazen hunne boeken, spraken met hen over godsdienstige onderwerpen, en keerden dan naar de vallei hunner geboorte terug, versterkt in hunne Protestantsche begrippen, en met toevoer van een' nieuwen voorraad van Bijbels en godsdienstige boeken, als arnts waar Christendom, spangenbergs Leerredenen, hillers Schatkamer enz. enz. Bij hunne terugkomst onderhielden zij zich met hunne landgenooten; hunne godsdien-
{==177==} {>>pagina-aanduiding<<}
stige denkbeelden ontwikkelden zich meer en meer, en namen een' bepaalden vorm aan; en een aanmerkelijk getal, naauwelijks bewust van den voortgang, waardoor de verandering werd uitgewerkt, vond, dat hun geloof niet langer dat der hedendaagsche kerk van Rome was. Velen gevoelden zwarigheid, om de mis te vieren, aan de godsdienstige processiën deel te nemen, aan de beelden der Heiligen hulde te bewijzen; anderen onthielden zich van het bijwonen der openbare eerdienst; en ten laatste besloten sommige hoofden van huisgezinnen, wettige stappen te doen tot de openlijke belijdenis van het Protestantisme, waarvan de eerste was hunne namen in te zenden, als begeerende het zesweeksche onderwijs te ontvangen.
Volgens de Oostenrijksche wet, moet ieder, binnen de Roomsche kerk gedoopt, die zich bij eene Protestantsche gemeente wenscht te voegen, zich eerst, gedurende zes weken, van twee tot drie uren elken dag, aan een onderwijs in de Pauselijke leer door een' priester onderwerpen, opdat zijne verandering van Godsdienst niet het werk van onkunde moge zijn. Indien de leerling in zijn voornemen volhardt, geeft de priester hem een getuigschrift, dat hij het onderwijs heeft bijgewoond, waarmede hij tot de burgerlijke overheid gaat, die hem dan de zoogenaamde Meldecedel geeft, d.i. een schriftelijk verlof, om de Protestantsche eerdienst bij te wonen. Zonder het getuigschrift van den priester, en zonder dit schriftelijk verlof, mag niemand, in het Roomschkatholijk geloof opgevoed, zich vermeten, de Protestantsche eerdienst bij te wonen, of in eene Protestantsche gemeente worden opgenomen. Gedurende de zes weken van onderwijs, beschouwt de wet den leerling als Roomsch-katholijk, en, in geval van ziekte, is het de pligt des priesters, de Sacramenten toe te dienen. Zoodanig is het Oostenrijksche denkbeeld van gewetensvrijheid.
De leden der Hervormde kerken in Oostenrijk zijn steeds in een' staat van beklagenswaardige onderdrukking. De Roomsche Keizers uit het huis van Oostenrijk kwamen de artikelen van den Westfaalschen vrede met eene echt Roomsche getrouwheid na. Deze artikelen beloofden vrijheid van geweten, onbelemmerde verdraagzaamheid, openbare eer-
{==178==} {>>pagina-aanduiding<<}
dienst voor de Protestanten; en niettemin vaardigde karel de VI, in 1709, eene wet voor Silezië uit, waarbij aan ieder verboden werd Protestant te worden, onder straf van verbanning en verbeurdverklaring van goederen; en tot in 1781 was, in sommige deelen van Oostenrijk, de Protestantsche eerdienst verboden, en eene Protestantsche geestelijkheid onbekend. De edicten van jozef den II vergunden openbare eerdienst, eene Protestantsche geestelijkheid, kerken, scholen, consistoriën, en vrijheid om eene der gedulde geloofsbelijdenissen te omhelzen, dat is, die der Luthersche, Calviniste en Grieksche kerk. Dit was, buiten twijfel, eene groote verbetering; maar de Protestanten hebben nog steeds met geduld te dragen 't geen elders een' openlijken opstand zou verwekken. Het is strijdig met de wet, Protestantsche kerken met torens, klokken of een' ingang aan de straat, in 't kort met eenig uiterlijk voorkomen van eene kerk, te bouwen. Protestanten zijn verpligt, den Roomschen priesteren niet slechts de tienden, maar ook het regt voor den doop, het trouwen en begraven te betalen; en het is de Roomsche priester, die het officieel register van geboorten, sterfgevallen en huwelijken houdt. De Roomsche geestelijkheid heeft het regt, om in de kamer van den zieken Protestant te dringen; maar het is den Protestanten niet geoorloofd, hunne Roomsche medeönderdanen over geloofszaken te onderhouden. Ten zij er 100 Protestantsche huisgezinnen of 500 zielen voorhanden zijn, is de oprigting eener
gemeente door de wet verboden.
Zoodanig is de Oostenrijksche wet, en zoodanig het Paapsche denkbeeld van verdraagzaamheid heden ten dage. Maar zelfs deze karige maat van godsdienstige vrijheid, hoe ellendig ook, werd aan de bewoners van het Ziller-dal onregtvaardig onthouden. De bekende, en geschrevene, en openbare wet van Oostenrijk werd laaghartig geschonden, niet enkel door een' oproerigen hoop of eene dweepzieke priesterschap, maar door de erfelijke en op openbaar gezag aangestelde handhavers der wet.
In overeenkomst met de wet, leverden negen mannen van onberispelijk karakter, inwoners van de dorpen Ramsberg, Hollenzen, Maierhof enz., in den zomer van 1829,

{==179==} {>>pagina-aanduiding<<}
een verzoek om het zesweeksch onderwijs in. Sommige priesters, voornamelijk gottsamer, toen Deken van Zill, sedert overleden, zochten hun in 't eerst, door vriendelijke en zachte middelen, hun voornemen te ontraden; anderen gingen harder te werk: doch, toen het blijkbaar werd, dat deze lieden vast besloten hadden, het Roomsche geloof te verzaken, en het getal van hen, die om het zesweeksch onderwijs verzochten, telkens aangroeide, kwam de geestelijkheid eenparig tot het besluit, om dat verzoek af te slaan, tot dat zij van hunne hoofden te Inspruck daaromtrent verordeningen ontvangen zouden. De zaak werd derhalve door het bestuur ter kennis van de twee gewone Regters van kerkelijke zaken gebragt, die den door de geestelijkheid genomen' maatregel goedkeurden, en een formeel protest tegen de oprigting van eenige Protestantsche eerdienst binnen het district lieten uitgaan. Het gevolg hiervan was, dat de beambte van het plaatselijk bestuur, een jaar na de inlevering van het verzoek, tegen de wet, eene regtstreeksche weigering gaf aan hen, die, overeenkomstig de wet, hunne namen hadden ingezonden ter bekoming van het zesweeksch onderwijs. Hij zeide, ‘dat hij bevel van den Keizer had, om de aanneming van eenig persoon tot het onderwijs voor te komen, tot er verdere orders ontvangen waren; en dat hij, tot dien tijd toe, zelfs geen verzoek kon aannemen, dewijl het noodig was, dat de Keizer eerst de Bisschoppen raadplegen en deze hun gevoelen moesten inbrengen.’ Of hij waarheid sprak, en werkelijk, te dien tijde, het bevel des Keizers had, mag wel in twijfel worden getrokken; maar zeker is het, dat deze weigering, op wiens gezag ook gedaan, eene regtstreeksche schending was der nog bestaande wet. Daar was geen verlof noodig. Noch de geestelijkheid, noch het plaatselijk bestuur, noch de Keizer zelf had eenig regt van veto in de zaak. De wet schreef het zesweeksch onderwijs voor;
en, zoo lang deze wet kracht behoudt, (en zij werd tot op dezen dag nimmer herroepen) kon niemand, met eene schaduw van regt, hetzelve weigeren of voerkomen. Het edict van jozef maakt het onderwijs eeniglijk afhankelijk van den wil van hem, die het Paus-
{==180==} {>>pagina-aanduiding<<}
dom wenscht af te zweren. Deze negen inwoners van het Ziller-dal hadden hunnen wensch, op de bij de wet voorgeschrevene wijze, bekend gemaakt; het was derhalve eene lage en onwaardige uitvlugt, een loutere magtstreek tegen het regt, voor te wenden, dat er eenige nieuwe toestemming noodzakelijk was.
De schande en onheuschheid van deze lashartige onderdrukking kan echter niet enkel aan de gewestelijke overheden te last worden gelegd. De gansche zaak werd tot de hoogere gezaghebbers te Weenen gebragt, en kwam voor den Keizer zelven; en nogtans verkreeg dit arme volk, gedurende zeven jaren, dat het in Oostenrijk bleef, nimmer regt; nimmer werd het in het genot gesteld der weldaad van de uitdrukkelijke letter der wet, maar het zag Geestelijken en Edelen, ja den Souverein zelf' zamenspannen in een' onregtmatigen opstand tegen de wetten des lands, met oogmerk om hen te onderdrukken.
Deze grove onregtvaardigheid bragt echter het besluit der verzoekers geenszins aan 't wankelen, noch verhoedde eene navolging van hun voorbeeld; want in 1832 was het getal dergenen, die hun voornemen ter verzaking van het Pausdom verklaarden, van 9 tot 240 personen aangegroeid, voornamelijk schaaphoeders, kunstenaars, arbeiders, enkele weinige pachters en grondeigenaars. Te dezen tijde kwam de laatst overleden Keizer frans in Tyrol, en had gelegenheid, om de klagten der bewoners van het Zillerdal uit hun' eigen' mond te hooren. Zij vaardigden een gezantschap, bestaande uit drie boven anderen achtenswaardige hoofden van huisgezinnen, af, om een verzoekschrift aan zijne Keizerlijke Majesteit te Inspruck over te leveren. Hun verzoek was blijkbaar te gematigd, om geweigerd te kunnen worden. Al wat zij vraagden, was, om, als eene zuster-vereeniging, aan eenige reeds bestaande Protestantsche gemeente toegevoegd, en, twee of drie reizen in het jaar, door een' Protestantsch geestelijke bezocht te mogen worden. De afgevaardigden werden ten gehoor toegelaten, en door den Keizer, met zijne gewone heuschheid en inschikkelijkheid, ontvangen. Na de lezing van het

{==181==} {>>pagina-aanduiding<<}
verzoekschrift, had het volgend onderhoud plaats: ‘De Keizer. Wie is het dan, die uwe Godsdienst stoort? - De Afgevaardigden. De geestelijken. - De Keizer. Wat is dan uw geloof? - De Afgevaardigden. Wij gelooven het woord der H. Schrift, volgens de beginselen der Augsburgsche belijdenis. - De Keizer. Gij gelooft zeker in christus, even als ik? In Italië vindt men lieden, die zelfs in christus niet gelooven: dit grieft mij zeer. - De Afgevaardigden. Ja, wij gelooven in christus, als onzen Heer en Zaligmaker en eenigen Verlosser; maar het volk in Ziller-dal wil ons niet veroorloven, dit te zeggen. - De Keizer. De Katholijken hebben geen regt, om u te storen, of u kwaad toe te spreken, even weinig als gij hun dit doen moogt. Ik gebruik Godsdienstdwang tegen niemand. Te voren werden de Lutherschen in Saltzburg niet geduld; maar de zaken zijn nu geheel anders. Maar hoe kwaamt gij aan uwe tegenwoordige gevoelens? - De Afgevaardigden. Wij hebben Bijbels onder ons, die meer dan 200 jaar oud zijn. Mijn grootvader, die den ouderdom van acht en negentig jaren bereikte, en eerst vóór drie jaren overleed, was gewoon den Bijbel voor zijne kinderen te lezen; mijn vader deed ook zoo, en ik desgelijks; en dit is met velen het geval geweest. De leer was hun door hunne vaderen ingestort. - De Keizer. Waarschijnlijk was er eenig overblijfsel van de Saltzburgers achtergebleven. Waart gij Saltzburgers? - De Afgevaardigden. Ja; wij maakten, tot vóór zestien jaren, een deel uit van het Saltzburger gebied. - De Keizer. Zijt gij dan besloten, niet te blijven in het Roomsche geloof? - De
Afgevaardigden. Ons geweten veroorlooft ons dit niet, zonder veinzerij te plegen. - De Keizer. Dat wensch ik niet. Ik wil zien, wat voor u te doen is.’
Toen de afgevaardigden, bij hun vertrek, hunne hoop betuigden, dat hij hen niet zou vergeten, noch aan eenige lasterlijke berigten omtrent hen geloof geven, antwoordde zijne Majesteit: ‘Ik zal u niet vergeten, noch iets kwaads omtrent u gelooven.’
Dit onderhoud duidt het oogpunt aan, waaruit Keizer

{==182==} {>>pagina-aanduiding<<}
frans de wet en het geval beschouwde. Hij was blijkbaar van gevoelen, dat zij een volkomen regt hadden, om het Protestantisme te belijden, wanneer hun dit goed dacht, en was gezind, om de wet met billijkheid te doen werken. Jammer, dat hij even zwak als beminnelijk was, en dat de wachters van zijn geweten menschen waren, die bewijzen konden, dat geene trouw omtrent ketters te bewaren de stellige pligt van iederen waardigen zoon der kerk is!
De tegenstanders der Protestanten in de vallei zaten inmiddels niet stil. Zij vaardigden tegen-gezantschappen af, en leverden tegen-verzoeken in, waarin zij baden, dat geene godsdienstige afscheidingen mogten worden toegestaan. Ook op den Tyrolschen landdag, die kort daarna gehouden werd, kwam de zaak in overleg. Eenige weinigen, voornamelijk Dr. maurer, Burgemeester van de hoofdstad, pleitte voor verdraagzaamheid. Doch de Geestelijken en Edelen bragten een verzoekschrift bij de regering in, waarin beweerd werd, dat de verdraagzaamheids-edicten in deze districten niet afgekondigd waren, en daarom ex post facto met konden toegepast worden; een voorgeven, dat niemand misleiden kon, die met de zaak geheel bekend was.
Toen Keizer jozef zijne edicten uitgaf, zond hij die aan de beide hoogste Prelaten, den Prins Aartsbisschop van Saltzburg en den Bisschop van Brixen. Het is waar, zij leiden dezelve stil in de Archiven neêr; maar dit maakt geenerlei verandering in de gesteldheid der zaak. Het feit, dat de Keizer ze aan die twee Prelaten ter afkondiging en tenuitvoerlegging toezond, is volkomen genoeg, om te bewijzen, dat het zijn Keizerlijke wil was, dat zij, in hun onderscheiden kerkelijk regtsgebied, tot wet zouden strekken; en meer is er niet noodig tot het betoog, dat die van het Ziller-dal geregtigd waren tot het volle genot van al de vrijheid, die zij verleenden. Inderdaad, het is een feit, dat de Contra-Protestantsche verzoekschriften van den Tyrolschen landdag van 1834, en op nieuw van 1836, toen zij aan de verschillende departementen van de Oostenrijksche regering werden toegezonden, om daarop hun gevoelen te uiten, bij allen, zelfs niet met uitzondering van den Raad van State, ongunstig ontvangen wer-
{==183==} {>>pagina-aanduiding<<}
den. Er was nogtans een invloed, magtiger, dan die van wet en regtvaardigheid, welke over beide de zege behaalde, en op de bewoners van het Ziller-dal de zwaarste verdrukking deed komen. De weigering, om hun het zesweeksche onderwijs te vergunnen, en het niet geven van eenig antwoord op hunne klagten, stortte hen in de grootste moeijelijkheid, en stelde hen aan allerhande kleine kwellingen, zoo wel als schennis van hun geweten, bloot. Geen vrijheid hebbende om zich af te scheiden, waren zij gedwongen hunne kinderen naar de parochie-kerken te zenden, om gedoopt te worden. Dit had voor hen de schadelijkste gevolgen. Eens in de Roomsche kerk gedoopt, werden zij als Roomsch-katholijken aangemerkt, en derhalve, zoodra zij oud genoeg waren, gedwongen, de Roomsch-katholijke scholen te bezoeken, en het aldaar medegedeelde onderwijs in de
godsdienst, en somwijlen, gelijk het avondmaal daar aan kinderen van acht of negen jaren wordt toegedeeld, den ouwel te ontvangen, en dus aan eene handeling deel te nemen, welke de ouders met de instelling van christus strijdig keurden. Het bezoek der school werd derhalve zoo onaangenaam mogelijk gemaakt. Niet slechts werden de betwiste punten met groote zorgvuldigheid en ernst behandeld, (dit was, inderdaad, niet meer dan de pligt van Roomsche priesters en schoolmeesters) maar de ketters zelve werden vervloekt, en hunne personen zoo naauwkeurig beschreven, dat de schoolkinderen daarin een' vader, een' broeder, een' vriend of een' nabuur herkennen moesten. De kinderen der Pausgezinden dreven daarmede hun spel, en lachten over de verlegenheid en de grieve van hunne Protestantsche medeleerlingen: na den schooltijd ontstonden er geschillen en vechtpartijen; zoodat eindelijk velen van de laatsten weigerden ter school te gaan, en dan werd den ouderen ongehoorzaamheid aan de gestelde magten te laste gelegd. In ééne school ging de dweepachtige meester zoo verre, dat hij de kinderen in twee klassen, Christelijke en Duivelskinderen, verdeelde, van welke de laatste doorgaans en-
{==184==} {>>pagina-aanduiding<<}
kel kinderen bevatte van hen, die tot het Protestantisme overhelden.
Een ander kwaad gevolg was de weigering van verlos aan deze lieden, om een huwelijk aan te gaan. Geene vrijheid tot openbare belijdenis van het Protestantisme bekomen hebbende, hadden zij geen verlof, om het huwelijk, naar de wijze der Protestantsche kerk, te vieren; en daar zij als ketters beschouwd werden, werd hun de huwelijksinzegening door Roomsche priesters ontzegd. Hoe menschen, die zich Christelijke staatslieden noemen, liever gevaar wilden loopen van onzedelijkheid te bevorderen, dan de vrijheid toe te staan, welke de wetten van Oostenrijk waarborgden; maar, bovenal, hoe zij, die dienaars van christus wilden heeten, konden wenschen Christenen te straffen met een der slechtste verschijnselen van het leven der wilden, is waarlijk iets, dat zich volstrekt niet laat begrijpen. Het is een nieuw treurig bewijs van de overhelling der Paperij, om het hart zoo wel tegen de voorschriften der zedelijkheid, als der menschelijkheid te verstalen; en het is hoogst onedelmoedig van de schrijvers der Roomschgezinde godgeleerde tijdschriften, dat zij die van het Ziller-dal van minachting der heiligheid van het huwelijk beschuldigen, wanneer hunne eigene kwaadaardige bijgeloovigheid alleen dezen verhinderde, om in den heiligen staat van den echt te treden; en luide getuigt het van de zedelijkheid van het Protestantisme, dat men in staat is te bewijzen, dat er, gedurende de acht jaren van hunne onderdrukking, niet meer dan twee of drie gevallen voorkwamen van de zamenwoning van personen zonder priesterlijken zegen. Hadden velen aan de verzoeking toegegeven, wien moest de zonde en ellende, billijkerwijze, geweten worden?
De priesters echter waren zelfs met deze middelen, om de afgedwaalde schapen tot terugkeering te dwingen, niet te vrede. Beide op den kansel en in den biechtstoel waarschuwden zij hunne kudde tegen het houden van eenige gemeenschap met de ketters, en verboden de armen, om aalmoezen of huisvesting voor een' nacht van hen aan te nemen. Ja, zij wilden zelfs den dooden geen zweem van Chris-
{==185==} {>>pagina-aanduiding<<}
telijke begrafenis vergunnen. Volgens de wet van Oostenrijk is den Protestanten, waar zij geen eigen kerkhof hebben, eene rustplaats op dat der Roomsch-katholijken toegestaan. Zij mogen den naasten Protestantschen leeraar tot begeleider der lijkstaatsie hebben; de klokken mogen voor hen geluid worden; zij mogen een' grafsteen oprigten: - maar aan die van Ziller-dal werd dit alles geweigerd. Wanneer iemand van hunne gemeente overleed, werd hij, als hij landeigendom had, daar begraven; had hij dien niet, zoo werd in een naburig woud naar eene plaats voor hem uitgezien. In geen der beide gevallen was het den rouwdragenden vergund, bij zijn graf een gebed op te zenden, of een lied te zingen; en in beide was de dienaar der politie de eenige beambte, die het lijk, door zijnen hond gevolgd, vergezelde! Het arme volk was bijzonder gegriefd en verontwaardigd over de tegenwoordigheid van den hond; en de onkundigste en dwaaste kon beseffen, dat een Godsdienst, welke smaad bij onregtvaardigheid voegde, niet de Godsdienst was van het Nieuwe Verbond. Intusschen werd de onbevoegdheid, om den dooden eerbied te bewijzen, vergeten bij het smartelijk gevoel over het gemis van alle middelen tot stichting voor de levenden. Zij hadden geene school voor hunne kinderen, geen heiligdom voor zichzelven. Alle godsdienstige zamenkomsten waren strengelijk verboden. Hunne Bijbels en boeken waren hunne eenige toevlugt; en ook van deze zochten de priesters hen te berooven. Zij poogden met gemoedelijkheid hunne kinderen en huisgenooten, zoo goed zij konden, te
onderwijzen; doch voor zulken onder hen, die enkel handwerkers en arbeiders waren, was dit moeijelijk. Drie der kundigsten, hein, fleidl en griber, beproefden, om, door de verspreide Protestanten naarstig te bezoeken, en hun wat zij vermogten, in een gemeenzaam onderhoud mede te deelen, dit gebrek te vergoeden. Het gemis van het H. Avondmaal werd door allen diep gevoeld, en kon niet vervuld worden; want tot eer van dit arme volk zij het vermeld, dat, schoon voor den tijd van acht jaren van openbare eerdienst en de Bondzegelen verstoken, geen onder hen ooit den geringsten wensch

{==186==} {>>pagina-aanduiding<<}
te kennen gaf, om zich, hetzij door openlijk te leeraren of op eenige andere wijze, het geestelijk ambt aan te matigen. Zij verbeidden, in nederig geduld, tot het Gode behagen zou, hun eene wettige geestelijkheid te geven, en zagen onmiddellijk uit naar Hem om toezending van die genade, waarvan de uitwendige kanalen hun ontzegd waren. Sommigen bezochten, in 't eerst, liever de Roomsche kerken, dan geheel van de openbare eerdienst te zijn uitgesloten; maar de woedende en veroordeelende en persoonlijke aanvallen van den kansel dwongen hen zich daarvan te onthouden, en dezelfde oorzaken bragten te weeg, dat de onderhandelingen, met de priesters gehouden, geenerlei nut hadden. Na eene onderhandeling te Huppach, die verscheidene uren geduurd had, en waarin het volk hun geloof uit het woord van God met bekwaamheid verdedigde, besloot de priester met deze woorden: ‘Ik wensch alleen, dat de Heere jezus christus zelf in het vertrek mogt komen, opdat ik tot Hem zeggen mogt: ‘Dit zijn de lieden - maak een einde van hen, door hen in het helsche vuur te werpen!’

(Het vervolg en slot in No. V.)







De Potter in 1829 en in 1839.

(Vervolg van bl. 143.)

Terwijl de potter steeds de leus voerde: onbeperkte vrijheid in alles en voor allen, zag hij nu, voor het oogenblik, niets in de heerschappij der Geestelijken over de leeken; zij drukte toch maar alleen op de geloovigen! De kuiperijen bij de verkiezingen - nietigheden! De twisten in de huisgezinnen, door Geestelijken aangestookt - beuzelingen! Geene zwarigheid, indien men maar eene meerderheid kon verwerven. Deze zou door de Katholijken gevormd worden. Daartoe werd men uitgenoodigd door een geschrift: la Majorité. Maar het schijnt, dat het den Pauselijken Nuntius om zulk eene meerderheid niet te doen was. De potter schildert ook de Gezanten van den Heiligen stoel, als les ambassadeurs

{==187==} {>>pagina-aanduiding<<}
tonsurés du maitre absolu qui gouverne les états romains; en, zegt hij verder, zij spreken als de Gezanten der overige Mogendheden, met dit onderscheid, dat deze de tolken hunner meesters zijn, wier gevoelens steeds dezelfde blijven; terwijl, volgens de potter, de Paus in zijne Staten het Absolutisme huldigt, maar buiten dezelve van geheel andere gevoelens is. Is het daaraan toe te schrijven, dat de potter de Belgische Geestelijkheid als nationaal- en democratisch- gezind voorstelt; ten minste zoo wilde hij haar aan Frankrijk doen voorkomen.
Men zal zich echter niet verwonderen, dat de potter geene meerderheid kon verwerven. Hij, die straks den Geestelijken alles scheen in te willigen, zegt later wederom geen gezag der Kerk te willen erkennen, noch iets voor de Priesters te willen zijn. Maar, voegt hij er bij, de Priesters en de Katholijken zijn menschen en burgers, dus medemenschen en medeburgers; derhalve broederschap en wederkeerig dienstbetoon! Op zulke gronden wilde echter niemand met hem gemeene zaak maken; de potter werd zelfs door de Katholijken aangevallen. De volksvertegenwoordigers zouden wel het minst naar hem geluisterd hebben; want hij ried hun, zoo zij niets vermogten uit te rigten, gezamenlijk hun ontslag te vragen.
Onder alle zonderlinge handelingen van dezen zonderlingen man is wel het zonderlingste, dat, mag men zijnen woorden geloof geven, in Julij 1838 door hem nog eens gedacht werd, nogmaals onderhandelingen met onzen geëerbiedigden Koning aan te knoopen. Dit schijnt echter slechts eene voorbijgaande, opwellende gedachte geweest te zijn; wat later was hij te Parijs er tegen, dat de Belgen aan Koning willem zouden overgeleverd worden. Niet ingewijd in de staatsgeheimen, weten wij niet, of daaraan wezenlijk gedacht is, en of werkelijk eenige mededeelingen van dien aard plaats gehad hebben. Had er iets dergelijks plaats gehad, er zoude niets tot stand hebben kunnen komen; want wie zoude zich tijdelijk naar de potter hebben willen voegen, die maar bij gebrek van beter eene Restauratie naar zijnen zin verlangde? Ook waren Engeland en Frankrijk geenszins voor eene herstelling gezind. Het eene Bestuur zoude niet gewild, het andere niet gekonnen hebben.
Het Belgische volk had evenwel edelaardige gevoelens (généreuses dispositions); die moesten geleid en bestuurd wor-
{==188==} {>>pagina-aanduiding<<}
den. Fransche en Belgische dagbladen moesten dus dien gloed aanvuren. De banier ten strijde moest de leus voeren: godsdienstige vrijheid! Deze moest ook aan de andere zijde van den Rhijn opgestoken worden; rondom haar moest de conféderation belge-rhenane zich scharen. Tot dit einde zoude Vorst leopold medewerken, door te spreken van moed en volharding. Volk en priesters werden gevleid. Het gebeurde bij de begrafenis van den Heer de montlosier te Parijs gaf daartoe gereede stof. Maar men dacht in Frankrijk anders, of liever het kabinet der Tuilerien was van andere gevoelens, en het scheen niets meer te vreezen, dan dat het Fransche volk zijns ondanks de Belgen mogt te hulp komen.
Vorst leopold scheen aan de potter het oor te leenen, sprak van, en scheen te willen handelen. Maar de potter, zoo men zegt, door schade en schande geleerd, was op zijne beurt slim. Indien Vorst leopold ook de anderen kon verschalken, de potter zoude zich niet laten vangen. Hij verlangde waarborgen, die leopold hem noch geven kon, noch wilde; want de Koningen der Franschen en der Belgen, hoe wèl zij het anders ook mogten meenen met vrijheid in alles voor allen, vonden de uitlegging, die de potter aan deze stelling gaf, te ruim. De potter verlangde ook niets minder, dan het verwijderen van nagenoeg allen, die bij den Koning der Belgen in eenig aanzien stonden, en met name het wegzenden van allen, die het met goblet, van de weijer, lehon en de meulenaere hielden.
Wanneer men de potter zulke maatregelen tegen zijne vroegere vrienden ziet uitlokken, behoeft men zich niet te verwonderen, dat de behendiger van de weijer hem vroeger, misschien op grond van nadere kennis, kortaf eenen zoo slechten vriend als burger genoemd had. (*) Wij zullen hierna zien, dat de Heer lehon te Parijs deze trekken later niet onbetaald liet.
Die zóó met zijne vroegere vrienden en bondgenooten omsprong, moest eindelijk niet alleen verlaten staan, maar ook in den kwaden reuk komen van een Republikein te zijn; en deze worden doorgaans van allen gevreesd, die iets op het spel te zetten of te verliezen hebben. Zij, die bij de verandering van zaken gewonnen en veel verkregen hadden, wa-
{==189==} {>>pagina-aanduiding<<}
ren nu niet meer gezind, het moeijelijk verworvene roekeloos te wagen. Beati possidentes, troosteden zij zich, dat het Jonkvrouwelijk België van 1830, (alors la Belgique étoit vierge) in stede van de burgerlijke huik, den koninklijken diadeem had opgezet.
Slechts twee vrijheidsmannen bleven met de potter in eenige verbinding, waarbij later ducpetiaux zich tot een driemanschap voegde, of liever tot een klaverblad, waarvan de potter de stengel zoude zijn - l'agent de cette association. Men moet er zich evenwel geen te groot denkbeeld van vormen; want bartels was voor jottrand een bourgeois fanatique, en jottrand stond bij bartels te boek als novateur brouillon!
Onder dit alles mislukte de potter alles: de Luxemburgsche volksvertegenwoordigers kon hij niet eens aan eenen maaltijd vereenigen. Een Franco-Belgisch banket had geene betere uitkomst, dan dat er gegeten werd en afgepaste toasten uitgebragt en op dezelfde wijze beantwoord werden.
Onder al dit geschreeuw en gescherm, zegt de potter, scheen het belagchelijkste van alles te zullen gebeuren, t.w., onder vertoon van tegenstand, met buigen voor de noodzakelijkheid te eindigen, echter om de zeer eenvoudige reden, dat men zich onder al het gesnork niet bij magte gevoelde, den strijd tegen geheel Europa vol te houden. Had men de potter vertrouwd, zijnen raad gevolgd, het ware zoo verre niet gekomen. België had zich met Frankrijk moeten verbroederen. Als twee Zwitsersche kantons (*) zouden Belgen en Franschen onverdeelbaar en dezelfde belangen tegen allen verdedigende als één man gestaan hebben!
Maar de Koning der Franschen, de schrandere louis philippe, opgevoed in de school des tegenspoeds, had in zijne ballingschap meer wijsheid en menschenkennis opgedaan, dan de potter in zijn Hotel en met zijne equipage de maitre. Hij had de wrange vruchten van den vrijheidsboom

{==190==} {>>pagina-aanduiding<<}
geproefd en was wijzer geworden. De plannen van de potter konden bij den Vorst, van wien ook ennius, de dichter, zoude gezegd hebben:

Qui - cunctando restituit rem, 
Non ponebat enim rumores ante salutem, 

geen ingang vinden. En van zelf spreekt het, dat de Europesche Diplomatie geen behagen kon scheppen in een plan, waarvan de potter het volgende zegt: ‘Had men mijne wenken ten uitvoer gebragt, de eerste schakel ware gesmeed geweest van de groote volksketen, of het groote volksverbond, door Frankrijk en België begonnen, waarbij de Rhijn-provinciën moesten komen. Welligt zoude Holland zich daarbij gevoegd hebben, geholpen door de Republikeinsche en Roomsche partij. Savoye, Italië, Spanje zouden gevolgd zijn.’ (*) Maar de Belgen wilden niet meer, konden niets meer; de eerste schakel kwam dus niet eens tot stand. En kon dit wel anders? Eigenbelang en baatzucht deden alles in duigen vallen; terwijl de potter met zijne vrienden over geen enkel punt het eens kon worden. Nous n'etions d'accord mes amis et moi sur aucun point. Had het anders mogen zijn, dan ware de gevaarlijkste aller vijanden, l'ennemi domestique, uit Brussel verdreven, den ontevredenen in Holland en Pruissen de hand gereikt, en zoo ware de indrukmakende worstelstrijd begonnen tusschen de menschheid en eenige bevoorregte familiën; eene worsteling, die vroeger of later toch de geheele wereld in rep en roer brengen en haar lot beslissen zal!
Het baatte dus niet, dat de potter naar eenen bekwamen veldheer omzag, die het land redden zou, en België en geheel Europa voor eene radicale hervorming behoeden zoude. Hij kon noch geld, noch manschappen uit Frankrijk zenden. De drukpers mogt hem aldaar niet meer behulpzaam wezen. En de Leeuw te Waterloo mogt niet vallen, niet wijken voor een Monument van het vrije Frankrijk en België aan de Menschheid! Alles te vergeefs. - De potter zette zich nu wederom aan het schrijven.
Er moet echter van de potter gezegd worden, dat, had

{==191==} {>>pagina-aanduiding<<}
het van hem alleen afgehangen, de schikkingen niet zoo gemakkelijk zouden tot stand gekomen zijn; ofschoon het steeds twijfelachtig zal blijven, of hij zijn doel zoude bereikt, of de uitkomst aan zijne verwachting zoude beantwoord hebben. En bij dit alles mag men hem geen beleid ontzeggen; want bij zijne pogingen, om eenen aanvoerder te vinden, die zijne beginsels met de wapenen in de hand ingang zoude hebben moeten doen verwerven, was hem de eerste de beste niet doende. Zoo wilde hij niet gediend wezen (en men moet zeggen met reden) van het zich noemend opperhoofd der Leopoldsche vrijwilligers, den Heer depontecoulant, bij hem niet bijzonder gunstig aangeschreven van wege de rol, welke hij in Zeeuwsch Vlaanderen gespeeld had. Hij toont hier beter doorzigt te hebben dan de Heer de merode, die met dezen vrijwilliger-Hopman in Parijs betrekkingen had aangeknoopt. Maar de merode had andere revolutiemannen op het oog, dan de potter, gelijk wij vroeger reeds vernomen hebben. Zij hadden beide omkeering van zaken op het oog, maar met geheel verschillende oogmerken en bedoelingen. De potter zoude deze taak liever toevertrouwd hebben gezien aan een der bekende hooge krijgskundige talenten in Frankrijk. Maar ook deze pogingen leden schipbreuk. Bartels wilde eenen Guerillas-oorlog in het Luxemburgsche. Daarom kon de potter ook de benoodigde 12,000 franken, zegge twaalfduizend franken, die hij benoodigd was pour entamer la besogne, niet verkrijgen. Teregt beklaagt hij zich over deze bekrompenheid, (*) die geen twaalfduizend franken kon vinden, als eerste uitgaaf voor eenen veldheer, om Europa van hare Koningen wendig te maken of haarzelve te overwinnen (le chef militaire destiné à effrayer l'Europe des rois ou à la vaincre.) Met regt zegt waarschijnlijk de potter: ‘Het bestuur van leopold zoude zich zeker verlegen gevoelen, wanneer het openhartig wilde uitkomen voor de onderhandelingen met den Generaal skrynecki en vooral omtrent het geld, dat zij gekost hebben.’ - Zoo konden drie menschen, die hetzelfde schenen te willen, het toch niet eens worden. Van den Heer gendebien, dien

{==192==} {>>pagina-aanduiding<<}
men als lid der associatie had uitgenoodigd, zegt de potter: Mr. G. s'était retiré dans sa tente! - Intusschen ledig kon hij niet blijven; hij schreef aan wien hij maar kon over den Generaal skrynecki; hij liet er zelfs den vriend van den Generaal, den Prins czartorynski, van verwittigen. Met welk gevolg? ‘Noch Prins, noch association nationale, noch patriotten gaven mij (de potter) eenig teeken van leven’!!!
Dit schrikte hem echter niet af, als vroeger; nu schreef hij aan leopold, van welken brief de inhoud hierop nederkwam: Ga heen! in het Fransch niet veel beleefder uitgedrukt door: ‘Allez vous-en!’ Het geschrijf schijnt toch eindelijk iets uitgewerkt te hebben. Bartels geraakte daardoor in de gevangenis, van wege eene Proclamatie aan het Leger, die hij met kats, den vader der Belgische Meetings, zoude opgemaakt hebben. Dit gaf aanleiding, dat de Politie te Parijs ook eene huiszoeking bij de potter deed en zijne papieren in beslag nam. De afgezant lehon, wien de potter zoo gaarne van Vorst leopold verwijderd had gezien, schijnt een hartelijk deel in laatstgenoemden maatregel genomen të hebben. Men hield de potter verdacht van ook met de Fransche bewegingspartij te heulen, en men was in Frankrijk even zeer tegen deze partij, als in België, gezind; zij althans, die iets te verliezen hadden. - Doch wij stappen over deze geschiedenis heen, welke, even als alle zaken van dien aard, geene aangename zijde heeft. De potter eindigt met het Belgische bestuur te beschuldigen, een zoogenoemd cabinet noir te hebben ingesteld, in spijt der Constitutie, die de onschendbaarheid der brieven waarborgt. ‘Het heeft zijne laaghartigheid onder de bescherming der dwingelandij gesteld,’ zeide de potter. Hij smaakte de voldoening, dat het Belgische bestuur, deze beschuldiging met stilzwijgen beantwoordende, stilzwijgend zich schuldig beleed.
Terwijl onder dit alles de potter, gelijk het hem steeds gegaan is, niets degelijks kon uitregten, ging hij voort zijne gevoelens mede te deelen. Hij zegt zelf, dat hij steeds scherper en vinniger werd over het onveranderlijk thema, dat, wanneer slechts de Belgen niet toegaven, niemand hen zoude dwingen. Maar te vergeefs: België verviel meer en meer, en Frankrijk bevorderde en ondersteunde den afval. Het volk zweeg, en leopold met de zijnen hadden de handen

{==193==} {>>pagina-aanduiding<<}
vrij. - Dit moest de potter nog eens zeggen; het was zijne laatste mededeeling, want de dagbladen weigerden nagenoeg alles, wat hij verder over dit onderwerp schreef.

(Het vervolg en slot in No. V.)

Romanisme.

De Reis van den Heer wap naar Rome is, na het verschijnen van het eerste deel derzelve, reeds bekend zoo als zij is, ook vooral aan de lezers der Vaderl. Letteroefeningen. Zij maakt eenigzins opspraak. De Heer wap schijnt er zelf bijzonder veel aan te hechten. ‘Mijne Reis’ heet het. Moet dit niet beteekenen: een chef d'oeuvre onder de reizen, of het non plus ultra, dat de Heer wap tot nog toe geleverd of gedaan heeft, het stuk bij uitnemendheid, waarop hij zich van nu aan zal beroepen?
Het is bij den oplettenden lezer buiten alle bedenking, dat er een zeker, ofschoon verzwegen, oogmerk met deze Reis bedoeld wordt, en dat de gewone oogmerken, waartoe men eene reis uitgeeft, hier op zijn meest bijoogmerken zijn. Kennelijk toch is het werk verschenen, niet ten behoeve der waarheid en der wetenschappen; het is deels te eenzijdig, deels bevat het te weinig wezenlijk wetenschappelijke en dan nog alom bekende zaken, eene menigte Italiaansche namen, opmetingen van gebouwen, enz.; maar ten behoeve van het Pauselijke Rome, en om aan zekere partij hier te lande te behagen, is het dure werk uitgegeven. Het is geheel in den geest der Katholijke Stemmen en van dergelijke geschriften, maar onderscheidt zich van dezelve door de tint van meerdere beschaving en geleerdheid; gelijk men dáár overal op lompheid en domheid stoot, zoo hier op de listigste geslepenheid en vertoon van kennis, doorzigt en veelwetenheid. Maar het kan dan toch ook dienen als eene bijdrage tot de kennis van de wijze, waarop het Romanisme worstelt voor zijne heerschappij; van de middelen, welke er voor hetzelve worden aangewend, en van het juk, dat zij torschen, die het harnas ten behoeve van hetzelve hebben aangeschoten; en is het alzoo een niet onbelangrijk verschijnsel voor degenen, die op de teekenen des tijds letten.
De beide kenmerkende trekken van deze Reis zijn, afgo-
{==194==} {>>pagina-aanduiding<<}
dische vereering van Rome en smaad en wrevel tegen Nederland, het land, dat zich eenmaal aan de Inquisitie, het vreeselijk werktuig der Roomsche heerschappij, heeft ontscheurd, en nog het hoofd fier opgeheven houdt boven het Jezuitisme, hoe het ook moge woelen. De inkleeding is een kunstig weefsel, waarin de Schrijver zich meestal meesterlijk gedekt heeft. (De steller van deze regelen heeft voornamelijk het oog op het onlangs uitgegeven tweede Deel; van het eerste is reeds het een en ander opgemerkt.)
Het priesterlijk Rome wordt de heilige Stad genoemd, en zóó, alsof haar die benaming toekomt; de bewijzen schijnen voorondersteld te worden. Nu, zij zouden ook zeker geenszins kunnen opwegen tegen dingen, welke onlangs werden aangewezen, en den naam van Heidensch Rome ook nog op het tegenwoordige deden toepassen. De zoogenoemde heilige Stad, die bovendien ook nog de eeuwige Stad wordt genaamd, wordt als eene volmaakte voorgesteld, die vlek noch rimpel heeft, en waar alles even uitnemend is; het kwade aldaar wordt ijverig vergoelijkt, ja ten goede, tot lof, tot zegen verklaard; zoo gelukkig komen de ontelbare ledigloopende Geestelijken er af; de roovers in den Romeinschen Staat, die Rome tot boetelingen maakt en die nimmer weder zondigen; de ellendige beeldenkraam en het stuitend bijgeloof, en wat er meer van dezen aard is.
Het bijgeloof, waarop de Roomsche Priesters zoo veel prijs stellen, wordt ontzien en behandeld met eene omzigtigheid, als het fijnst bewerkte kunststuk, dat niet is aan te roeren; ja het wordt gehuldigd. Van de duizend proeven diene hier het zegenen door den Paus, voorgesteld als die verhevene plegtigheid zonder weerga, die weldaad, wier waarde niet is te bepalen. Wap is ten gehoore bij den Paus, en als hij zich daar beschrijft, is het of hij ons wil doen gelooven aan eene heilige ontroering, welke hem als in eene andere wereld deed zijn, en dat hij van nu af de beweldadigde is onder de millioenen! Eenige paternosters laat hij door den Paus zegenen, om ze zijnen vrienden ten geschenke te geven - en dit wordt nu in hoogen ernst beschreven door wap, dat heeft wap gedaan, de man, die onderzoekt, denkt, weet, en in eenen kring is opgevoed en leeft, waar verlichting is! Ja, zulke offers moet men Rome brengen, wil men met Rome verzoend en bevriend zijn! Al de geliefkoosde thema's, die de ijveraars voor Rome gewoon zijn te spelen,

{==195==} {>>pagina-aanduiding<<}
hoort men het geheele boek door; het martelaarschap, dat men Rome heeft aangedaan, alsof zij de lijderes ware, en uit haar niet de gruwelen der Inquisitie waren voortgekomen; het Proselytisme, opdat men meene, dat de een na den ander' wederkeert in den schoot der Moederkerk, en er niet aan denke, dat Rome soms geheele scharen verliest, en dat duizenden der haren ten eenemale van de gevoelens der Hervormden zijn, en de Protestantsche Kerk hierin eene verbazende uitbreiding gedurende de laatste Eeuw gemaakt heeft. Het Jezuitisme wordt met eenen lof vermeld, die naauwelijks de gedachte toelaat in ons op te komen, dat dit de ergerlijke bron is van woelingen, tweedragt, bitterheid en verderving van het reine Evangelie; dat het de zielverpestende en levenverdervende leer predikt: ‘Het doel wettigt de middelen,’ en dat het met zoo vele Koningsmoorden is bezoedeld; en, gelijk het bij deze dingen past, catharina de medicis vindt hare voorspraak, want de St. Bartholomeusnacht was een vreeselijke slag voor het Protestantisme, de wellust van philips, de vreugde des onfeilbaren H. Vaders, die er een Te Deum over liet zingen. De Koning van Beijeren, die zijne Protestantsche onderdanen voor den Roomschen Afgod de knieën doet buigen, wordt, naar het stelsel der Ultramontanen, hoog verheven en alle middelen, die Rome aanwendt om zich staande te houden en te dekken, worden verdedigd, zelfs het schandelijk verminken der klassieke werken. Dit doet wap, die in de geleerde wereld eenen naam wil hebben, die gedurig van Classici spreekt, en geacht wil worden dezen te waarderen!
Hoe het Protestantisme door den Heer wap in zijne Reis behandeld wordt, behoeft wel niet gezegd te worden, als men de aangewezene trekken van zijn werk reeds kent. Hatelijk wordt het voorgesteld, veel aan hetzelve ten laste gelegd, maar zeer omzigtig, en de Man houdt zich zorgvuldig gedekt. Zoo laat hij b.v. den Heer collot d'escury de beeldstormerij bestormen, en wel zóó, alsof het een wonder ware, dat een Protestant daartegen zijne stem verheft; terwijl deze misdaad de ongeregtigheden der Protestanten moet verkondigen, ofschoon die geenszins dat aan de beelden hebben gedaan, noch zoo vele stomme beelden hebben omvergeworpen, als de Inquisiteurs menschen hebben vermoord, mishandeld en ongelukkig gemaakt, in die zelfde dagen. Ik spreek van geene andere dergelijke dingen, waarvan het hier

{==196==} {>>pagina-aanduiding<<}
overal wemelt: de Heer wap heeft gezorgd, dat men alles niet kan aanroeren; ook zouden er dan al ligt een paar boekdeelen noodig zijn.
Een onteerende trek in het karakter van onze echte Ultramontanen, een dunkt mij al te moeijelijke last, dien zij hebben te volbrengen, vooral als zij Nederlanders zijn, is hun wrevel tegen Nederland, het hekelen van hun Vaderland. En hieraan is in ‘Mijne Reis’ meesterlijk geheel en al à la wap beantwoord. Veel grootsch in Rome laat de Reiziger soms gezocht uitkomen door de vergelijking van hetgeen Nederland heeft en is. Zelfs de horribele zedelijkheid van den Romeinschen Staat wordt verdedigd ten koste der Nederlandsche zedelijkheid. Daar zijn wel de vondelinghuizen vol, maar men hoort er niet van kindermoorden zoo als hier. Zoo wil men doen gelooven, dat kindermoorden hier een dagelijksch verschijnsel zijn, gelijk het rooven en moorden der Italiaansche benden; ofschoon een kindermoord hier zoo zeldzaam is en voor afschuwelijk gehouden wordt, dat het, als eene ijzingwekkende bijzonderheid, meestal omstandig in de nieuwspapieren wordt vermeld. Onze Godsdienstvrijheid wordt beschimpt door eene lage vergelijking, die in het hart van den Man, die eene godsdienstige reis deed, niet behoorde op te komen. Niets deugt in Nederland, en, mogt er al iets goeds zijn, het buitenland levert altijd iets beters; zoo gaat het zelfs met onze meerbaars! De kunstenaar is in Nederland de ongelukkige verlorene. Op onzen handelsgeest wordt tot walgens toe gesmaald. Waar iets kwaads van Nederland kon aangeteekend worden, staat het er. Vele van onze vlekken worden gretig opgesomd; hoe men, bij voorbeeld, menig beroemd man arm heeft laten sterven. Terwijl ik deze dingen schrijf, en mijne aanteekeningen, bij het lezen der groote Reis gemaakt, doorloop, herinner ik mij en vind ik niets ten voordeele van
het Vaderland van wap, dan alleen eenigen lof aan die mannen, die iets ter gunste van Rome hebben opgemerkt, en van die groote mannen, met wier vriendschap de Heer wap zich tracht voor te doen, als zijnde ook nog iets in Nederland. - Is Nederland in uw oog, Mijnheer, dat ellendige land, moet gij omtrent hetzelve zulk eene rol spelen, verlaat het, rigt uwe schreden elders, opdat uw voet dezen onwaardigen grond niet meer drukke; zoek een plaatsje te Postel; gij kunt dan tevens de vreugde

{==197==} {>>pagina-aanduiding<<}
hebben, of uwen aangenomen last volvoeren, om van daar uw Vaderland te bestoken!
Het doel dezer Roomsche Reis blijkt maar al te zeer; alhoewel de Heer wap daaronder ook schijnt te willen gerekend hebben de verademing en de vertroosting, waaraan hij onder de droefheid over de smartelijkste verliezen behoefte had. Dat denkbeeld is schoon. Maar kan Rome, zoo als wap het bezocht heeft, en kan Rome door hare Godsdienst eenen man, die, als hij wil, met lamartine kan gevoelen en die zelf weet en denkt, troost geven, als hij zoo diep gewond is? Voor troost is er geloof noodig; en wat is het bijgeloof van Rome? Voor troost moet er Godsdienst zijn; en wat is dan dat ziellooze vertoon en die zinnelijke praal van Rome? Hij zegt wel, dat Rome hem eene vertroosting was; maar uit zijn schrijven blijkt het niet. Wat hij ook aangaande dit teedere punt soms moge ontboezemen, het is alles koud, stijf, gemaakt, zoo als Rome zelf. Maar als hij op den Simplon staat, gevoelt men het, dat ook zijn gemoed door de grootheid van den Almagtige werd getroffen. Ja, voor ware vertroosting moet men in de heerlijke schepping van God zijn; zij, en de kennis van God door het Evangelie, lokt rein en levendig gevoel van Godsdienst uit, tot vertroosting en hoop; maar Rome kan het niet. Hoe zou dit ook mogelijk kunnen zijn bij den Christen? Men moge in den grootschen koepel van de St. Pieterskerk lezen: ‘Gij zijt Petrus,’ enz. en er van zeggen, dat deze woorden daar zoo luide spreken; maar dit kan het hart niet zeggen, gelijk dan ook deze flaauwe betuiging zich genoeg verraadt, als buiten het hart te zijn omgegaan. Luide zou zij alleen dan spreken, wanneer christus den Verzoeker gehoor had gegeven en de koningrijken der aarde aangenomen, en petrus ware zijn eerste staatsdienaar
geweest; want zulk een Christendom vindt men in Rome en in den Paus.
De schrijver van deze regelen staat in geene de minste betrekking tot den Heer ijntema, noch kan geteld worden onder dezulken als de Heeren robidé van der aa en warnsinck, en zal nimmer wap kunnen binderen in zijnen dichtroem; nooit nog heeft hij iets in de Vaderl. Letteroefeningen geschreven; zij zijn hem vreemd, alleen hem eene geliefkoosde lectuur: om dit schrijven behoeft de Heer wap dus noch de Letteroefeningen noch een van genoemde Heeren te hekelen.


{==198==} {>>pagina-aanduiding<<}

De hand des Heeren.

(Vervolg van bl. 159.)

Vrolijk hadden de speelluî op den bruiloftsdag zich laten hooren; lustig en feestelijk was het in de fraai versierde woning toegegaan. De molen stond stil; de knechts zongen en sprongen; de gasten schertsten en smulden; de bruid schitterde van gezondheid en leven, de bruidegom van kracht en vuur; tante prijkte in een staatsiekleed met groote bloemen; hare smalle lippen grijnsden boosaardig; rose's oogen lachten, en hendrik's hart stroomde over van verrukking. En des morgens na dien vrengdedag trad de jonge vrouw, met blikken, waarin de vreugde schitterde, voor de volle kisten en kasten, welke vrouw huber haren zoon had nagelaten, en vond daarin sneeuwwit linnen, en glaswerk, en koper, en tin, en zilver, kortom alles, wat het hart eener huisvrouw verheugen kan, in ruimen overvloed. Zegevierend leidde zij tante katharine in haar' nieuwen eigendom rond, en wees en prees hare schatten, en juichte bij ieder nieuw stuk huisraad, dat haar blank en net in het oog viel. Ook de oude juichte en zegevierde, maar in eenen anderen geest dan de argelooze, onnadenkende rose; want deze dacht: ‘Hoe schoon zal dat alles eenmaal zijn, wanneer het van ons is, van ons alleen!’
Het eerste jaar liep snel voorbij. In den molen had zich weinig veranderd; dat hendrik de blanke schietgeweren uit de slaapkamer naar den zolder had moeten brengen, was natuurlijk, want rose had thans een dochtertje aan de borst, en was zoo bitter bang, dat er een ongeluk gebeuren mogt. Wel is waar wierp hendrik menigen smartelijken blik op de ledige plek aan den wand, want zijne wapenen waren zijne liefhebberij; maar wat doet men niet ter liefde van eene jonge, aanminnige moeder? Wilde hij zich verkwikken met het gezigt der heerlijke dubbele buks, welke hij in vroeger tijd te Weenen gekocht had, zoo klom hij naar de zolderkamer, en Nero sloop hem schuw achterna; want dat de groote jagthond, die aansloeg, wanneer slechts eene muis ritselde, niet meer in de woonkamer komen mogt, waar tante het kind wiegde was weder natuurlijk. Hendrik beminde zijne vrouw, zijn kind en den vrede, en zoo

{==199==} {>>pagina-aanduiding<<}
was het dan gekomen, dat hij de eene na de andere gewoonte, die hem lief geworden was, had afgelegd, zonder zelf te merken, dat hij dit om den wille des vredes gedaan had.
De oude tante heerschte en beschikte onbeperkt, doch zoo stil en zoo vreedzaam, dat de heer des huizes er niets van gewaar werd; hij was voor haar knorren en kijven bang geweest, maar zij keef niet; en wanneer hendrik in den molen of in het bosch was, vermoedde zijn eerlijk hart niet, dat tante intusschen te huis, met krokodillentranen, rose's lot beklaagde en aan de jonge vrouw het eene muizennest na het andere in het hoofd bragt. Daar was hij dan in haren mond een ledigganger, een grootsche gek, die de voorname lieden wilde naäpen, wien een ree liever was dan vrouw en kind, aan den bedelzak zou hij hen nog allen brengen met zijn slempempen, want op den molen werd hij bedrogen, als hij er niet was, en had hij een uur of zes gejaagd, zoo kon hij immers ook met geen drooge keel de herberg voorbijgaan; daar stroomde dan, in een uur tijds, de winst van eene geheele week in den zak van den kroeghouder - en dergelijke giftige redenen meer. Kwam de jonge man eens des avonds van de jagt te huis, met wangen, door de scherpe herfstlucht hooger gekleurd, glinsterden zijne oogen van vreugde, wanneer hij rose met het kindje op den arm gewaar werd, zoo fluisterde katharine, terwijl hij geweer en weitasch wegbragt: ‘Ziet gij wel, hoe hij gloeit als een bakkersoven; dat doet de wijn. Ziet gij, hoe hij staart met glimmende glasoogen; uit de boschbeek heeft hij zijnen dorst niet gestild. O, dat liederlijke manvolk!’ En dan droogde zij hare boosaardige oogen en zuchtte diep; doch trad nu hendrik de kamer weder binnen, dan was zij zoo vriendelijk als eene huiskat, bragt hem nu dit dan dat, waaraan hij gewoon was, en de argelooze man bemerkte den worm niet, die aan zijn huwelijksgeluk knaagde.
Lang had rose het gepraat der oude met weêrzin, ja somwijlen met gramschap aangehoord, maar steeds gezwegen; want zij wist, dat tegenspraak bij tante het kwaad slechts nog erger maakte. Eindelijk werd zij gewoon steeds hetzelfde te hooren, en toen het tweede jaar van haren echt ten einde liep, begon zij het oude wijf te gelooven, want zij was wel goed, maar eenigzins zwak van verstand en karakter, en hare neiging voor hendrik verslaauwde in dezelfde mate,

{==200==} {>>pagina-aanduiding<<}
als hem de zekerheid van zijn geluk met eene blijmoedige gerustheid vervulde. In deze gerustheid zag rose eene vermindering van liefde jegens haar, omdat de oude wilde, dat zij die daarin zien zou. Hierbij kwam nog, dat zij andermaal in gezegende omstandigheden was, en duizend kleine luimen had, die haar meer geneigd dan anders maakten, om naar de inblazingen der duivelin te luisteren. - Doch nog ging alles tamelijk goed, want hendrik schoof hare ontevredenheid op rekening van haren toestand en was vol geduld en inschikkelijkheid.
Daar werd hem dan een knaapje geboren, en hendrik nam het kind op zijne armen, hief het op naar den hemel, en bad met heilig vadergevoel voor het behoud, voor het welzijn van moeder en kinderen; tranen van aandoening vulden zijne oogen; groote droppelen vielen op het voorhoofd van het pasgeboren wicht, en met een overstroomend hart trad hij aan rose's bed. Maar tante was hem voor geweest, en nu keek de zwakke kraamvrouw donker en knorrig voor zich heen, en antwoordde niet op zijne hartelijke woorden. Lang stond hij zoo, en wachtte op eenen blik van haar; maar zij ontweek den zijnen, vroeg om het kind, en keerde vervolgens spijtig haar aangezigt naar den wand. Toen ging de arme man in het bosch, en schreide, om zijn overkropt hart lucht te geven; hij voelde voor de eerste maal, dat zijne vrouw hem toch nooit regt bemind of begrepen had, en dat er op aarde nog een ander hart voor hem zijn moest dan het hare. Het was een troosteloos, vernietigend gevoel, dat zich van hem meester maakte. Langen tijd zwierf hij zonder wil of doel in het rond; het was hem, alsof hij al wat hij bezat, al wat hem vermaak gaf verloren had; hij was op dit oogenblik arm geworden, armer dan een bedelaar!
T'huis ondertusschen streelde tante de van koorts gloeijende wangen der kraamvrouw, bragt haar verkoelende dranken, en teemde: ‘Zie eens dien onbarmhartigen man! Gij ligt daar nu mat en afgetobd, een kaarsje dat op het uitgaan is: wie heeft de schuld van uw lijden? voor wien draagt gij uw kruis? voor wien anders, dan voor hem? en terwijl loopt hij daar buiten zijn vermaak na, die dagdief, en bekreunt zich niet om vrouw of kind!’
Rose schreide bitter, het knaapje schreide, apollonia schreide, omdat niemand met haar spelen wilde; maar het

{==201==} {>>pagina-aanduiding<<}
hart der moei lachte, want zij zag door het hoekvenster den molenaar terugkomen, bleek en somber, hoorde hem naar zijne kamer gaan, den grendel toeschuiven; en nu wist zij, dat het onkruid, hetwelk zij gezaaid had, opwies.
Op het doopfeest van het zoontje ging het in den molen weder lustig toe; neven en nichten kwamen, aten en dronken, en sloegen de handen in elkander over hendrik, van wiens aanstootelijk gedrag de moei hun in het geheim niet genoeg wist te vertellen. Hendrik gaf weinig acht op de gezigten zijner bloedverwanten; hij ergerde zich slechtsover antoon, die ernstig en in zichzelv' gekeerd onder de molenaarsknechts zat, en geen' druppel brandewijn gebruikte.
‘Hoor, oude’ zeî hij eindelijk, terwijl hij hem onder den arm greep, ‘kom met mij naar buiten; ik moet u het geweten eens wakker maken.’
Antoon stond op, en zij traden onder de lindenboomen voor het huis.
Nu zeg mij, waarom kijkt gij reeds maanden lang zoo zuur, dat ik treurig word, als ik u maar aanzie? Waarom zit gij op een' vreugdedag daar zoo, alsof het een begrafenismaal was? - Ik ben, van mijne jeugd af, uw gezigt anders gewoon. Wilt ook gij mij het leven verbitteren?’
De oude man stond zwijgend en zag voor zich op den grond, en wilde spreken en vermogt het niet; eindelijk liepen hem de tranen over de gerimpelde wangen.
‘Om Gods wil, wat deert u?’
‘Geef mij mijn afscheid, meester!’ bragt eindelijk de oude met moeite uit.
‘Uw afscheid? aan u? Hebt gij het verstand verloren?’
‘Ik wil het behouden, en daarom ga ik heen! Zijt gij dan blind? Hebt gij vergeten, wat ik u, reeds vóór de bruiloft, zeide? - De oude slang broedt hare ongelukseijeren uit; het eene addertje kruipt na het andere te voorschijn; ik wil den ondergang van dit huis niet mede aanzien. - Dag aan dag, uur aan uur moet ik van oude gaauwdieven hooren spreken, die hunnen broodheer het zijne ontstelen. Ik moet er bij staan, wanneer zij lasterlijke taal over u voert; moet zien, hoe zij uwe vrouw tegen u ophitst, en bij dat alles moet ik zwijgen. Gisteren heeft zij mij uit het kamertje gejaagd, dat ik sedert dertig jaren bewoond heb; ik moet, meent ze, in den molen slapen, daar is mijne plaats! Neen, het is gedaan, ik houd het

{==202==} {>>pagina-aanduiding<<}
niet langer uit; laat mij heengaan, of er komt moord en doodslag van!’
Hendrik knarste op de tanden; maar hij zweeg, en ging weder in huis.
Den volgenden morgen, toen de knechts aan het ontbijt zaten, en tante juist de deur uit wilde gaan, greep hij haar met forsche hand, voerde haar voor antoon, en zeide bedaard, maar overluid: ‘Tante, den ouden antoon hier acht ik alsof hij mijn vader was; hij is zoo trouw als goud; onder mijn dak moet hem niet het geringste leed gedaan worden; hij blijft in de kamer; de aardappelen, die gij er heden in hebt doen storten, moeten er weder uit; hij blijft er, zoo lang een steen aan dit huis mijn eigendom is, verstaat gij? Kunt gij u niet verdragen met lieden, die mij waard zijn, zoo zeg het; uw huisje daar beneden in het dorp heb ik in goeden staat doen houden; het staat leêg.’
Bleek als een doode stond het oude wijf, en kon van grimmigheid niet spreken; hare giftige oogen schoten als pijlen in het rond; eindelijk rukte zij zich los, en schreeuwde met bevende lippen: ‘Dat zult ge mij niet tweemaal zeggen, ondankbare slempemper!’ En hiermede stoof zij, als een bezetene, uit het vertrek.
Toen hendrik des achtermiddags van den molen terugkwam, vond hij zijne vrouw ziek en smeltende in hare tranen. De oude stond reisvaardig voor haar bed, en vermaande haar tot geduld in haar lijden.
‘Ach, hendrik,’ jammerde rose, en strekte de zaamgevouwen handen biddende naar hem uit, ‘heb ik het aan u verdiend, dat gij mij den dood aandoet? dat gij mij de moeder wegjaagt; haar, op wie de geheele huishouding rust; haar, die mij een onontbeerlijke steun geworden is! Wie moet voor mij, voor het kind, voor het volk zorg dragen, terwijl ik hier lig en mijn bed niet verlaten kan? O, ik draag buitendien reeds zwaar genoeg; waarom jaagt gij haar weg?’
‘Ik jaag haar niet weg,’ hernam hendrik somber; ‘zij gaat van zelf; ik wil vrede in huis, en kan zij daarmede niet onder één dak blijven, zoo heeft zij het zichzelve te wijten.’
‘O, zeg haar maar één woord!’ smeekte rose; en de tranen stroomden haar langs de wangen; ‘zij is oud; wees inschikkelijk voor haar; gaat zij heen, zoo overleeft zij het

{==203==} {>>pagina-aanduiding<<}
niet lang, en dan zou ik het u uw leven lang moeten verwijten!’
‘Dat zeker zou erg zijn,’ sprak hendrik ernstig, en zijn binnenste trok zich koud te zaam; ‘verwijten mijn leven lang, dat zou hard zijn.’ - Hiermede keerde hij haar den rug toe, en zeî tegen katharine, die in kwaadaardige verstoktheid ter zijde stond. ‘Blijf hier, tante! doe het uit liefde voor mijne vrouw, die zonder man en kind wel leven kan, maar niet zonder u. Zij draagt aan haar geluk te zwaar; zij wil van dien last gaarne ontslagen zijn. Blijf toch in ons huis, tante!’
‘Hoort gij, hoe bijtend hij spreekt?’ zeî de oude, toen de deur achter hendrik toegevallen was. ‘Ja, daar hebt gij al een regt groot geluk gemaakt; het is God geklaagd! Maar, ik zal het offer brengen; gij arm lam hebt ondersteuning noodig tegen zulk een' wolf; ik blijf bij u, rose!’
En katharine bleef, rose's kwade luimen bleven, alles bleef in huis, gelijk het te voren was, met dit onderscheid alleen, dat katharine jegens den huisheer geene vriendelijkheid meer huichelde, en dat deze haar stil en ernstig uit den weg ging, zonder acht op haar te slaan.
Werden hem de heimelijke kwellingen, welke de booze geest in zijn huis hem aandeed, te erg, zoo nam hij de buks van den wand en floot zijnen trouwen Nero; maar het groene bosch, met al deszelfs wondervolle aanlokkelijkheden, de glinsterende dauwdroppels, het lispelend geruisch in de jonge bladeren, het vrolijk gekweel der vogelen in het digtere loof, niets kon zijne ziel meer tot de vroegere blijmoedigheid opwekken; zijn gemoed had eenen indruk ontvangen, welken hij niet vermogt te boven te komen; zijn innigste leven was aan het kwijnen geraakt. Zoo verliepen maanden.
Op zekeren avond, toen hij van den molen terugkwam, trad antoon op hem toe, bood hem met een treurig gezigt de hand, schudde ze heftig, en ging vervolgens met een hangend hoofd naar zijne kamer. Met vragenden blik zag hendrik hem achterna. ‘Zeker,’ dacht hij bij zichzelven, ‘hebben de wijven den ouden man weder tot op het bloed gepijnigd!’ en zijn voorhoofd werd nog donkerder dan het reeds was. Den volgenden morgen, toen hij in den molen kwam, vond hij het werkvolk stil en droefgeestig; de meesterknecht veegde zich zelfs nu en dan een' traan uit den baard; verwonderd keek hij de anders zoo vrolijke gezellen

{==204==} {>>pagina-aanduiding<<}
aan: ‘Wat is er?’ riep hij willem toe; ‘is er tusschen u wat aan de hand geweest? waar is antoon dan, dat hij geen order onder u houdt?’
‘Antoon is weg,’ zeî willem op een' grommigen toon, met moeite zijne tranen vermeesterende; ‘hij heeft mij gezegd, ik moest u hartelijk van hem groeten, en gij moest niet boos op hem zijn, want langer had hij het niet kunnen uithouden, en afscheid had hij ook niet van u kunnen nemen. Hij wou den vrede niet uit uw huis helpen jagen, en evenwel kon hij niet langer aanzien, wat hij zien moest; hij is dus bij den steenmolenaar te Erbach in dienst gegaan; gij moet er hem niet van daan komen halen, want dat zou toch niet baten; hij kwam niet meer onder uw dak, en zoo is dan de oude, eerlijke man van ons weg!’
Hendrik was bleek geworden en stond lang sprakeloos; daarna sloeg hij zich met de gebalde vuist voor het voorhoofd, en mompelde: ‘Ook van hem hebben zij mij dan beroofd; mijn eenige vriend is weg!’ Daar drong Nero zich aan zijne knie, en keek met zijne trouwe oogen zoo verstandig naar hem op, als begreep hij de smart van zijnen meester. ‘U heb ik zeker nog; maar wie weet, hoe kort zij u mij laten!’ zeî hij aangedaan, en streelde het schoone dier. Juist ging het oude wijf met zijn jongste kind de molenpoort voorbij; hij sprong naar buiten, nam haar snel den juichenden knaap van den arm, en liep met hem langs de molenbeek naar beneden, in hijgende haast, alsof hij hem aan een dreigend gevaar ontrukt had; het kind sloeg de armpjes om zijnen hals, geude en lachte, en sprak in eene taal, die nog geene woorden heeft, en toch zoo verstaanbaar, zoo roerend is voor het vaderhart, en hendrik's overkropte borst ontlastte zich in tranen; hij plukte voor het kindje madeliefjes en andere veldbloemen, liefkoosde het, en riep: ‘Zoo zij mij slechts de kindertjes laat, o laat zij mij dan al het andere vrij ontrooven!’
Twee jaren waren verloopen; rose had een derde kind gebaard, maar het was dood ter wereld gekomen, want innerlijke wrevel en verdriet knaagden aan haar, en stroopten haar den bloesem van de wangen, even als van het gemoed.
Hendrik had weinig blijde dagen. Nu eens kwamen zijne, door de moei opgeruide bloedverwanten, en vermaanden hem, van levenswijs te veranderen; dan was zijne vrouw,

{==205==} {>>pagina-aanduiding<<}
dan waren de kinderen ziekelijk; in bedrijf en omgang miste hij overal den ouden antoon, en wat hij ook doen mogt, niets was goed; hij kon geen vriendelijk gezigt in zijn huis verwerven. Zijne eenige vreugde en uitspanning was nog de zondag, dien hij, gedurende den jagttijd, volgens het gebruik des lands, gedeeltelijk in het bosch doorbragt, of ook een rijtogtje deed met zijne kinderen naar het naaste stadje. Zijne vrouw ging nooit mede; want, even als hare moei, ijverde zij thans tegen de hoovaardij om een pleizierrijtuig te houden, en zag in de bedaarde vastheid, welke hij harer verwijtingen tegenoverstelde, wederom slechts zijn gebrek aan liefde, zijne onverschilligheid: hij echter wilde zich niet geheel en al aan hare grillen opofferen; hij had de zelfbewustheid, dat hij in zijn beroep niets verzuimde, dat hij zonder eenig pligtverzuim zich met zijne kinderen dit vermaak kon veroorlooven, en deed zwijgend hetgeen hij voor regt hield.
Zoo verbitterden de gemoederen zich gedurig meer, en de moei kwam gedurig nader aan haar helsch doel, want in huber's huis, waar op den bruiloftsdag de muzijk zoo vrolijk geklonken had, werd thans, eentoonig en onveranderd, een vreugde- en liefdeloos leven voortgesleept.
Het was een heldere maar koude Novemberdag, toen hendrik den molen verliet, om, tot het nemen van zijn middagmaal, naar zijn woonhuis over te steken. Het lagchende, nette gebouw stond op een' heuvel, honderd schreden van de rivier, en men zag van daar, noordwaarts op, een goed eind weegs het land in, en zuidwaarts de uitwatering van den molenvliet in den Donau. Aan de deur gekomen, stond hendrik een oogenblik stil, en overzag het landschap, waarop een matte zonneschijn lag, even als de laatste liefdestraal uit het brekende oog eens stervenden. Het was hem heden bijzonder weemoedig om het hart, want deze dag was de geboortedag zijner overledene moeder, wier vroom en vreedzaam huisbestuur de verdrietelijkheden des levens zulk een' langen tijd van zijn hoofd verwijderd had gehouden. Deze heilige herinnering vierde hij in stilte, en hield ook dit gevoel in het binnenste van zijn hart besloten, want in zijn huis werd hij toch niet verstaan en niet bemind; niemand eerde met hem de dierbare gedachtenis. Terwijl hij dus stond en peinsde, bemerkte hij op den grooten weg een fraai rijtuig, met een sterk zwart paard bespannen, dat in

{==206==} {>>pagina-aanduiding<<}
dollen galop voortrende. Verwonderd sloeg hij dit halsbrekend jagen gade; maar eerst toen het ros van den weg af en naar de molenbeek snelde, begreep hij, dat hier een ongeluk gebeurd moest zijn. Hij vloog den heuvel af, en bemerkte nu, bij het nader komen, dat in het rijtuig een man gezeten was, die moedig, maar vergeefs, alles aanwendde, om het hollende paard in bedwang te krijgen; plotseling kromde het den forschen nek, deed een' zijsprong; het rijtuig sloeg om; de man slingerde ver weg in de molenbeek; een oogenblik hield hem de dunne ijskorst, met welke zij bedekt was, maar weldra was hij verdwenen, en de geborsten vlakte wees nog alleen de plaats aan, waar hij nedergekomen was.
Hendrik riep om haken en touwen, en rende naar den oever, gevolgd van zijne molenknechts. Niemand hunner durfde zich op den dunnen ijsspiegel wagen; hendrik bedacht zich niet, sloeg zich een touw om het lijf, nam een' haak in de hand, en waagde moedig het gevaarlijke proefstuk. Zijne knechts bezwoeren hem om vrouw en kinderen te denken; maar hij riep hun toe: ‘Denkt gijlieden er maar aan, zoo ik zinken mogt, om het touw goed vast te houden, en laat voor het overige de goede God zorgen.’ En zie, het ijs droeg, tegen verwachting, den moedigen man tot aan de plaats, waar de ongelukkige gezonken was, die zich met de krampachtig gesloten regterhand nog aan den rand van het ijs bleef vasthouden. Hier echter brak het ook onder hendrik's gewigt; maar hij, met den eenen arm het touw vattende en met den anderen het ijs rondom zich heen verder verbrijzelende, riep: ‘Houdt vast, jongens! laat in Gods naam niet los; redding is nog mogelijk; hij heeft mij aan den voet gevat.’
Inderdaad had de half bewustelooze, met eene laatste inspanning zijner krachten, hendrik's been gegrepen, en hing nu met zijn gedurig vermeerderend gewigt aan zijnen redder, dien hij met zich naar de diepte trok. Evenwel het touw hield dezen boven water, en met onbeschrijfelijke inspanning gelukte het hem, door hulp van eenen staak, dien willem zich had weten te verschaffen, zoo verre naar land te worstelen, dat men hem met den verstijfden man aan den oever kon trekken.
Hier stond rose, bleek als een doode, wrong hare handen, en viel haren bijna onmagtigen man om den hals. Hendrik

{==207==} {>>pagina-aanduiding<<}
vergat koude en schrik, vermoeidheid en gevaar, toen hij haar in dien gemoedstoestand zag; het werd hem warm tot in het binnenste van zijn wezen, en hij drukte haar vast aan zijne borst, want hij had dan nu toch eenmaal weder een teeken van liefde van haar ontvangen. In lang was rose niet zoo inschikkelijk geweest als thans, toen hij zeide: ‘Niet waar, wij leggen den armen man op de groene logeerkamer?’ en binnen weinige minuten lag de drenkeling, in drooge onderkleederen en op een zacht bed, in het warme vertrek; de molenknechts liepen naar den dokter in het dorp, en hendrik wreef intusschen den nog bewusteloos liggenden man met brandewijn, tot dat hij eindelijk, na lang vruchteloos pogen, de oogen opsloeg. De brave molenaar loofde God en al de Heiligen, en was bijna kindsch van blijdschap; de vreemdeling van zijnen kant zag nu naar hem, dan naar de druk bezig zijnde rose, drukte beider handen en schreide in stilte, want spreken kon hij nog niet.
Hij was een welgekleed man, met welwillende gelaatstrekken; hij scheen omstreeks de vijftig jaren oud. Om het lijf droeg hij een' zwaren geldgordel, op welken hij thans wees, en die hendrik, zijnen wenk begrijpende, hem afgespte.
‘Wij zullen uw geld zorgvuldig bewaren,’ zeî hij, den gordel voor de oogen des eigenaars in eene kast leggende.
‘Neen, neen,’ stamelde de vreemde met inspanning, ‘voor u! voor u!’ Hendrik zag hem met groote oogen aan, sloot de kast toe, en schoof hem den sleutel onder het hoofdkussen. ‘Goede heer,’ zeî hij, ‘gij zijt hier in een huis, dat mijn eigendom is; gij zijt mijn gast, en zult mij toch wel het logies niet willen betalen?’
De man zag beschaamd voor zich neêr, reikte hem nog eens de hand, drukte haar op zijn hart, en wees dan naar den hemel. ‘Ja, ja,’ riep hendrik vol blijdschap, ‘de goede God heeft ons uit het water geholpen, en met Zijn' bijstand zal ik u wel weder op de beenen helpen.’
En zoo gebeurde het ook; na verloop van drie dagen kuijerde de Heer andreas södenzi reeds in de kamer rond, hotste de kinderen op zijne knieën, of praatte vriendelijk en openhartig met zijnen redder over de schoone wouden in den omtrek, over houtvelling en houtvlotting, want hij was een rijke houthandelaar uit het Bannaat, had zijne eigene landerijen en bosschen, en was naar Duitschland gekomen, om, ten behoeve van zijne handelszaken, eene reis naar Amster-
{==208==} {>>pagina-aanduiding<<}
dam te doen. Op den weg derwaarts was hem het hierboven verhaalde ongeluk gebeurd, en dwong hem thans nog te vertoeven; zijn fraai rijtuig was aan stukken; zijn kostbaar paard, dat in den Donau gerend was, was verongelukt, en nog wist hij niet regt, hoe hij, van dit afgelegen plekje, de reis zou voortzetten. Met hendrik's omstandigheden was hij allengskens bekend geraakt; en op zekeren dag sprak hij hem aldus aan: ‘Wanneer gij mij uw wagentje wildet overdoen, vragen kunt gij er voor wat gij wilt, zoo zoudt gij mij daarmede eene groote vriendschapsdienst bewijzen.’
Terwijl de Heer södenzi zoo sprak, keek rose, die er bij tegenwoordig was, met smeekenden blik haren echtgenoot aan; hare oogen waren weder zoo vol liefde als op hunnen bruiloftsdag; evenwel zij sprak niet een enkel woord; maar de oude trok hare blaauwe lippen zaam, grimlachte schamper, en zeide: ‘O heer, wat denkt gij wel? Hendrik huber zou u eer vrouw en kind afstaan, dan zijne staatsiekoets en zijnen kostelijken schimmel!’ Hendrik antwoordde niet, maar nam den houtkooper onder den arm, ging met hem het huis uit, deed zijn wagentje inspannen, en beide reden het bosch in. Hier werden zij weldra den koop eens, en hendrik leidde vervolgens zijnen verheugden gast in het bosch rond, zelf verheugd, omdat hij gevoelde aan rose een offer gebragt te hebben, hetwelk zij zeker erkennen zou; zij was toch in de laatste tijden weder zoo vriendelijk jegens hem geweest. En toen nu de beide mannen, uit het rijtuig gestegen, zoo rustig nevens elkander tusschen de met sneeuw bestrooide boomen en over den knappenden grond daar henen wandelden, de zonnestralen, vonkelende in den diamantglans der met kristal overtogene takken, vriendelijk door het hout drongen, werd hendrik te moede als in den vroegeren goeden tijd; hij bleef staan, nu eens voor een' eik, dan voor een' beuk, en zijn lust in het boschleven, zijne kunde van de houtteelt, zijne bekendheid met de overige voortbrengselen der natuur vertoonden zich zoo helder en levendig, dat de Heer södenzi met verwondering naar den zoo verstandig sprekenden man luisterde, en eindelijk zeide: ‘Wel, vriend huber, waarom volgt gij dan niet uwe neiging en roeping; waarom begraaft gij uw talent; waarom doet gij uw handwerk niet aan iemand over, die niets meer is dan een molenaar, en begint niet liever eenen handel, die, bij uwe kennis van
zaken, niet missen

{==209==} {>>pagina-aanduiding<<}
kan, u tot een' rijk' man te maken? Zulke lieden, als gij zijt, kunnen wij gebruiken. Ga met mij naar het Bannaat; ik heb u meer te danken, dan ik in mijn geheele leven vergelden kan; ik wil u eenen weg openen, die.....’
Droevig schudde hendrik het hoofd; zijne blijmoedigheid was eensklaps verdwenen. ‘Laat dat blijven, goede heer,’ zeî hij somber; ‘daartoe is het voor mij te laat; mijn vader was een molenaar; ik heb vrouw en kinderen; voor zulke ontwerpen is de tijd voorbij; het moet thans den gang gaan, dien het eens genomen heeft; rust en vrede is mijn leven en mijn geluk; had ik die slechts, ik zou gaarne molenaar zijn en blijven; ik zou zelfs het bosch voor altijd vaarwel zeggen, en geen haan meer spannen om een ree te vellen.’
Zij gingen voort en dieper het woud in. De brave andreas zag met droefheid op den schoonen, krachtigen man, die zoo diep gedrukt scheen; maar hij eerde zijn zwijgen, en sprak niet verder over hetgeen hij dacht.
Toen zij t'huis gekomen waren, en hendrik tegen rose zeide: Vrouw, zoo gij nu nog eens in uwe staatsiekoets rijden wilt, moet gij er spoedig in gaan zitten, want morgen behoort zij aan den Heer södenzi,’ - toen greep zij zijne beide handen en kon door snikken geen woord uitbrengen; doch de oude vrouw schoot als een pijl van haar spinrokken op, suisde als een rukwind de kamer uit, en sloeg de deur achter zich toe, dat de vensters rammelden.
Lang reeds was de gast weder vertrokken, en de vlugtige zonneblik weder uit rose's oogen verdwenen, want de moei vervolgde dagelijks de arme vrouw met hoonenden spot, wegens hare zwakheid en verblinding; alles ging in huber's huis zijnen ouden gang, en de korte droom eener betere toekomst was in hendrik's ziel uitgewischt.
Nog somberder en eentooniger dan te voren was het thans voor hem geworden, want hij had zijnen schimmel niet meer, en in den molen was zoo veel niet meer te doen als gewoonlijk, want 's winters stond het bouwen stil.
Zijne eenige uitspanning was dus de jagt; doch ook aan deze durfde hij zich zelden meer overgeven, want bij zijne terugkomst vond hij zijne vrouw steeds in tranen, en poogde hij haar dan te troosten, zoo kreeg hij van haar bittere verwijten, en spijtige aanmerkingen van de moei, welke meende, dat het niet veel liefde voor vrouw en kind bewees, wanneer de man altijd van huis was om het wild na te zitten,

{==210==} {>>pagina-aanduiding<<}
terwijl kat en muis om de heerschappij in schuur en keuken streden.
‘Laat de jagt varen,’ zeî rose op zekeren avond, toen hij met eenige koppels patrijzen te huis kwam; ‘wat heb ik aan lekkernijen, die ik met mijne tranen bevochtig? Al was het van mij slechts eene gril, dan behoordet gij medelijden met mij te hebben, en voor altijd die leelijke liefhebberij te laten varen.’
Hendrik keek donker voor zich neder en krabde Nero de ooren, die met vragende oogen naar hem opzag, als of hij zeggen wilde: ‘Zult gij dan al uwe genoegens aan deze onverbiddelijke vrouwen opofferen? - Als in diep gepeins verloren, mompelde eindelijk de molenaar: ‘Arm dier, wat zal er van u worden, wanneer gij zonder woudvermaak en vrijheid zult moeten leven; in de dompige kamerlucht opgesloten, zult gij stomp en vreugdeloos worden als uw meester.’
‘Ik weet wel,’ riep rose met bitterheid, ‘dat het ondeugende beest u liever is dan uw eigen vleesch en bloed; mij zoudt gij eer in jammer en verdriet kunnen zien vergaan, dan den ouden hond; zoo behoud dan, wat u het naast aan het hart ligt!’
Overluid snikkende vloog zij naar de slaapkamer, en hendrik bleef nog lang op dezelfde plaats zitten, zwijgend en innig bedroefd, tot dat de kleine apollonia naar hem toekwam en hem op den schoot klauterde. Loontje was zijn lieveling; het kind had een hart voor hem, ofschoon het in tegenwoordigheid der tante slechts schuw zijne liefkozingen beantwoordde. Nimmer had de arme kleine gewaagd, haren vader te belijden, dat zij door de oude hard beknord werd, telken male zij toonde, hoe lief zij hem had; des te inniger vlijde zij zich aan zijn hart, wanneer de moei haren rug gewend, of ook hare moeder niet tegenwoordig was, want rose schreide dikwijls bitter, omdat haar was ingestoken, dat apollonia den vader meer beminde en haar geene genegenheid toedroeg. Het gekwelde kind wist menigmaal niet, wat het in zijne verlegenheid beginnen zou. - ‘Vader!’ fluisterde het nu, en streelde zijne ingevallene wangen, ‘lieve vader, wees vriendelijk, ga niet meer in het bosch, doe den goeden Nero weg, dan zal tante niet meer kijven en het huis op stelten brengen, tot gij thuis komt, en moeder zal dan ook niet meer schreijen. Nero heeft daarenboven ook slechte dagen bij ons; want zijt gij in den mo-
{==211==} {>>pagina-aanduiding<<}
len, dan geeft ieder hier hem een trap; waar hij ook is, is het trouwe dier te veel, en menigmaal, wanneer gij niet te huis zijt, geven zij hem niet eens te eten, en ik moet hem dan een stuk brood onder mijn voorschoot brengen, opdat het arme beest geen honger lijden zou. O, tante mag hem maar in 't geheel niet lijden.’
Hendrik luisterde naar het kind met toornige verbazing; hij zeî niets, maar zijn besluit was genomen. Des anderen daags reed hij naar de stad, nam den hond mede, en keerde des avonds laat alleen terug. ‘Waar is de hond?’ vroeg rose, toen hij zwijgend binnentrad en het dier niet, zoo als het anders deed, vrolijk tegen de kinderen opsprong.
‘Ik heb Nero aan Graaf ernst, dien ik in het posthuis vond, ten geschenke gegeven; hij reist naar Weenen en heeft mij op zijn woord beloofd, mijn trouw beest regt goed te behandelen.’ Hier schoot den man het gemoed vol.
Rose liet haar werk op den schoot zijgen, en keek hem met groote oogen aan: ‘Nero, uwen lieveling, die u overal verzelde, hebt gij weggegeven?’
‘Gij dacht immers, dat hij mij liever was dan vrouw en kinderen. Nu zal hij u niet meer ergeren,’ hernam de molenaar.
‘Ach, hendrik!’ stamelde rose, wierp het breiwerk verre van zich, viel hem om den hals, schreide, drukte hem aan haar hart, en riep al snikkende: ‘Uw hart is toch goed; zij mag zeggen, wat zij wil; gij bemint mij toch!’
En de zwaar beproefde man sloot haar in zijne armen en schreide ook, maar schreide uit bittere smart, dat hij, om zulk een oogenblik te koopen, al de hem lief gewordene gewoonten, de eene na de andere, moest opofferen. Evenwel, de toenadering van rose deed hem goed, en gaarne legde hij nu ook bij zichzelven de gelofte af, voortaan niet meer naar het bosch te zullen gaan; hij bragt zijne geweren in eene kast, sloot die toe, en gaf den sleutel aan zijne vrouw.
Nu heerschte er rust en vrede in het huis. Rose was zoo hartelijk, als zij in jaren tijds niet geweest was; tante verkropte hare grimmigheid in stilte, en drie weken lang ging alles stil en vreedzaam toe; maar hendrik's leven had voor hem kleur en genoegelijkheid verloren.

(Het vervolg en slot in No. V.)


{==212==} {>>pagina-aanduiding<<}

Abd-El-Kader en diens legerplaats.

Een Fransch reiziger geeft daarvan de volgende beschrijving: abd-el-kader's legerkamp bestaat tegenwoordig uit 260 tenten van wit linnen; de tent van den Sultan is rond, van helder groene kleur, en groot genoeg voor twintig man; naar deze tent gelijkt die van zijnen broeder, alleenlijk met dit verschil, dat deze laatste, behalve eenige daarop geschilderde vierkanten, wit is gelijk de overige. Des Sultans lijfwacht bestaat uit een dozijn zwarten en omtrent een dertigtal trouwe bedienden, die allen, zonder uitzondering, zes voet lang moeten zijn. Verschijnt er een vreemdeling van aanzien in het leger, zoo wordt hem eene tent ingeruimd, en hij, op bevel des Sultans, met koffij bediend; vervolgens worden groote schotels vol koeskoes, vleesch, pannekoeken en soortgelijke spijzen opgedischt; hetgeen overblijft, wordt door de Aga's en andere officieren genuttigd. Ten vijf ure volgt dan het eerelam, hetwelk op kolenvuur gebraden is. Wordt de reiziger tot een gehoor toegelaten, zoo doet de Sultan koffij in kopjes brengen; somwijlen proeft hij zelf van de koffij, doch gebeurt dit niet, dan slaat hij zijnen gast met loerende blikken gade, of deze ook zwarigheid maakt om te drinken; doet hij zulks zonder aarzelen, als dan is de Sultan tevreden. Abd-el-kader heeft eene krachtige en men mag wel zeggen donderende stem, die bij den geringen omvang zijner gestalte zeer afsteekt, want hij is klein, doch tevens van gerekte leest; zijn aangezigt is mager en bleek, en zijn baard zwart en welonderhouden, maar niet zwaar; zijne groote zwarte oogen schieten, als 't ware, vonken; zijn voorhoofd is breed en gebogen. Geheel zijne kleeding bestaat in een haik, die geene tien francs waard is, en op het hoofd draagt hij een witte en een zwarte bournous; geen van beide heeft echter franje; zij zijn blootelijk gezoomd. De vloer van zijne tent is met eene mat bedekt, over welke een tapijt uit
Mascara ligt; het overige huisraad dier tent bestaat uit twee kussens met beddetijk overtrokken, schrijftuig, pluimen, een' koran en een' kandelaar. Komen er Arabieren in zijne tent, zoo kussen zij hem de hand en leggen hem een geschenk voor de voeten; alsdan hoort hij, wat zij te verzoeken hebben. Vijfmaal daags treedt hij uit zijne tent naar buiten om te bidden, en alsdan werpen zich

{==213==} {>>pagina-aanduiding<<}
alle geloovigen om hem heen op den grond. Niemand mag in zijne legerplaats rooken of snuiven. Vele tenten van het leger behooren aan opperhoofden, die uit den omtrek tot hem komen. In hetzelve vindt men steeds eene keur der voortreffelijkste paarden; maar zonder zijn weten mag er, op straffe des doods, niet een eenig derzelve verkocht worden. De Sultan nuttigt slechts de spijzen, welke zijn lijfkok voor hem toebereid heeft, en van alle eetwaren, welke hem ten geschenke gebragt worden, roert hij niets aan. Abd-elkader heeft tegenwoordig vrede gesloten met ben-zamos, het hoofd der Kabylen van Bougia, en hij kwam juist van die plaats terug, toen de Fransche reiziger hem bezocht. Zijn leger bestaat, minst genomen, uit 3000 ruiters, die steeds bereid zijn, voor hunnen Emir hun leven op het spel te zetten.

Meijerbeer, de componist van Robert le Diable.

Meijerbeer werkt niet gelijk een ander mensch. In het voorjaar geraken de sappen zijner geestdrift gewoonlijk in eene sterkere beweging, en van dat oogenblik maakt zich de lust om te reizen van hem meester, en zijn genie heeft het snelst mogelijke voermiddel noodig; men zou' bijna gelooven, dat hij de denkbeelden moest narennen. De Muze, die hem kweekt en aanvuurt, is geene huisminne, geene asschepoester, maar van den kwikzilverachtigsten aard; zij grijpt alles met heftigheid aan, en jaagt rusteloos van het een naar het ander. De geniale luijaard rossini is misschien in onzen tijd de eenige Componist, die van den hemel de gaaf ontvangen heeft, om zich naar welgevallen in geestdrift te brengen. Men weet, dat de Directeur der groote Opera te Parijs, aan wien rossini sedert onheugelijken tijd reeds eene partituur beloofd en verkocht had, hem, na vruchtelooze aanmaningen, eindelijk in de gijzeling deed zetten, en dat hierop, na een kamerärrest van acht dagen ondergaan te hebben, rossini hem de partituur van Willem Tell ter hand stelde. Bij meijerbeer bewerkt het opkomen der geestdrift eene krisis, eene soort van moeijelijke zwangerschap, die een' pijulijken barensnood ten gevolge heeft. Deze kritische toestand heeft zijne vaste kenmerken, als daar zijn: ongedurigheid, overspanning, slapeloosheid, koorts, knorrigheid,

{==214==} {>>pagina-aanduiding<<}
Meijerbeer gelijkt in dit opzigt letterlijk naar eene op het laatst loopende vrouw, die vol angst hare verlossing te gemoet ziet. Deze laat, in de bekommernis hares harten, twintigmaal daags dokter en accoucheur roepen; de vader van Robert le Diable kan, als verstandig man, wegens zijne Opera-pijnen, geenen dokter om raad vragen, en stort derhalve zijne kwade luim over zijnen medearbeider, den vervaardiger van het libretto, uit. Hij bezoekt hem, en naauwelijks is hij weder te huis, of hij schrijft hem brief op brief, zendt hem den eenen bode voor en den anderen na, en doet hem om de geringste beuzeling bij zich komen. Zijne luimen gelijken volkomen de lusten eener zwangere vrouw: des morgens wil hij het eene, des avonds het andere. Menigmaal neemt de gepijnigde dichter van hem afscheid, hartelijk blijde, dat men eindelijk iets voor vast heeft afgesproken; nu kan hij ten minste over zijnen tijd beschikken; maar naauwelijks heeft hij zijne pen versneden, of er wordt driemaal aan zijne deur gescheld, en de oppasser brengt hem eenen brief van meijerbeer, die alles weder onderstboven werpen en veranderen wil. Op de eene plaats moest de fluit gehoord worden, hij zet er de trompet voor in de plaats; op eene andere zou de waldhoren invallen, hij wil volstrekt den tam-tam aanwenden; hij heeft grooten lust, om bij het finale de klokken te doen luiden, een pelotonvuur, ja zelfs kanonschoten en houwitser-losbarstingen te bezigen, en als een sluitnoot een kruidvat in de lucht te laten springen. Hij bederft den dichter deszelfs verzen, verandert de rijmwoorden; kortom, geeft hem zijn werk terug, gelijk de Inquisiteurs het verwrongen ligchaam van eenen armen lijder uitleverden, dien men gezond en geheel in hunne handen gesteld had. Die gezamenlijk met meijerbeer eene Opera bewerkt, is ook met lijf en ziel aan hem verkocht, gelijk Max aan
Kasper en Robert aan Bertram; hij ontvangt van den beroemden Maëstro meer biljetten, dan hij haren op het hoofd heeft, en hoe veel hij van deze laatste ook bezit, zij moeten hem eindelijk alle van ergernis uitvallen. Tegenwoordig bearbeidt meijerbeer een libretto van scribe voor de Opera comique; en met de aanstaande lente, wanneer zijn Componisten-bloed weder aan het gisten raakt, denkt hij voor de groote Opera aan een nieuw werk in vier bedrijven geboorte te geven, hetwelk Maria van Mantua betiteld zal zijn, en waarin cinq mars, de thou, marion delorme, de Abt gondy, laubardemont en de Kardinaal richelieu ten tooneele zullen treden.


{==215==} {>>pagina-aanduiding<<}

Het vermeende geheim van het temmen der wilde dieren ontdekt.

Dit geheim, door hetwelk van amburgh en carter zoo veel te weeg brengen, dat aan het fabelachtige schijnt te grenzen, gelooft men in het volgende ontdekt te hebben: men meent, namelijk, dat door eene heelkundige verrigting aan de ruggegraat der dieren, welker werking zich tot het ruggemerg uitstrekt, deze schepselen allengskens zoo ontzenuwd worden, dat nek en klaauwen nog slechts den schijn van dreigend geweld en kracht behouden. Hoe het hiermede ook gelegen moge zijn, is het in allen gevalle opmerkelijk, dat de wilde dieren van martin, van amburgh en carter zoo gaarne op den grond liggen, of, wordt hun zulks belet, toch zoo gaarne tegen iets leunen. De hierboven bedoelde kunstbewerking wordt, naar men meent, in de vroegste jeugd aan de dieren verrigt, en zou eene der oorzaken zijn, dat zij nooit eenen hoogen ouderdom bereiken. Dit is het gevoelen van eenen beroemden Parijschen geneesheer.

Anekdote van den Eengelschen tooneelspeler Mathews.

In den tijd, toen het ergerlijke regtsgeding tegen Koningin carolina het onderwerp aller gesprekken was, werd er een groote maaltijd gegeven, waarop onder anderen de Heeren plunket en shehan, die naderhand een der Dublinsche dagbladen heeft uitgegeven, tegenwoordig waren. Deze laatste, het gesprek, dat eenigzins aan het kwijnen geraakt was, willende verlevendigen, stelde de gezondheid in van john philpot curran. ‘Foei!’ riep plunket, dien de Spaansche wijnen buiten staat gesteld hadden, de scherts te begrijpen, ‘op de gezondheid van een' dooden te drinken, dat past niet.’ - ‘Ik ben geenszins van uw gevoelen,’ hernam shehan, ‘en nogmaals stel ik mijnen toast in.’ - ‘Zijt gij van mijn gevoelen niet?’ zeî plunket; ‘wat wilt gij daarmede zeggen? zoudt gij misschien willen wedden, dat curran niet dood is?’ - ‘Wis en zeker! wedden wij om vijf pond?’ - ‘Gedaan! Vijf pond, dat curran dood is.’ - ‘Vijf pond, dat hij nog leeft, en ik herhaal mijn' voorslag, om op zijne gezondheid te drinken.’

{==216==} {>>pagina-aanduiding<<}

Ditmaal werd inderdaad de toast onder dol gelach en gejuich gedronken.
Naauwelijks was het rumoer bedaard, of iemand stond op, maakte eene diepe buiging voor het gezelschap, en bedankte het voor de hem aangedane eer. Reeds bij de cerste woorden had ieder de stem, den toon, de gebaren, ja zelfs de gelaatstrekken van curran herkend. Weldra echter steeg de verbazing nog hooger; want de spreker begon oogenblikkelijk eene lange redevoering, welke het proces der Koningin ten onderwerp had, waarin hij het juist op dezelfde wijs behandelde, als curran had kunnen doen, in denzelfden geest van staatkunde en met dezelfde eigenheden als redenaar.
Plunket, die niets minder dan kwistziek was, voelde zich echter door zulk eene geestdrift weggesleept, dat hij zijne banknoten aan shehan toewierp. ‘Ik heb verloren,’ riep hij; ‘ik heb wel en wettig verloren. Curran is niet dood, en nooit zal hij sterven, zoo lang mathews leeft!’ - Deze namelijk was de kunstige nabootser geweest.

De gelukkig te regt gekomen brief.

Aan het postkantoor te Munchen werd vóór eenigen tijd een brief ontvangen, met het opschrift: Aan mijn' lieven Zoon te Munchen. Waar zou men wel dien lieven zoon opzoeken? Men liet dus den brief liggen. Na drie dagen verscheen er aan het postkantoor een boerenknaap, die vroeg: of er geen brief van zijne lieve moeder was? Aha! dacht de postbeambte, tot wien hij zich wendde, dat zal de lieve zoon zijn; en inderdaad, hij was het.

Tegenstrijdigheid.


Gij, wonderlijke menschen, 
Vol zelfgezochte pijn! 
Oud wil een ieder worden, 
En oud wil niemand zijn. 



{==217==} {>>pagina-aanduiding<<}

Mengelwerk.

De predikantsdochter.

(Eene proeve in den dichttrant van crabbe.)

(Vervolg en slot van bl. 174.)

Wee hem, die ooit, door wufte teederheid, 
In 't argloos maagdenhart, zoo ligt misleid, 
Het zoet gevoel der liefde durft ontsteken, 
En de eens beloofde trouw weer roekloos breken! 
In 't fijngevoelend vrouwelijk gemoed 
Ontvlamt de vonk zoo ras ten vollen gloed. 
't Ontvangt den indruk, om in lange jaren 
Dien even diep en krachtig te bewaren. 
Door tijd noch ontrouw wordt hij weggevaagd: 
Eer breekt het hart, van wanhoopspijn doorknaagd. 
Zoo mag het ligt den kunstenaar gelukken, 
Der weeke stof zijn teekning in te drukken; 
Maar, eens gevormd en als tot steen verstijfd, 
Behoudt zij 't merk, dat onuitwischbaar blijft. 
 
Een eenzaam dorp, ver van 't gewoel der steden, 
Slechts zelden door een' vreemden voet betreden, 
Aanschouwde elize's jeugd, die 's levens dag 
Voor de eerste maal vóór achttien jaren zag. 
Haar teedre moeder had haar eigen leven 
Voor 't aanzijn van haar eenig kind gegeven. 
Hoe menigwerf, in 't manlijk oog een traan, 
Zag, diep bedrukt, de vader 't kindjen aan, 
Het eenig overschot van huwlijksvreugde, 
Die, rein en rijk, zoo kort zijn ziel verheugde, 
En sloeg weemoedig dan het weenend oog, 
Om sterkte en bijstand biddend, naar omhoog! 
Zijn hart vond kalmte in vrome godsvrucht weder, 
Al zonk in 't graf zijns levens vreugde neder. 
Hij was de leeraar van het dorp. Het woord 
Des Heeren werd uit zijnen mond gehoord, 

{==218==} {>>pagina-aanduiding<<}

En sprak, in eenvoud uit het hart gevloten, 
Met heilge kracht tot zijne dorpsgenooten. 
Hij was voor allen een getrouwe vrind, 
Een vader voor de jeugd, den grijze een kind, 
Voor elk een raadsman, die hun heil bedoelde, 
En in dat heil zich zelf gelukkig voelde. 
Diep was hem 't hoofdgebod der Heilge Schrift: 
‘Hebt uwe naasten lief!’ in 't hart gegrift. 
Want liefde was het leven van zijn leven, 
Een zielsbehoefte, hem door God gegeven, 
Als reine bron van meer dan aardsch genot, 
En, bij den wreeden slag van 's werelds lot, 
Hem oorzaak van de diepstgevoelde smarte 
En van den zoetsten troost voor 't lijdend harte. 
Hoe lachte hem eens 's levens blijdschap aan, 
Toen aan dien wensch naar liefde werd voldaan, 
Toen huwlijksmin zijn kloppend hart ontgloeide, 
En broederliefde uit zulk een bronwel vloeide! 
Helaas, zijn gade, nooit genoeg betreurd, 
Werd al te vroeg aan zijne zijde ontscheurd, 
En 't lieve kind, tot troost hem bijgebleven, 
Was de eenge band, die nog hem boeide aan 't leven. 
Van al zijn zorg was zijn elize 't doel, 
Het voorwerp van zijn innigst zielsgevoel, 
Het middelpunt van al zijn liefde, als vader 
En teederminnend echtgenoot te gader. 
Hoe sloeg zijn hart van vreugd, toen 't eerste woord 
Nog stamelend werd uit haar mond gehoord! 
Met welk een zorg bestuurde hij haar schreden, 
Als zij voor 't eerst aan zijne hand dorst treden! 
Toen bragt hij haar, daar, waar de beeldtuis hing 
Der dierbre vrouw, van wie zij 't licht ontving, 
En leerde haar den naam van moeder spreken, 
En zag haar aan, als zou hem 't harte breken! 
 
Zoo groeide ze op, een lief, aanvallig wicht, 
Met moeders beeld op 't vriendlijk aangezigt, 
Met moeders lach, die van koralen lippen 
In schuldlooze englenvreugd scheen af te glippen. 
Haar leest was fijngevormd; zoo 't scheen, te teer 
Voor de aarde en meer bestemd voor hooger sfeer. 

{==219==} {>>pagina-aanduiding<<}

Een zachte gloed straalde uit haar donkere oogen, 
Beschaduwd door haar volle wenkbraauwbogen. 
Het teederst waas van onschuld en van jeugd 
Gloeide op haar wang bij schuldelooze vreugd, 
Maar werd er vaak door 't schittrendst wit verdreven, 
Bij leed of pijn van 't kinderlijke leven. 
Dan zwol een zuchtjen uit haar borst omhoog, 
Of welde een heldre traan in 't droevig oog, 
Die onbemerkt haar vloeide langs de wangen, 
Of siddrend bleef in 't zijden ooghaar hangen. 
- Ach, 't jeugdig kind heeft ook zijn zielsverdriet, 
Al telt een later tijd dien kommer niet. 
't Is ijdle waan, dat immer 's levens jaren 
In ongestoord genoegen ons ontvaren. 
Het kind is mensch; de mensch een grooter kind, 
Dat smart of vreugde in ijdelheden vindt 
Van de eigen waarde, als die voor 't kinderharte 
De bronnen zijn van blijdschap of van smarte, 
Wij, dwazen, zien den rasgevloeiden traan 
Van 't schreijend kind met wrevlige oogen aan, 
Alsof ook daar niet menig traantje welde 
Om angst of pijn, die even smartlijk knelde, 
Als die het hoofd des mans met rimpels groeft, 
Of ook bij hem der tranen troost behoeft! - 
 
Ach, niemand, die elize's smart bespeurde, 
Wanneer het meisje in stille droefheid treurde, 
Bleef bij het zien van hare tranen koel; 
Zoo luide sprak het innigst zielsgevóel 
Uit blik en houding, ook schoon zij haar lippen 
Geen enkel woord van droefheid liet ontglippen. 
Haar hart was ligt bewogen, en haar oog 
De spiegel van haar ziel. Een wolk omtoog 
Bij 't minste leed den gloed, die heldre stralen 
Op al, wat haar omringde, neer deed dalen. 
Maar 't rein genot, dat elke vreugd haar gaf, 
Straalde even spoedig op haar aanschijn af. 
Want als haar ligchaam, fijngevormd en teeder, 
Gaf 't ieder indruk van haar boezem weder. 
Het was, gelijk de ligt beweegbre plant, 
Die, voor den minsten druk van 's menschen hand 

{==220==} {>>pagina-aanduiding<<}

Aandoenlijk, 't fijnst gevoel ons kan verraden 
Door 't ijlings sluiten van haar teedre bladen. 
Zoo stond, wat zij gevoelde, in duidlijk schrift, 
In houding, oog, gelaat als ingegrift. 
Steeds was haar blijdschap innig, nooit luidruchtig, 
Maar stil en zalig, en haar smart niet vlugtig 
Of ras vergeten, diepgevoeld, verzacht 
Door stil geduld, gedragen zonder klagt. 
 
Zoo was elize in de eerste jeugd van 't leven, 
Als 't zaad ontkiemt, dat later vrucht zal geven, 
Terwijl de aandoenlijkheid van 's meisjes hart 
Door 's vaders voorbeeld nog vermeerderd werd. 
Hij was de leeraar van haar jeugd. De vreugde, 
Die, meer dan elk genot, zijn ziel verheugde, 
Was: met het lieve kind den kostbren schat 
Van kennis, dien zijn geest verzameld had, 
Te deelen, met van blijdschap schittrende oogen 
't Ontwikkelen ga te slaan van 't denkvermogen, 
Te zien, hoe in de kinderlijke ziel 
De vonk als leven scheppend nederviel. 
Hoe ieder voorwerp, dat hare aandacht wekte, 
Den rijkdom van haar geest en hart ontdekte, 
Hoe soms één woord met onweerstaanbre kracht 
Haar ganschen boezem in beweging bragt, 
En hoe 't gevoel, dat in zijn binnenst gloeide, 
In hare ziel onmerkbaar overvloeide, 
Een zachten gloed in 't kinderhart ontstak, 
En uit haar blik, haar traan, haar glimlach sprak. 
Gods schepping was het leerboek zijner wijsheid, 
Dat, onuitputtelijk voor jeugd en grijsheid, 
Een onwaardeerbren, nooit volprezen schat 
Der hoogste en reinste wetenschap bevat, 
Die 's menschen geest, ver boven de aard verheven, 
Reeds hier in zuivre aanbidding Gods doet leven! 
 
Zijn pastorij lag in een vriendlijk dal, 
Van heuvelen omringd. Een waterval 
Kwam klaterend van uit de hoogte schieten 
En murmlend door de vruchtbre dalen vlieten, 
Terwijl het frisch en altijd kabblend vocht 
In 't gindsche meer zijn laatste rustplaats zocht. 

{==221==} {>>pagina-aanduiding<<}

Geen bergstroom was het, die met dolle woede 
Van rots en klip al dondrend nederspoedde; 
Maar stil en vriendlijk sprong het helder nat, 
Dat op de heuvlen zijnen oorsprong had, 
Nu in zijn bedding zachtkens voortgegleden, 
Dan hupplend langs de steenen, naar beneden. 
Een statig woud steeg langs den bergrug op. 
Een slingrend voetpad voerde naar den top, 
Van waar de blik op 't heerlijk schouwspel staarde, 
Dat van nabij en ver zich openbaarde. 
Hier zag het oog een kronkelenden stroom 
En stad en dorp, langs zijnen oeverzoom 
Verspreid, en witte zeilen, door de stralen 
Der zon verguld, als zij ter kim ging dalen. 
Ginds blaauwde een bergtop aan den horizon, 
Waarop men nog den bouwval vinden kon 
Van 't trotsch kasteel, dat langverloopen dagen 
In al de praal van magt en grootheid zagen. 
En golvend breidde zich meer van nabij 
De lange bergrug uit aan 's wandlaars zij. 
Hier steeg de rook in blaauwe kronkelingen 
Uit hutjes op, die aan de bergen hingen; 
Daar stuitte 't oog op schaduwrijk geboomt, 
Dat digtgetakt de heuvelen omzoomt, 
Waar in de lente duizend nachtegalen 
Het vreugdelied ter eere Gods herhalen. 
Hier golfde in goudgele aren 't rijpe graan; 
Daar naast zag 't oog de witte boekweit staan; 
Ginds kwam des kerkjes grijsbemoste toren 
Zijn spitse kruin door beuk en eiken boren, 
En 't nedrig dorpje lachte aan 's heuvels voet 
Den matten wandlaar vriendlijk te gemoet. 
 
Dat was het oord, zoo vol aanvalligheden, 
Waardoor elize aan 's vaders zij mogt treden, 
Als hij met haar van 's Heeren schepping sprak, 
En heilgen eerbied in haar borst ontstak. 
Dan wees hij op Gods almagt, die het leven 
En 't aanzijn heeft aan al, wat is, gegeven, 
Maar meer nog op Zijn liefde, 't heerlijk merk, 
Het Godlijk doel, de ziel van al Zijn werk! 

{==222==} {>>pagina-aanduiding<<}

Die liefde straalde haar alomme tegen; 
Waarheen zij zag, een volle stroom van zegen 
Vloeide in de schepping rond. Gebergte en dal, 
De stroom, het vruchtbaar veld, het bosch, tgeschal 
Van 't voglenkoor, de bloem, die eenzaam bloeide, 
Het beekje, dat langs lagchende oevers vloeide, 
't Prees alles 's Hemels goedheid; 't was alom 
Voor 't welgestemde hart een heiligdom 
Der liefde, die, gedaald uit hooger kringen, 
't Gevoel ontgloeide in 't hart der stervelingen. 
‘Heb lief!’ zei dan de vader tot zijn kind, 
‘Heb lief, gelijk de Heer Zijn schepslen mint! 
Want liefde is 't Godlijk deel, den mensch gegeven 
De troost, de vreugd, de heiligheid van 't leven!’ 
Zoo sprak hij; en het ligt ontvlamd gevoel 
Van 't meisje bleef bij zulk een taal niet koel. 
Haar ziel was liefde, die, het doel haars levens, 
Den Schepper minde en in Hem 't schepsel tevens. 
Hoe wel was 't haar, wanneer ze in 't avonduur, 
In de eenzaamheid, bij 't sluimren der natuur, 
In 't stille dal of donker bosch mogt dolen, 
Voor ieders oog, dan dat van God, verscholen! 
Hoe dikwijls lag zij daar, het hart bezield 
Van dankbaarheid, voor Hem terneergeknield, 
En stortte 't uit in zachtgeslaakte toonen, 
Wat diep gevoel in hare borst mogt wonen, 
En was gelukkig, schoon een stille traan 
Van zoeten weemoed in haar oog mogt staan! 
 
Vaak vloot de traan van liefdrijk mededoogen, 
Ligt opgewekt, uit 's meisjes zielvolle oogen, 
Wanneer ze aan 's vaders zij de hut betrad, 
Waar leed of armoe zich gevestigd had. 
Dan was ze een troostende Engel, die het lijden 
Hielp dragen, en de bron van zoet verblijden 
Weer vloeijen deed, een redster in den nood, 
Die hulp, of, waar die faalde, tranen bood. 
Waar zij verscheen, mogt de armoe uitkomst hopen. 
Waar droefheid was, haar hart stond allen open, 
En deelde in 't leed met diepgeroerde ziel, 
Alsof de smart haar zelv' te beurte viel. 

{==223==} {>>pagina-aanduiding<<}

Thans waren achttien korte levensjaren 
Voor 't lief, aanvallig kind voorbijgevaren; 
En 't was een maagd, zoo schoon, als goed en zacht, 
Een frissche en teedre bloem, die door haar pracht 
Het oog verrukt, als de uchtend aan komt breken, 
Maar ach, wier bloei vóór d'avond is bezweken! 
Een enkle stormvlaag loeit met woest geweld, 
En 't bloempje ligt geknakt, terneergeveld! 
Dat was, elize, uw beeld! De wreede slagen 
Des onspoeds kon uw teeder hart niet dragen! 
 
Niet ver van 't dorp, verborgen in het woud, 
Verrees een slot, in ouden tijd gebouwd, 
Een aadlijk landgoed, maar dat nu sinds jaren 
Vergeten was geweest bij de eigenaren. 
Thans was het weer bewoond. Het huisgezin 
Des landheers trok de aloude woning in, 
En 't dorp, het nedrig oord van boersche zeden, 
Aanschouwde nu de pracht en zwier der steden. 
Beklaagbre rijkaard! die zelfs op het land 
De vrije en ongedwongen vreugd verbant, 
U zelf aan d'ijzren boei der mode kluistert, 
Slechts naar haar stem en dwaze wetten luistert, 
En met de nedrigheid en d'eenvoud spot 
Van 's landbewoners stil, vergeten lot! 
Wat zoekt gij hier? Geen landelijke vreugde, 
Die ooit den slaaf van rang en stand verheugde! 
Slechts hij, die steedsche praal en pronk vergeet, 
Vindt wellust in het geurig bloemtapeet, 
In 't statig bosch, waar duizend voglen zingen, 
In 't vruchtbaar veld, waar nijvre dorpelingen, 
Bij boersch gezang, in 't goudgekleurde graan, 
Het loon van moeite en zweet, de sikkel slaan. 
Ontwijk' hij 't land, wien, wars van gulle zeden, 
Het juk behaagt, getorscht in hoofsche steden! 
Hij heeft voor 't reinst genieten geen gevoel, 
En 't wonder van Gods schepping laat hem koel. 
 
Niet zoo was herman, de oudste van de zonen 
Des edelmans, die 't slot thans kwam bewonen. 
Zijn ziel stond open voor de stille vreugd, 
Waarmeê natuur 't eenvoudig hart verheugt. 

{==224==} {>>pagina-aanduiding<<}

Hem was het zaligheid, van dwang ontslagen, 
In 't vrije veld, bij 't vroegste morgendagen, 
Te dwalen, of in 't woud, met gretig oor, 
Te luistren naar het lied van 't voglenkoor, 
Of op 't gebergt, bij 't vallend schemerduister, 
Te staren op den purperkleurgen luister, 
Die, als de dagvorstin in 't westen zonk, 
Met goud doormengd, nog aan de kimmen blonk. 
Dan was hij diep tot in de ziel bewogen, 
En sprak verrukking uit zijn schittrende oogen. 
Zijn hart was weekgestemd, helaas, te zacht 
Voor jonglingsmoed of fiere mannenkracht. 
Wanneer verbeelding hem in later jaren 
Zijns levens tooverde, de beelden waren 
Steeds die van vreugd, van liefdes zoet genot, 
Van zacht gevoel, van stil en vreedzaam lot; 
Nooit die van manlijk vuur, van stoute daden, 
Die eergevoel en heldenmoed verraden. 
 
Eens doolde hij, in stillen avondstond, 
Door 't eenzaam bosch in zoete mijmring rond, 
Toen onverwacht een zangstem hem kwam storen, 
En, door een luit verzeld, zich dus liet hooren: 
 
Wees welkom, avondduister! 
Gij brengt mij zegen aan. 
Ginds rijst in stillen luister 
De zilverblanke maan. 
Ik zie haar zachte stralen 
Op tak en bladren dalen; 
Het lied der nachtegalen 
Weergalmt in 't digt geboomt, 
En mengt zich in 't geklater 
Van 't kabbelende water, 
Dat van de bergen stroomt. 
 
O stil en zoet genoegen, 
Dat de avond brengen mag, 
Na 't rustloos, werkzaam zwoegen 
Van d' afgeloopen dag! 
Hier, eenzaam neergezeten, 
Mag ik 't gewoel vergeten, 
Dat dwazen blijdschap heeten, 

{==225==} {>>pagina-aanduiding<<}

Hun hoogst en eenig doel. 
Ach, al die ijdle vreugde, 
Wien ze ook de ziel verheugde, 
Mij laat zij 't harte koel. 
 
Hier stroomen zaligheden 
In mijnen boezem neer, 
Als ik mijn zielsgebeden 
Mag zenden tot den Heer. 
Hier doen Zijn zegeningen, 
Die duizendvoud me omringen, 
Mij 't dankbaar loflied zingen; 
En 't diepgeroerd gemoed, 
Door liefde- op liefde-teeken 
In heilig vuur ontsteken, 
Ontvlamt in liefdegloed. 
 
Hier zweeg het lied, en 't laatst akkoord der luit 
Stierf zachtkens op des windjes adem uit. 
De jongling had verbaasd die zoete zangen 
Met gretig luistrende ooren opgevangen; 
Hij waagde 't naauwlijks te aadmen, en hij stond 
Verrukt, als vastgeketend aan den grond; 
Geen enkle voetstap dorst hij voorwaarts treden, 
Bevreesd, dat door het ritslen van zijn schreden 
Hij wierd ontdekt, en 't liefelijk akkoord 
Van luit en stem door zijne komst gestoord; 
Maar toen de laatste naklank had gezwegen, 
Toen sloop hij langs de kronkelende wegen, 
En tuurde en zocht naar haar, wier lieve mond 
Den vromen avondzang ten hemel zond. 
En weldra zag hij, onbemerkt genaderd, 
En nog bedekt door struiken en gebladert, 
De schoone maagd, die eenzaam nederzat 
En zich in zoet gepeins verloren had. 
Haar zielvol oog staarde opwaarts naar den hemel, 
Alsof haar geest, van uit het aardsch gewemel, 
Reeds naar een hooger sfeer zich heffen mogt, 
En ginds een woonplaats, harer waardig, zocht. 
Haar luit was zachtkens aan haar hand ontgleden, 
En 't scheen, alsof ze, in stilte, in haar gebeden 
't Gevoel ontlastte, dat een heilgen gloed 
Ontbranden deed in 't engelrein gemoed. 

{==226==} {>>pagina-aanduiding<<}

Waar was de jongeling, die, onbewogen, 
Zulk een tooneel met onverschillige oogen 
Aanschouwen kon, wiens stug en ijskoud hart 
Door zooveel schoonheid niet betooverd werd? 
In herman's ziel, geschapen tot beminnen, 
Sloop onbemerkt voor 't eerst de liefde binnen. 
Verrukt, beschroomd, maar wonderwel te moe, 
Trad straks de jongling naar elize toe, 
En sprak haar aan met kunstelooze woorden, 
Wier toon en zin haar schuldloos hart bekoorden. 
Hij sprak met zacht gevoel en jeugdig vuur 
Van 't godlijk schoon der landlijke natuur, 
Van 't zoet genot, in lieflijke avondstonden 
In 't eenzaam dal of op 't gebergt gevonden, 
Wanneer het hart, in dankbaarheid ontgloeid, 
Van vrome zielsgebeden overvloeit. 
Wat in haar eigen boezem lag besloten, 
Dat gaf hij sprake. Zijn gedachten vloten 
Als uit haar ziel, en 't meisje zag, verrukt, 
Wat zij gevoelde, in woorden uitgedrukt. 
 
Zoo viel de vonk in beider boezem neder, 
Die 't hart ontvlamt, en die niet ligtlijk weder 
Gedoofd wordt, als zij eens der liefde gloed 
Ontstoken heeft in 't argeloos gemoed. 
't Vertrouwlijk schemeruur vlood pijlsnel henen; 
En toen de tijd van scheiden was verschenen, 
En 't meisje huiswaarts spoedde, snelde hij 
Langs 't kronklend voetpad voort aan hare zij, 
En trad met haar haar stille woning nader, 
En werd begroet door haar eerwaarden vader. 
Een vriendlijke ernst en gulle eenvoudigheid 
Lag op 't gelaat des grijsaards uitgespreid. 
Opregtheid, vreemd aan 's werelds ijdelheden, 
Was 't kenmerk van zijn kunstelooze zeden. 
Hij heette herman welkom, en 't onthaal 
In 't gastvrij huis verzegelde zijn taal. - 
Zoo spoedde de avond ongemerkt schier henen, 
Daar de uren bij 't genot te snel verdwenen. 
 
Maar dag aan dag vond thans het paar bijeen. 
Nu doolden zij in 't stille woud alleen, 

{==227==} {>>pagina-aanduiding<<}

Of zwierven vrolijk door de vruchtbre dalen, 
En hoorden naar 't gezang der nachtegalen, 
Die 't kreupelhout bevolkten, of hun voet 
Beklom 't gebergt met onbezweken moed, 
Of volgde 't beekje, dat zijn heldre wateren 
Met zoet gedruisch langs steen bij steen deed klateren. 
Dan vleiden zij, vermoeid, zich, keer op keer, 
Op 't zachte mos of geurig heikruid neer, 
Om, opgetogen, 't vergezigt te aanschouwen, 
Of woorden van het innigst, zoetst vertrouwen 
Te fluistren, bij het schuldeloos genot 
Der reinste vreugd van 's werelds wissellot. 
 
Zoo vlood de lente heen. De korte weken 
Des zomers waren al te snel verstreken. 
De herfst had d'oogst gegaard en 't blozend ooft, 
Dat lentes bloei niet vruchtloos had beloofd. 
Een bruine verw verkleurde 't groene loover; 
De najaarswind blies 't ledig graanveld over, 
En wie uit weelde of smaak op 't land verscheen, 
Trok met verlangend hart weer stadwaarts heen. 
 
Ook herman zag met al te rassche schreden 
Den ver gewenschten morgen nader treden, 
Die hem het stadsgewoel terug doen zien 
En dwingen zou elize's zij te ontvliên. 
Nog had hij niet, schoon lang in liefde ontstoken, 
Haar 't teeder woord der liefde toegesproken. 
Is 's jonglings hart van rein gevoel ontgloeid, 
Een kiesche schroom houdt lang zijn tong geboeid; 
Maar wat hij voelt, verraadt zoo menig teeken, 
Al waagt hij 't niet, het moedig uit te spreken. 
Ook herman zweeg. Maar houding, blik en stem 
En teedre handendruk verrieden hem, 
En zeiden, meer dan woorden 't zeggen konden, 
Hoe heel zijn ziel aan 't meisje was verbonden. 
Doch nu, in 't afscheidsuur, het minnend hart 
Geroerd, verteederd door de scheidenssmart, 
Ontvloeide 't zoet geheim des jonglings lippen, 
En hoorde hij 't, weerkeerig, haar ontglippen, 
De erkentnis van den eersten liefdegloed, 
Dat hoogst geluk van 't jeugdige gemoed! 

{==228==} {>>pagina-aanduiding<<}

O zaligheid, die ééns slechts wordt genoten, 
Bij 't heiligste verbond op aard' gesloten, 
Dat hart aan hart en ziel aan ziel verbindt, 
En in den tijd reeds hemelwellust vindt! 
 
En herman ging, van blijdschap opgetogen, 
Die glansrijk straalde uit 's jonglings schittrende oogen. 
Elize bleef in 't eenzaam dorp alleen, 
Maar met hem vlood haar stil geluk niet heen. 
Herinnering riep liefelijke droomen 
Voor haren geest. Zij waren weergekomen, 
Die dagen, rijk aan zoete vreugd, toen hij 
Door bosch en dal ronddoolde aan hare zij! 
Nu tooverde verbeeldings alvermogen 
Haar de eerste ontmoeting met haar vriend voor oogen. 
Dan zag zij hem, gelijk de scheidensstond 
Hem in haar schuchtre liefde zalig vond. 
Zij zocht de plekjes weder, nooit vergeten, 
Waar ze aan zijn zij gelukkig had gezeten, 
Of greep haar luit en zong met zachte stem 
De liedren weer, die ze eenmaal zong met hem. 
Zoo leefde zij, uit de eenzaamheid van 't heden 
Als weggerukt, in 't zalige verleden. 
Een korte tijd, de lente daalde neer, 
En met haar kwam de dierbre hartvriend weer. 
Dan zou de rijke bron van 't reinst genieten 
Weer langs haar weg met milde stroomen vlieten, 
En zijne liefde, 't hoogste levenszoet, 
Had dan de smart des afzijns ras vergoed! 
 
Zoo droomde zij de schoonste levensdroomen. 
Hoe had zij ook voor ontrouw kunnen schroomen; 
Zij, nog van 's werelds dwaasheên onbewust, 
En op den vriend, als op zichzelv' gerust? 
Onnoozle! die onwankelbaar vertrouwen 
Op 't hart eens zwakken jongelings durft bouwen! 
Hoe duur koopt gij 't genoegen, nu gesmaakt, 
Als ge uit dien zoeten waan te laat ontwaakt! 
 
De barre winter was in 't eind verdwenen, 
En 't jeugdig groen op 't lagchend veld verschenen. 
De boomgaard was gesierd met bloesemdos, 
En 't voglenlied weergalmde in 't berkenbosch. 

{==229==} {>>pagina-aanduiding<<}

Natuur mogt met verjongde schoonheid prijken, 
En noodigde uit, de sombre stad te ontwijken. 
Met stille blijdschap had elize 't vliên 
Van 's winters laatste vlagen aangezien. 
Hoe sloeg haar 't hart van heimelijk verlangen, 
Toen lentelucht dien winter had vervangen! 
Hoe wenschte zij naar 't uur, met smart verwacht, 
Dat haar den vriend, den dierbre, wederbragt! 
Ach, dag op dag vlood heen in vruchtloos hopen. 
Reeds was de Meimaand traag voorbijgekropen, 
En nog, nog brak de blijde stond niet aan, 
Waarop haar zielsverlangen werd voldaan. 
Wat hoopt gij nog? O, vruchtloos zoekt uw harte 
Nog uitstel voor de droeve boezemsmarte! 
Vergeefs, vergeefs u heimlijk nog gevleid! 
Uw argloos hart werd al te wreed misleid, 
En hij, de ontrouwe, die u eens zoo teeder 
Te minnen scheen, keert nimmer tot u weder! 
Helaas, de jongeling, te zwak van geest, 
Was voor beproeving niet bestand geweest. 
Lafhartig had hij woord en trouw geschonden, 
Ofschoon zijn hart aan 't meisje bleef verbonden. 
Een rijke bruid, uit adellijk geslacht, 
Had 's vaders strenge wil hem toegedacht, 
En, door de vrees voor zijnen toorn gedreven, 
Had herman 't heil van heel zijn volgend leven, 
Elize's heil geofferd, en zijn hand 
Aan de onbeminde bruid te dwaas verpand. 
Rampzaalge zwakheid, die tot 's levens ende 
Hem straffen zal met zelfgewrochte ellende, 
En 't harte breekt der maagd, die, wreed misleid, 
Haar levenshoop en zielerust beschreit! 
 
Ja, 't harte brak, toen ze uit den droom ontwaakte, 
Die maanden lang haar zoo gelukkig maakte. 
Zijn liefde had aan haar bestaan een doel, 
Een heerlijk doel geschonken, en 't gevoel 
Van wederliefde had een hooger leven, 
Een schooner aanzijn aan haar ziel gegeven. 
En thans - zij stond met bloedend hart alleen. 
't Geluk, met zekerheid verwacht, verdween, 

{==230==} {>>pagina-aanduiding<<}

En plotsling had de wreede slag getroffen, 
Die al haar hoop in 't niet deed nederploffen. 
Een doodsche leegte, als die van 't zwijgend graf, 
Daalde in haar diepgewonden boezem af. 
Haar droefheid was geen smart, door luide klagten, 
Die 't treurend hart verligten, te verzachten. 
Neen, wat zij leed, bleef in haar ziel gesmoord; 
Geen enkle klagt werd uit haar mond gehoord. 
De stille traan alleen, die 't oog ontvloeide, 
Dat thans niet meer van vroeger luister gloeide, 
De blos, die ijlings op haar wang verscheen 
En vlugtig weer van 't bleek gelaat verdween, 
De matte glimlach, die aan hare lippen 
Niet, dan met moeite en zeldzaam, scheen te ontglippen, 
De zucht, die 't hart zoo vaak ten hemel zond, 
De rustloosheid, die nergens vrede vond, 
Het doelloos zwerven van haar blik, haar pogen 
Om kalm te schijnen voor haars vaders oogen, 
De afwezigheid van geest, vergeefs geweerd 
En telkens, als haars ondanks, weergekeerd, 
Dat sprak zoo luid, als klagten 't immer konden, 
Van 't grievend leed, zoo smartlijk ondervonden. 
Meest zocht zij de eenzaamheid, waar ze, onbespied, 
Den vrijen loop aan hare tranen liet, 
Of nam haar Bijbel, om in 't boek der boeken 
Voor 't lijdend hart den besten troost te zoeken, 
Of greep weemoedig naar haar dierbre luit, 
En stortte aldus haar stille droefheid uit: 
 
Wat buigt ge u neer, mijn ziel, en treurt 
Om 's levens vreugd, u wreed ontscheurd? 
Helaas, het deel van 's menschen dagen, 
Wat is het anders, dan den last, 
Zijn moede schoudren opgetast, 
Met vrome lijdzaamheid te dragen? 
 
'k Smaakte eenmaal 's levens reinst genot, 
En zag door Uwe gunst, mijn God, 
De zon der vreugde voor mij blinken. 
Ach, leer mij nu, met stil geduld, 
Den lijdenskelk, dien Gij mij vult 
En op de hand zet, ledig drinken! 

{==231==} {>>pagina-aanduiding<<}

Den schoonen droom van 't jeugdig hart, 
Nog onbewust van 's levens smart, 
Ook ik, ik heb dien mogen droomen! 
'k Ontwaakte vroeg, en 's werelds loop 
Had reeds mij vreugde en rust en hoop, 
En wat me aan 't leven boeide, ontnomen! 
 
'k Wensch van die wereld thans niets meer. 
Ach, spoedig leg ik 't hoofd ter neer 
En sluit het oog, vermoeid van 't weenen! 
Ik zal mijn weg geduldig gaan. 
Ginds lacht mij troost en blijdschap aan; 
Daar snelt mijn geest in hope henen! 
 
Zoo klonk haar zang; en vrome blijdschap straalde 
Van 't uitgeteerd gelaat. Vertroosting daalde 
In haren boezem af, en zielevreê 
Bragt balsem voor het grievend hartewee. 
Haar eenge vreugd, te midden van haar lijden, 
Was, in den nood den droeve te verblijden, 
Te troosten, als 't gewigt van 's levens leed 
Den armen of bedrukten zuchten deed, 
En, onder 't juk der smarte zelf gebogen, 
Bij hem den traan des kommers af te droogen. 
Zoo sleet ze een korten tijd. Toen zonk ze in 't graf, 
En lei den last van 's levens droefheid af. 





Historie der verjaagde protestanten van het Ziller-dal.

(Vervolg en slot van bl. 86.)

Men mag vragen, van waar het is, dat de Oostenrijkers, die in andere deelen van hun gebied het Protestantisme dulden, zulks in de vallei van de Ziller niet deden. Het eenvoudige antwoord is, dat, tot op dezen tijd, er in de gansche nabuurschap geene Protestantsche gemeente was, en dat de Roomsche geestelijkheid bevreesd was, dat hare verschijning door den afval van het grootste deel der bevolking gevolgd zou worden; en wij kunnen geen' twijfel voeden, dat zij voor die vrees grond hadden. Ware er

{==232==} {>>pagina-aanduiding<<}
verlof gegeven, om in de vallei eene kerk te openen, zoo zouden velen zich daarbij gevoegd hebben, die nu niet besluiten konden, om voor de zaak van het Evangelie huis en hof te verlaten. Hunne groote bezorgdheid, om te verhinderen, dat het Protestantisme in Tyrol eenigen wortel schoot, blijkt op de kennelijkste wijze, vooreerst uit het Keizerlijk besluit, dat zij verkregen, waarbij dengenen, die tot de Hervorming overhelden, verboden werd in het gewest land te koopen of zich eenig onroerend goed aan te schaffen, en, ten andere, uit het eindbesluit, hen gelastende, of tot het Roomsche geloof terug te-keeren, of het Oostenrijksch gebied te verlaten.
In het jaar 1834 ontvingen zij een antwoord van Weenen, gedagteekend den 2 April, waarbij hun te kennen werd gegeven, ‘dat de regering geene reden zag, om hun verzoek toe te staan; maar dat, indien zij wenschten uit de Katholijke kerk te gaan, zij naar eenig ander gewest van het rijk hadden te verhuizen, alwaar reeds eene Protestantsche gemeente bestond.’ Tot zulk eene verhuizing nogtans gevoelde de meerderheid geen' lust. Zij besloten te regt, dat, wanneer zij eene nieuwe woonplaats moesten vinden, het beter ware eene te zoeken, die niet verdonkerd was door gewetensdwang. De noodzakelijkheid, welke hen dwong naar een nieuw vaderland uit te zien, leerde hen aan een de voorkeur te geven, waar de wet niet enkel bestond, maar billijk ten uitvoer werd gelegd, waar het Christendom niet enkel beleden werd, maar zijne levenskracht door goedertierenheid en een zachtmoedig onderwijs van onkundigen openbaarde; zij verzochten derhalve om paspoorten tot verlating van het Oostenrijksche gebied, en bekwamen, na verloop van zeven maanden, een antwoord, gedagteekend den 7 Maart 1835, 't welk hun zelfs het voorregt eener vrijwillige ballingschap ontzeide. Het volk werd echter niet aan 't wankelen gebragt. Zij namen nu vastelijk voor, een land te verlaten, dat door onregtvaardige Regenten zoo ongelukkig werd gemaakt, en verkondigden, in 1836, dit besluit, in behoorlijken vorm, aan de Overheden, die daarvan te Weenen berigt gaven. En

{==233==} {>>pagina-aanduiding<<}
nu beval het Hof, dat twee jaren vroeger hun geene paspoorten had willen geven, hun, binnen vier maanden, het Oostenrijksch gebied te ontruimen. De bijzonderheden hiervan werden, vroeg in het jaar 1837, door j. fleidl aan eenige vrienden in Beijeren medegedeeld in den volgenden brief:

‘Zeer waarde vrienden en broeders in den Heere!

Wij, uwe Protestantsche broederen in het Ziller-dal, geven u berigt van den toestand, waar wij ons thans in bevinden, en waarvan wij geene kennis droegen, toen wij jozef gruber tot u zonden. De zaak is deze: op den 12 Maart kwam de District-kapitein in het Ziller-dal, en riep ons allen op, de eersten op den 13 en de laatsten op den 17 Maart, om voor hem te verschijnen; 't geen wij met alle verschuldigde gehoorzaamheid deden. Daarop stond hij op, en zeide, dat hij dien dag niet verscheen als District-Kapitein, maar als de Keizer zelf, om ons de keizerlijke beslissing van den 11 Januarij aan te kondigen, vervat in de volgende punten:

1.Dat wij tot de Roomsch-katholijke kerk moesten terugkeeren, of ons vaderland verlaten; dat hij geene Protestantsche gemeente in Tyrol wil dulden.

2.Dat ons de keus gegeven werd, om of naar Oostenrijksche gewesten, waar Protestantsche vergaderingen zijn, te worden overgebragt, of buitenslands te verhuizen.

3.Dat wij binnen veertien dagen verklaren moesten, wat wij verkozen.

4.Dat, van den dag onzer verklaring, ons een tijd van vier maanden zou vergund worden, hetzij tot onze overbrenging, hetzij tot onze verhuizing.

5.Dat, indien wij, binnen vier maanden, niet tot het eene of andere gereed waren, onze vrijheid van keuze ten einde zou zijn, en de Keizer ons plaatsen zal, waar het hem goeddunkt.

Daarop vraagden wij paspoorten, om uit te zien naar eenige plaats, werwaarts wij gaan zouden; waarop het antwoord was: “wanneer gij u verklaard zult hebben,

{==234==} {>>pagina-aanduiding<<}
zult gij paspoorten hebben, doch niet eerder.” Wij namen toen in overweging, uit al wat ons van vroegere dagen bekend was, en wat wij kortelings gehoord hadden, dat onze broederen in den geloove in Oostenrijk verdrukking leden. Wij dachten insgelijks aan de 30,000 Saltzburgers, die, ter zake van de Godsdienst, verpligt waren hetzelfde pad in te slaan, en hoe de Koning van Pruissen hen minzaam ontving. Wij hebben gehoord, dat de tegenwoordige Koning mede een goed en vroom man, en een vriend der Protestantsche kerk is; en daarom waagden wij het, met uitzondering van acht personen, die naar Oostenrijk gaan, in het vertrouwen op den goeden Koning, ons voor het buitenland te verklaren. Velen verklaarden nu hetzelfde, van wie ons te voren niets bekend was: het getal van hen, die zich ter verhuizing hebben aangegeven, bedraagt tusschen de vier- en vijfhonderd zielen, en wij hadden ten oogmerk, zoodra wij een paspoort konden verkrijgen, één' onzer naar Pruissen te zenden, om eene veilige en minzame ontvangst voor allen te vragen. Maar nu weigeren zij het paspoort; en wij weten niet, wat hier het einde van zijn zal. Nu herinneren wij ons het 5de punt, zeggende: “Indien gij binnen dien tijd niet gereed zijt, zal de Keizer u plaatsen.” Wij bidden u derhalve allen en elk uwer in 't bijzonder, dat gij voor ons wilt tusschenkomen bij den Koning, en hem van onzen toestand onderrigten; en, zoodra iemand onzer een paspoort bekomen kan, zal hij zelf naar Pruissen gaan, en wij zullen op uwe onderrigting wachten: maar, mogt het gebeuren, dat zij ons geen paspoort naar Pruissen wilden geven, doe den brenger weten, of hij met zijn' arbeiders-pas Pruissen niet binnen kan komen; hij zal op Pinkster-zondag naar huis keeren. Indien het voor dien man mogelijk is, met zijn' arbeiderspas in
Beijeren en Pruissen te komen, zouden wij hem wenschen te zenden. Zoo wij slechts wisten, dat de Koning van Pruissen ons wilde ontvangen, zouden wij hem getrouw en opregt dienen, gelijk wij den Keizer gediend hebben.

{==235==} {>>pagina-aanduiding<<}

Wij groeten u en allen, en bidden voor alle mogelijke dingen.

johan fleidl.’

De goede Koning van Pruissen had intusschen reeds de tijding van deze onderdrukking in Oostenrijk vernomen; en een andere goede Koning, onze eigene, laatste overledene Souverein, had ook het verhaal van wreedheid en onregt gehoord. (*)
Het is eene voorbedachte logen van Paapsche agenten, die de godsdienstige beweging in Oostenrijk als eene Pruissische opstoking tegen die Mogendheid voorstellen. Het is waar, dat de Protestanten in Beijeren, reeds in 1834, berigten omtrent Paapsche vervolging naar Berlijn zonden; maar de Pruissische regering mengde zich, noch regtstreeks, noch zijdelings, in de zaak. Zij hoopte, dat het geduld en stille gedrag der bewoners van het Ziller-dal hen eindelijk verdraagzaamheid zou doen vinden. Het was niet, dan vóór de openlijke daad van het besluit van den 11 Januarij 1837, dat eenig Protestantsch Hof van de zaak kennis nam: en na dien tijd zou het stilzwijgen onvergeeflijk zijn geweest. Tyrol en Saltzburg behooren tot het gebied van het Duitsche Bondgenootschap; en Oostenrijk had zich, door de teekening der groote grondverbindtenis van den 8 Junij 1815, plegtig verbonden tot het onderhouden van deszelfs eerste artikel, 't welk dus luidt: ‘Verschil van godsdienstige overtuiging kan, binnen het gebied van het Duitsche Bondgenootschap, geen' grond geven tot onderscheid in het genot van burgerlijke en staatkundige regten.’
Tot eeuwige eer van willem den IV (van Engeland) zij het opgeteekend, dat hij de eerste was, die zich de zaak aantrok. Meermalen wekte hij, in Februarij en Maart 1837, den Koning van Pruissen op, om tusschenbeide te komen. Zij hadden beide aan de Bondsacte deel genomen - zij hadden beide hare onderhouding gewaarborgd; zij konden hare bepalingen niet onder den voet zien treden

{==236==} {>>pagina-aanduiding<<}
tot de verdrukking en den ondergang der Protestanten van Tyrol, zonder opoffering van alle beginselen van zelf-achting, menschelijkheid, waarheidsliefde, eer en Godsdienst. De Koning van Engeland en Hanover vond geen gebrek aan medegevoel bij zijn' Pruissischen broeder, een' waardig' afstammeling van die Vorsten, die hunne armen openden, om de slagtoffers van het Pausdom, uit Frankrijk, Saltzburg en Bohemen vlugtende, te ontvangen. Hij was even vast bepaald, als Koning willem; maar hij verlangde zoo beleefd mogelijk te handelen omtrent den Keizer van Oostenrijk, en daarom, in stede van den vorm eener diplomatike tegenspraak te volgen, die van eene openlijke blootlegging van staatkundige overtreding en trouwbreuk vergezeld moest gaan, zond hij, in de stilte, zijn' Hofprediker, die naar Weenen ging, om bij Prins metternich uit te werken, dat aan zulke huisgezinnen, als verkozen het land te verlaten, verlof en tijd ter voorbereiding mogt vergund worden, daar hij bereid was ze allen te ontvangen. Eene herroeping of verandering van het besluit van verbanning werd niet gevraagd, onder anderen daarom, dat een langer verblijf in Tyrol, onder zulke omstandigheden, niet wenschelijk had kunnen zijn voor de Protestanten zelve. Inderdaad, terstond na het vertrek van 's Konings Hofprediker uit Berlijn, op den 23 Mei 1837, kwam de afgevaardigde van het Ziller-dal aan den Koning van Pruissen aldaar aan, om voor de slagtoffers der onverdraagzaamheid eene vreedzame woonplaats te vragen; dit was de reeds genoemde johan fleidl. Hij bood den Koning het volgende verzoekschrift aan, bijna geheel door hemzelven gesteld:

‘Zeer doorluchtige, zeer magtige Koning,

zeer genadige Heer!

In mijn' eigen' naam en dien van mijne broederen in het geloof, wier getal van 430 tot 440 beloopt, waag ik het, een' kreet van benaauwdheid op te heffen tot de grootmoedigheid en genade van uwe Majesteit, in uwe hooge waardigheid van Beschermer van het Evangelie. Met mijne gansche ziel zou ik deze bede persoonlijk en bij

{==237==} {>>pagina-aanduiding<<}
monde gedaan hebben, schoon ik te vrede ben, indien het mij vergund is dit alleen bij geschrifte te doen. Na verloop van omstreeks honderd jaren, is eene nieuwe daad van vervolging en uitbanning in ons vaderland gepleegd. Niet wegens eenige misdaden, door ons bedreven, niet wegens eenig wangedrag, waaraan wij ons schuldig maakten, maar uit hoofde van onze Godsdienst, zijn wij gedwongen, het land onzer woning te verlaten, zoo als het hieraan gehechte getuigschrift van het Landgeregt van Zill, gedagteekend den 11 dezer maand, zal aanwijzen. Het is waar, wij hebben de keus tusschen overbrenging in een ander gewest van Oostenrijk, of landverhuizing; maar, ten einde onszelven en onzen kinderen alle verdere kwelling te besparen, kiezen wij het laatste. Vroeger verleende Pruissen aan onze voorvaders, ten tijde van hunnen nood, eene wijkplaats; - wij stellen insgelijks al ons vertrouwen op God en op den goeden Koning van Pruissen. Wij zullen hulp vinden, en niet beschaamd worden.
Wij verzoeken derhalve uwe Majesteit, op het nederigst, om eene toegevende ontvangst in uwe Staten, en eene vriendelijke hulp ter gelegenheid van onze nederzetting. Wij bidden uwe Majesteit ons vaderlijk te ontvangen, opdat wij in staat mogen zijn, overeenkomstig ons geloof, te leven. Ons geloof is eeniglijk gebouwd op de leer der H. Schrift, en de beginselen der Augsburgsche belijdenis. Wij hebben beide naarstig gelezen, en zijn gekomen tot eene volle kennis van het onderscheid tusschen Gods woord en menschelijke bijvoegselen. Van dit woord kunnen, noch willen wij immer afwijken; om deszelfs wil verlaten wij huis en hof, om deszelfs wil het land onzer geboorte. Moge uwe Majesteit ons genadig toestaan, in ééne vergadering bijeen te blijven; dit zal onzen onderlingen bijstand en troost vermeerderen. Moge uwe Majesteit ons zeer genadig in een district plaatsen, welks gesteldheid eenige overeenkomst heeft met die van ons Alpen-land. Onze bezigheden zijn de landbouw en veefokkerij geweest. Twee derden van ons hebben eigendom; een derde leeft door dagelijkschen arbeid; achttien

{==238==} {>>pagina-aanduiding<<}
slechts hebben handwerken, van welke dertien wevers zijn. Moge het uwer Majesteit behagen, ons een' leeraar te geven, die aan zijn' Heer getrouw is, en een' ijverig' schoolmeester; schoon wij in 't eerst hoogst waarschijnlijk niet in staat zullen zijn, veel tot hun onderhoud bij te dragen. De reis zal kostbaar wezen, en wij weten niet, hoeveel wij naar onze nieuwe verblijfplaats zullen overbrengen; en wij en onze kinderen zijn lang van de vertroostingen der Godsdienst en de weldaden van het schoolonderwijs verstoken geweest. Indien zich ergens gebrek onder ons, bijzonderlijk onder de arbeiders, vertoonen mogt, en zij, die in betere omstandigheden zijn, geene genoegzame hulp verleenen konden, in zoo verre als zij hier een nieuw leven moeten aanvangen, zoo moge het uwe Majesteit behagen een vader te zijn voor ons allen. Moge het in 't bijzonder uwe Majesteit behagen, door hare tusschenkomst te maken, dat de toegewezen termijn van vier maanden, van den 11 Mei tot den laatsten September, verlengd worde tot de naaste lente. De verkoop van onze landhoeven, die reeds begonnen is, maar die, binnen zoo korten tijd, niet zonder verlies kan ten einde loopen, de aannadering van den winter, de zwakheid van oude lieden en kinderen, maken de verlenging van dezen termijn hoogst wenschelijk. Moge God uwe Majesteit het goede vergelden, dat zij ons doet. Getrouw, eerlijk en vol dankbaarheid, zullen wij in Pruissen blijven, en de goede trekken van onze Tyrolsche geaardheid niet afleggen. Wij zullen enkel het getal der brave onderdanen van uwe Majesteit vermeerderen, en in de geschiedenis daar staan als een blijvend gedenkteeken, dat ongeluk, wanneer het nabij het medelijden woont, ophoudt ongeluk te zijn, en dat het Evangelie, zoo dikwerf het verpligt is voor het Pausdom te vlugten, bij den grootmoedigen Koning van Pruissen bescherming vindt.

De Tyrollers van het Ziller-dal door hunnen

woordvoerder

Johan fleidl van het Ziller-dal.
Berlijn, 27 Mei, 1837.’

{==239==} {>>pagina-aanduiding<<}

Deze brief spreekt voor zich zelf: er is eene hartelijkheid en rondborstigheid in, welke den lezer terstond van de waarheid van zijnen inhoud overtuigt: er is een toon van onafhankelijkheid in, welke het denkbeeld van als een bedelaar te verschijnen verre verwijdert, en te gelijk eene betamelijke erkentenis van de werkelijke omstandigheden der ballingen. Twee derden van hen hadden door eerlijke nijverheid eigendom verkregen: zij gingen derhalve niet uit, als eene horde van behoeftige gelukzoekers. Hunne verzaking van het Pausdom was niet eene voordeelige winstberekening, maar een maatregel, die, voor het tegenwoordige, een gewis verlies, en, voor de toekomst, het gevaar van tijdelijken ondergang inhield. Sommigen onder hen waren arm, en konden misschien den bijstand van Christelijke menschlievendheid vereischen; en dit houden zij den Pruissischen Monarch ter overweging voor. Het is noodeloos te zeggen, dat dit verzoekschrift de oplettendheid vond, welke het verdiende. Terwijl fleidl zijne aanvrage te Berlijn voortzette, bepleitte de Hofprediker de zaak, met goed gevolg, te Weenen. De Oostenrijksche staatsdienaars, beschaamd in de tegenwoordigheid van een' vreemd' Protestant, stemden in al het voorgestelde toe, en poogden te laat, hunne Godsdienst van het vuile brandteeken van vervolging, en hunne staatkunde van dat van tyrannike onderdrukking te zuiveren. Hun bespottelijk berouw kwam te laat. De historie van achtjarige ontrouw en onregtvaardigheid kon niet door weinige woorden van traag toegeven worden uitgewischt, noch de rijpelijk overdachte wreedheid van hunne staatkunde door eene kortstondige en gedwongene beleefdheid vergoed worden.
De bewoners van het Ziller-dal verheugden zich over de plaats hebbende uitkomst, en begonnen met kracht voorbereidselen tot hunne reis te maken. De Pruissische regering gedroeg zich omtrent hen, met groote omzigtigheid zoo wel, als goede trouw. De Hofprediker kwam met afgevaardigden van het Ziller-dal te Kreuth in gesprek, en deelde hun de kerkelijke betrekkingen van Pruissen mede; en een Staatsraad werd afgezonden, om hun de burger-
{==240==} {>>pagina-aanduiding<<}
pligten voor te houden, waaraan zij, zich in Pruissen nederzettende, zouden verbonden zijn. Zij waren volkomen tevreden: de wijze, waarop zij waren opgeleid, had hen van alle secten-onderscheidingen vrij gemaakt, en leerde hen, zich aan het wezen van het Protestantsche geloof te houden. Hunne Godsdienst vermaande hen, zich aan elke verordening der burgerlijke overheid te onderwerpen: zij begonnen derhalve met ijver de karren en wagens voor de reis te maken, en over hunne huizen, landen en verdere bezittingen te beschikken: zij vonden weldra koopers, en waren, tegen verwachting, gelukkig in het vervreemden van dezelve op gunstige voorwaarden. Men heeft verhaald, dat de koopers verpligt waren te zweren, dat zij nimmer tot den Bijbel zouden keeren; doch dit is onwaar. De gehuwde mannen nogtans, de vrouwen, kinderen en naastbestaanden, die in hun geboorteland wenschten achter te blijven, waren gedwongen te zweren, dat zij nimmer eenige kennis zouden nemen van de uitgewekenen; een feit, 't welk toont, dat het Pausdom van deze dagen even hetzelfde is, als het vóór honderd jaar was, toen het den Saltzburger ballingen een' gelijken eed opleide, en dat het te allen tijde ontbloot is niet slechts van goedertierenheid, maar ook van de algemeene gevoelens der menschheid. Het is echter aangenaam er bij te voegen, dat de Oostenrijksche regering
de betaling van de verhuizingtax niet vorderde, ja zelfs de armste ballingen van gelden tot voortzetting hunner reis verzorgde.
Veertien dagen vóór het einde van den gestelden termijn waren de reizigers gereed, en begon de eerste afdeeling haren pelgrimstogt. Het afscheid van hunne huizen en vrienden stelde hen aan nog grootere beproeving bloot door de laatste woorden van hen, die hunne vijanden en vervolgers geweest waren. De bijgeloovigen onder de boeren waren nu vermurwd, en kwamen hun met elke uitdrukking van leedwezen te gemoet; betuigden, dat zij niet gedacht hadden, dat hun gedrag tot eene zoo ernstige en treurige uitkomst zou geleid hebben, en smeekten hen van hun voornemen af te zien; zij drongen bij hen aan, dat hunne

{==241==} {>>pagina-aanduiding<<}
ballingschap schande zou brengen op den Tyrolschen naam, en deden hun verleidelijke aanbiedingen, indien zij in de kerk wilden blijven. Een arm huisgezin, met zeven kinderen, had zijn goed op eene kleine kar geladen, en was gereed om den volgenden morgen te vertrekken, toen een rijke nabestaande kwam, en den vader eene knappe vrijhoeve aanbood, indien hij het Roomsch-katholijke geloof wilde aanhangen. ‘Ik ga niet om mijne Godsdienst te verkoopen,’ was het bedaarde antwoord. Zelfs de priesters deden iets, om de openbare aandacht te vestigen, maar deden dit op de hun eigene wijze. Op de grenzen der vallei van Kütsen nam een hunner tot het onderwerp zijner leerrede: het oordeel van God over de Lutherschen; in welker loop hij de hardheid aanwees van hun te vergunnen, om eene som van 200,000 keizerlijke guldens weg te voeren. ‘Maar, mijne vrome hoorders (zeide hij) ‘zij zullen een groot deel daarvan op den weg uitgeven, en spoedig van het overige ontlast worden. Pruissen is een arm land; de levensbehoeften zijn er alle duur, en zelfs muizenvleesch wordt met geld betaald.’ Deze leerrede bewijst intusschen, dat de indruk op hunne Roomsche naburen niet was, dat behoefte hen tot landverhuizing gedreven had. De waarheid is, dat zij in Pruissen 50,000 daalders bragten, en nog bijna evenveel in de vallei hunner geboorte hadden in te vorderen.
Ten gevolge van den wensch der Oostenrijksche regering, namen zij den weg door de Keizerlijke Staten, Saltzburg, het Aartshertogdom, Moravië, Bohemen, en in verschillende afdeelingen. De eerste, uit 150 zielen bestaande, ging, den 7 September, door Lenz. Zoodra de Protestantsche vereeniging te Rützenmoos hoorde, dat eene tweede afdeeling volgen zou, zonden zij afgevaardigden aan hen naar Bocklabrug, om hen tot deeling hunner gastvrijheid, en bijwoning der Goddelijke dienst op den 8 September, den geboortedag der Maagd maria, te noodigen. Hier trad de meerderheid, voor het eerst, eene Protestantsche kerk binnen. De leeraar, trautberger,

{==242==} {>>pagina-aanduiding<<}
predikte over den 28 Psalm; terstond daarna vermaande hen de Commissaris van de Mark hunne reis voort te zetten. Deze afdeeling was talrijker, dan de eerste, en klom tot 400 zielen. Tot elke twee of drie huisgezinnen behoorde een wagen, door paarden getrokken. Vele armen voerden een kleine kar op twee wielen mede, welke hunne goederen en kinderen inhield. Onder deze was johan fleidl, op wiens kar zijne moeder en vier kleine kinderen zaten. Op Zaturdag kwamen zij te Scharten, den zetel van een' Luthersch' Superintendent, waar de inwoners hen in hunne huizen ontvingen, doch waar zij de eerste openbaring van Paapsche onheuschheid ontmoetten. Zelfs een priester deelde in de schuld dezer onvriendelijkheid, en zeide: ‘Gij gaat naar de plaats, waar gij eigenlijk te huis hoort, het woeste Reuzengebergte: zeer weinigen onder u zullen nogtans zoo ver komen; de meesten zullen op den weg door Bohemen vergaan.’ - ‘Dat geeft ons geene bekommering: (antwoordde een handwerksman) ‘zoo wij leven, leven wij Gode; zoo wij sterven, sterven wij Gode.’ Eene derde en vierde afdeeling volgde spoedig, en, door kwaad en goed gerucht, heuschheid en onheuschheid heen trekkende, kwamen zij ten laatste te Michelsdorf aan de grenzen van dat goede land, 't welk Gods Voorzienigheid voor hen geopend had, en dat, al vloeide het niet over van melk en honig, hun het vrije genot beloofde van dat woord, 't welk, volgens den Psalmist, zoeter is dan honig en honigraat. De herder, gevolgd door een groot deel zijner kudde, ging uit, om hun welkom te heeten, en te zeggen: komt in, gij gezegenden des Heeren! Het was een aandoenlijk gezigt, - aan het hoofd van den trein gingen de vaders en moeders, met den bekenden Tyroler hoed op 't hoofd, en gekleed in het gewaad van hun land. Het was
gemakkelijk te ontdekken, dat de kleederen allen nieuw aangekocht waren voor de reis. Op Zaturdag, den 23, tegen den middag, kwam de tweede afdeeling, moede en nat van den hevigen regen, die verscheidene dagen had aangehouden; op den 30 kwam de derde, en, weinige dagen later, de laatste en kleinste hoop. Schmie-
{==243==} {>>pagina-aanduiding<<}
deberg zou hunne eerste rustplaats en hunne tijdelijke woonstede zijn, tot dat het voor hen bestemde oord tot hunne ontvangst zou toebereid wezen; en hier vierden zij, op den 8 October, een' dag van openbare dankzegging voor hunne behouden aankomst. De Tyrolers verzamelden op het groote opene plein voor de kerk, aan wier deuren de geestelijkheid stond, om hen te ontvangen. De lofzang werd aangeheven:

Als christus zijne kerk beschermt, 
Dan tiere en raze vrij de hel. 

De kerkdeuren werden geopend, en de Geestelijkheid leidde de menigte binnen, terwijl een ander loflied gezongen werd:

Op, Christnen, die op God vertrouwt, 
Door menschen-dreigen niet verschrikt. 

De ballingen namen de zitplaatsen ter regter en linker zijde, onmiddellijk voor het altaar, in. De dienst begon met den lofzang:

Op God, mijn' vriend, vest ik mijn hoop. 

Daarop volgde eene toespraak van het:

Nu dankt God, elk en allen t' zaam. 

De kerk kon naauwelijks de menigte bevatten, welke van alle zijden toestroomde, om aan de plegtigheid deel te nemen. Weinige dagen later werden alle hoofden van huisgezinnen zoo wel, als ongehuwde personen, naar het raadhuis ontboden, waar hun Bijbels gegeven werden. De regering maakte tevens schikkingen, beide voor het ter school gaan der kinderen, en voor het onderrigt van volwassenen. Een schoolmeester van de Koninklijke kweekschool te Buntzlau werd dadelijk met die taak belast. Van acht tot twaalf uren ontvangen meer dan tachtig Tyroler kinderen dagelijks onderrigt, en van twee tot vijf uren negentien volwassenen.

{==244==} {>>pagina-aanduiding<<}
Het onderrigt is bepaald tot lezen, schrijven, rekenen en de bijbelsche geschiedenis. Van vier tot vijf uren krijgen meer dan twintig oude lieden, op hun eigen verzoek, onderwijs in het lezen, opdat zij in staat mogen zijn, zelf den Bijbel te lezen.
Op den 13 October, den geboortedag van hunne weldoenster Prinses marianne van Pruissen, werd de school ingewijd, en de onderwijzer aan de leerlingen voorgesteld; waarna de President der provincie, Dr. merckel, een kort woord tot de kinderen rigtte, en, na hun vertrek, tot de volwassenen, hen als nieuwe onderdanen van zijnen Monarch begroetende. Eene merkwaardiger proef van de heuschheid en vastberadenheid van den Koning kon niet geleverd worden, dan de verschijning van Dr. merckel, bij zulk eene gelegenheid; want deze ambtenaar was lang bekend geweest, als de onverzoenlijke tegenstander van het Hervormde Christendom, en de bijzondere vijand van de Augsburgsche geloofsbelijdenis, als iemand, die, ware zijn vermogen aan zijnen wil gelijk geweest, den vervolgingspalm aan geen' Oostenrijksch' Papist zou hebben afgestaan. Het koninklijk besluit, om deze arme volgers van luther te beschermen, dwong hem nu, als hun vriend te voorschijn te treden; en de daad levert een merkwaardig contrast met het gedrag van den Keizer. De Oostenrijksche Souverein beloofde hun alles, maar gaf hun niets. Zijne menschlievendheid boezemde hem medelijden voor hen in; zijne regtvaardigheid maakte hem genegen, om hen te handhaven bij de regten, door 's lands wetten gewaarborgd; maar zijne Godsdienst was strijdig met menschenliefde en regtvaardigheid, en behaalde de zege over zijne goede trouw. In het eene geval zegevierde het medelijden van den Monarch over de vijandschap van het plaatselijk bestuur, - in het andere behaalden de listige streken van Paapsche ijveraars de overhand boven de natuurlijke aandoeningen van den Keizer. De inwoners van Schmiedeberg deelden opregtelijk in de gevoelens van hunnen Souverein, boden den ballingen uit het Ziller-dal eene hartelijke welkomstgroete, en waren ijverig in het betoon
van elke kleine daad van goed-
{==245==} {>>pagina-aanduiding<<}
willigheid, welke de behoeften hunner gasten vereischten. De Douairière Gravin van reden was bovenal werkzaam tot verzorging der minder gegoeden. In hunne geestelijke behoeften werd inmiddels door de Geestelijkheid van Schmiedeberg en de naburige parochiën voorzien. De eerste zorg was, hen voor te bereiden tot hunne aanneming in de Protestantsche kerk van Pruissen. Te dien einde werden zij, van hunne komst tot den 12 November, drie of vier malen in de week, onderwezen, toen 197 volwassenen openlijk tot het H. avondmaal werden toegelaten. Hunne geloofsbelijdenis werd vooraf door johan fleidl gelezen, waarna Prins willem, 's Konings broeder, de mannen, en zijne gemalin de vrouwen naar het altaar geleidde.
Kort na hunne aankomst, gingen negen leden der vereeniging de eeuwige ruste in. De cholera, welke te dien tijde in de stad heerschte, nam er vijf weg; maar deze zelfs hadden, in hunne laatste oogenblikken, kalmte, en drukten ootmoedig dankbaarheid uit aan God, die hun vergund had, een land te bereiken, waar zij voor hunne lange reis door het ligchaam en bloed van christus konden gesterkt worden, en het uitzigt op eene Christelijke begraving voor hun overschot konden hebben. Dit oogmerk te bereiken, was de eenige reden, welke sommigen bewogen had, de vallei hunner geboorte te verlaten. Ignatius hauser, een oud man, en drie jaren door lamheid kreupel geworden, kwam met zijn' uitersten wil in zijn' zak. Eene zwakke vrouw, die over de 81 jaren oud was, drong, gedurende de reis, hare kinderen telkens, om zich te haasten, opdat zij niet in het land der vervolging en ongastvrijheid mogt sterven. De gebeden van beiden werden verhoord, en binnen weinige dagen, na het volbrengen van hunnen moeijelijken togt, werd het hun vergund, hunne oogen in vrede te sluiten. Eene der vrouwen verloste, een uur na hare komst, van een kind. Het huisgezin van den Graaf van schulenberg nam haar gastvrij in zijne woning op, en de edele gastheer hield het kind vervolgens, als peter, ten doop, waar het den naam van frederica wilhelmina ontving. Eenige huwelijken volgden mede

{==246==} {>>pagina-aanduiding<<}
spoedig. Gedurende den winter werden zij te Schmiedeberg verzorgd, en in den zomer gingen zij over in hunne nieuwe bezittingen in de domeinen van Erdmansdorf, waar ieder een huis en landhoeve ontving, overeenkomstig zijne middelen en vroegeren toestand in Tyrol. De volkplanting zelve had den naam van hunne oude woonplaats, het Ziller-dal, verkregen. Men heeft, wij weten het, berigten verspreid, dat de ballingen ontevreden zijn, en reeds verlangen op nieuw te verhuizen; doch niets kon minder waar zijn. Die van de arbeidende klasse, gewoon, tot het zoeken van werk, jaarlijks Tyrol te verlaten, zetten hunne geregelde verhuizingen voort, en zijn daartoe door de Pruissische regering reeds van passen voorzien. De groote meerderheid, welke die noodzakelijkheid niet dwingt, blijft voortdurend aldaar gevestigd; allen zijn gelukkig, en dankbaar voor de heuschheid, waarmede zij ontvangen zijn, en de vrijheid van geweten, die zij genieten.







De Potter in 1829 en in 1839.

(Vervolg en slot van bl. 193.)

In het nu nog overschietend gedeelte dezer Herinneringen geeft de potter zich toe in, of liever zet hij zijne bespiegelingen voort. Wij zullen hem daarin niet verder volgen, want het zijn meestal herhalingen van hetgeen hij reeds vroeger gezegd heeft. Er worden hier wel enkele waarheden gezegd; maar zij verliezen derzelver kracht, doordien de zegsman doorgaans van een eenzijdig oogpunt uitgaat, en op een' meesterachtigen toon spreekt. (*)
Wanneer de potter steeds lessen uitdeelt, steeds de zaken beter inziet, steeds de uitkomsten beter voorzien heeft,

{==247==} {>>pagina-aanduiding<<}
dan denkt men onwillekeurig aan het oude consilium, en verlevendigt zich het gezegde van charinus. (*)

Facile omnes, cum valemus, recta consilia aegrotis damus. 

Men moet der waarheid hulde doen: de potter had het in der tijd ook aan auxilium niet laten ontbreken; daardoor werd hij van een' vroeger rijdenden later een voetganger.
Deze Herinneringen of Gedenkschriften doorloopende, moet men zeggen, dat de potter zich een zeker, maar onuitvoerbaar doel voor oogen gesteld heeft. Om dit te bereiken, moest hij natuurlijk alle middelen te baat nemen; en van daar zijne weifelende houding, het heulen nu met deze, dan wederom met eene andere partij, waardoor hij het met alle partijen bedierf, en ten laatste kracht- en magteloos op zich zelven moest komen te staan. Bij de standvastigheid in het najagen zijner oogmerken steekt ongunstig af eene zekere karakterloosheid, door het nu met dezen, dan met genen te willen houden, al naar het hem toescheen, dat de bovendrijvende partij hem haar gezag zou kunnen verleenen, of derzelver meerderheid de uitvoering zijner bedoelingen rugsteunen.
Het eerste Deel dezer Herinneringen werd met eene merkwaardige belijdenis, door de potter gedaan, besloten. In het tweede wordt eene niet minder gewigtige verklaring afgelegd. Toen de toetreding tot de vierentwintig Artikelen op handen was, zoude de potter, om dezen stap te verijdelen, liever de Restauratie, door eene vrijwillige vereeniging van België met Holland, gezien hebben, dan eene nieuwe omwenteling, waarop zijn, nu ook van hem scheidende, vriend bartels nog hoop voedde. ‘Ik voor mij,’ dus schrijft de potter, ‘wilde op allerlei wijze het terugkeeren van omwentelingen voorkomen. Het is toch een vreeselijk geneesmiddel tegen de maatschappelijke kwalen; en de omwenteling is doorgaans het voordeeligst voor die kwakzalvers, die voorwenden deze kwalen te kunnen genezen, slechts nadeelig voor het lijdende volk. Kan eene omwenteling, in waarheid, niet worden, wat zij behoort te wezen, dan is zij slechts een onheil, een diep grievend onheil, zonder eenige vergoeding. Men moest dit van de daken prediken: Indien eene omwenteling geen onberekenbaar heil kan aanbrengen, dan is zij de grootste der rampen.’

{==248==} {>>pagina-aanduiding<<}

Maar, waarom zoo niet in 1828 geredeneerd? Zie hier het antwoord van de potter: ‘In 1828 nam ik mijne toevlugt tot de hartstogten der reeds opgewondene menigte, die slechts tot razernij behoefden gedreven te worden. Men behoefde deze slechts te vleijen, om van de overwinning verzekerd te wezen. Ook duurde de worstelstrijd niet lang. Nu (1839) rigt ik het woord tot de rede, (*) welke zoo weinige menschen bezitten. En zij wordt nog bij hen, welke zij ten deel is gevallen, verstikt door valsche berekeningen der hebzucht, of liever door de onhandigheid van het eigenbelang.’
Nadat nu alles mislukt is, treedt de potter terug, om als

{==249==} {>>pagina-aanduiding<<}
vergeten burger te leven, (*) met ledige handen en zonder lintje in het knoopsgat van den rok (la boutonnière vierge et les mains vides.) Het is te wenschen, dat de potter het met zijn geweten even gemakkelijk zal kunnen vinden, als hij voor het publiek zich hier verontschuldigt, van het tooneel der woelingen te zijn afgetreden, zonder zich verrijkt, noch eer bejaagd te hebben. Moge de Nemesis, die te harer tijd volken en menschen ter vierschaar daagt, van hem geene strengere rekenschap eischen!

De hand des Heeren.

(Vervolg van bl. 159.)

Het ging tegen Paschen; op ongewoon sterke vorst was plotseling dooi gevolgd; de molenbeek trad buiten hare oevers; hendrik zat werkeloos met willem op de kagchelbank, want het hooge water had den molen beschadigd, er kon niet gearbeid worden, en den mans zaten over het een en ander te praten, terwijl de vrouwen het spinnewiel deden gaan, en de kinderen op den grond met de oude huiskat speelden. De regen viel in stroomen van den hemel, en geweldige rukwinden deden van tijd tot tijd de vensters rammelen, zoodat de lamp op de tafel elk oogenblik dreigde uit te gaan. ‘Mijnheer mogt de ramen wel eens laten herstellen,’ bromde tante, terwijl zij verdrietig de pit in de hoogte trok.

{==250==} {>>pagina-aanduiding<<}

Hendrik trad naar het venster en schoof den grendel vaster toe. ‘Aan de ramen ontbreekt niets,’ zeî hij; ‘men moet ze maar zorgvuldig toedoen.’ Doch, zoo als hij weder naar zijne plaats wilde keeren, kwam het hem voor, alsof hij een mat gesteun voor de huisdeur hoorde; hij luisterde.
‘Wat is er te doen?’ vroeg rose.
Hendrik wenkte haar te zwijgen, en spande zijn gezigt in, om door de toenemende donkerheid een voorwerp te onderscheiden, hetwelk voor de deur scheen te liggen; andermaal liet zich duidelijker een steunen vernemen, en na eene korte poos volgde een dof gekerm.
‘Het is Nero!’ sprak hendrik, en sloeg het venster open. ‘Nero! hola, Nero!’ riep hij naar buiten, en een heesch geblaf beantwoordde zijn geroep.
‘Nero is weêrom! Nero is weêrom!’ juichten de kinderen. Hendrik vloog de kamer uit, rukte de huisdeur open, en kermende sleepte het trouwe dier zich tot voor zijne voeten, likte hem met brandend heete tong de hand, en liet vervolgens den kop zinken, alsof hij hier zijn leven eindigen wilde.
Hendrik kon geen woord spreken, hij droeg den half dooden hond in de kamer, en legde hem op de kagchelbank; het fraaije dier was naauwelijks meer te herkennen; met slijk en ruigte overdekt, druipende van den regen, met bloedige en opgescheurde pooten, uitgehongerd en nog naauwelijks adem halende, lag de arme Nero daar voor hen. Van Weenen had hij den terugweg naar zijnen heer gezocht en gevonden, en de matte blikken, welke hij van tijd tot tijd op dezen hechtte, schenen te zeggen: ‘Ziet gij, hoe trouw ik u ben, u, die mij verstiet!’ Allen stonden zwijgend om het dier; de kinderen streelden hem met hunne zachte handjes den rug; het was alsof iedereen gevoelde, dat er in die verknochtheid van het redelooze schepsel iets hoogers lag, en hendrik schaamde zich den traan niet, die op Nero's kop drupte. De moei alleen keek met boosaardigen blik, van hare plaats, welke zij niet verlaten had, naar het dier, en riep bits: ‘Ja, ja, nu zal alles wel weder goed zijn, nu het lieve beestje weêr hier is.’
Hendrik sloeg geen acht op het ongevoelige wijf; rose zelve bragt wijn, om Nero's wonden uit te wasschen; men wikkelde hem in warme doeken, bereidde hem eene gemakkelijke ligplaats onder den kagchel-oven, en den volgenden

{==251==} {>>pagina-aanduiding<<}
morgen reeds kroop het dier zijnen meester vrolijk te gemoet, en likte hem gezigt en handen, toen deze zich over hem heen boog en liefkozend zeide: ‘Mijn trouwe Nero, nu blijft gij tot het eind uws levens bij mij, nu zult gij mij nooit meer verlaten.’
Maar hendrik mogt zich in niets, wat hij bezat, ongestoord verheugen, al was het ook slechts een hond; zoo had de moei in haar boos, wraakzuchtig hart besloten; en toen Nero begon te genezen, toen bij haar de hoop, dat hij de uitgestane vermoeijenissen niet overleven zou, begon te verdwijnen, zag men, op zekeren morgen, tante, met ijverig bezige hand, een lekker stuk vleesch voor het arme dier bereiden, en hem hetzelve met grijnzenden duivelslach voorzetten. ‘Vreet, mijn hondje, vreet,’ mompelde zij, hem de magere hand op den kop drukkende; ‘gij hebt goede tanden, mijn wakkere Nero; ik draag nog een aardig likteekentje van u; probeer nu eens, hoe u dit portietje bekomt!’ Nero verzwolg gretig het lekker riekende gebraad, en toen hendrik des middags van den molen te huis kwam, lag het dier en keek met strak staande oogen, hoorde niet naar de stem van zijnen meester, en bewoog zich niet van de plaats; maar toen allen aan tafel wilden gaan, sprong de hond plotseling met vreeselijk gehuil van den grond, draaide eenige oogenblikken als een tol in het rond, sleepte zich toen tot voor hendrik's voeten en - stierf.
‘Het dier is vergiftigd!’ riep hendrik met ontzetting, en allen sprongen op, en aller oogen keerden zich naar de tante; maar deze slurpte bedaard hare soep, en zeide koeltjes: ‘Dan zal hij misschien wel van het vleesch gesnoept hebben, dat ik in den kelder gelegd had voor het ongedierte; er was een beetje rottekruid aan. Waarom is het beest ook zoo snoeps; dat heeft hij er nu van.’
‘Jufvrouw katherine,’ riep willem, en sloeg met de vuist op de tafel, dat de glazen rinkinkten, ‘hebt gij dat kunnen doen, zoo weet ik iemand, wie ik toewensch, dat zij al het rottekruid van den geheelen aardbodem in het lijf mogt hebben; er was aan haar veel minder verloren, dan aan het heerlijke dier, dat daar ligt.’
Hendrik was zoo bleek geworden als een doode; zijn blik hing aan het gebroken oog van zijnen hond, en vloog alleen nu en dan over naar de oude feeks, in wier trekken hij de zekere bevestiging van zijnen argwaan las. Rose keek met ge-
{==252==} {>>pagina-aanduiding<<}
vouwen handen voor zich neder; zij waagde niet, haren man, niet, hare moei aan te zien, want zij beefde, in beider gezigt de bevestiging te zullen vinden van hetgeen haar door de zie sneed. De kinderen zaten op den grond bij elkander gehurkt, schreiden bitter, en riepen den trouwen Nero met de zoetste namen; doch hij hoorde niet meer; zijn leed was voorbij.
De molenknechts hadden allen eetlust verloren; het was doodstil geworden, want allen zagen het onweder, dat op het voorhoofd van den molenaar zamentrok. Deze zweeg ook heden, gelijk het in zijnen aard lag; hij nam met willem den hond op, droeg hem naar buiten, en kwam niet weder aan de tafel.
‘Tante,’ fluisterde rose haar in het oor, toen de knechts daar zoo zwijgende op hunne plaatsen zaten, ‘zoo gij dat hadt kunnen doen, zoo zou het schandelijk zijn!’
‘Ha! ha!’ lachte de oude, ‘het zou ook al een groot ongeluk wezen, als ik het beest had doen krepéren! Wilt gij dan uwen man weder aan het jagen en lanterfanten zien gaan?’
Rose wierp mes en vork neder en wilde juist de deur uit, toen hendrik weder binnen trad.
‘Katharine,’ sprak hij met eene donderende stem tot de oude, ‘pak uwe zaken bijeen; over twee uren ben ik weder te huis, en vind ik er u dan nog, zoo gaat uw weg door het venster; ik duld geene gifmengster onder mijn dak; daarom zorg, dat gij weg komt.’
‘En dat verdraagt gij?’ riep het oude wijf, dat donkerrood van boosheid werd, tegen rose; doch deze antwoordde haar niet, maar vlood naar hare slaapkamer, waar zij bitter begon te schreijen. Toen hendrik weggegaan was, en de onde met bewegelijke woorden afscheid nam, kleine broodjes bakte, hare onschuld betuigde, en zwoer, dat Nero buiten haren wil of toedoen bij het vergiftigde vleesch gekomen was, schreide rose nog meer, want zij zag wel in, dat hendrik dit nimmer gelooven zou, en dat ditmaal de breuk onheelbaar was. Zij waagde ook niet, het vertrekken der moei te verhinderen, want zij had op hendrik's gelaat een' al te vreeselijken ernst gelezen, om hem dezen keer te durven trotseren; en zoo trok dan de onheilstichteres naar het dorp, met een' grimlach op het gelaat, want zij wist zeer wel, dat zij uit het huis, hetwelk zij thans verlaten moest, toch

{==253==} {>>pagina-aanduiding<<}
reeds vrede en geluk voor altijd verjaagd had, en juist nu haar doel veel nader was dan immer.
Hendkik zeide rose geen woord over den dood van den hond, maar hij scheen ook hare tranen, die over het afwezen der moei rijkelijk vergoten werden, niet te bemerken. De naam der oude werd in huis niet meer genoemd, en liepen al de kleinen des achtermiddags naar het dorp, waar zij door tante katharine met koek en fruit naar hartelust onthaald werden, zoo wist de vader daarvan niets; hij was op den molen, en kwam hij te huis, dan zwegen de kinderen doodstil, want de dwaze moeder had hun streng verboden er van te spreken, en gewende dus de onschuldige harten aan veinzerij, zonder dat zij zelven het wisten. Ook zij zat heimelijk uren lang bij katharine, en bragt vervolgens de uitwerking dezer bezoeken in een verbitterd hart met zich terug, zoodat hendrik geen vrolijk uur meer had. Doch toen zij, na verloop van eenige weken, aan het stille verwijt harer tranen woorden begon te geven, toen zij aanving van onverzoenlijke mans, van liefdelooze echtgenooten en soortgelijke meer te spreken, zoo zeî de molenaar haar bedaardelijk: ‘Rose, geef u geene moeite; zoo lang ik onder dit dak woon, komt de helleveeg niet weder in huis.’ En hiermede was het afgedaan; zij zweeg en mokte, hendrik zweeg ook, en zoo geraakten de harten hoe langer hoe verder van elkander verwijderd.
Hendrik nam thans somwijlen weder zijne buks ter hand, en zwierf wel eens een uur of twee in het bosch rond, maar hij had geen' lust meer om een stuk wild te schieten. Kwam hem eene ree onder het schot, zoo dacht hij: ‘Gelukkig dier, zou ik u het restje levens verkorten, waarin gij u zoo innig verblijdt?’ en de hand liet af van den gespannen haan; hij keek het vliedende dier achterna, terwijl het, pijlsnel over den groenen woudgrond zwevende, in de verte verdween, en zuchtend zeide hij: ‘Wel hem, die zoo vrij is als gij!’
Op zekeren ochtend trad hem, in den molen, willem met rood bekretene oogen te gemoet, draaide zijne muts verlegen in de handen rond, opende driemaal den mond en sloot dien weder, zonder woorden te kunnen vinden, om zijnen meester aan te spreken.
‘Wat schort er aan, mijn jongen?’ vroeg hendrik verwonderd, want willem was een hardvochtige knaap, en

{==254==} {>>pagina-aanduiding<<}
tranen in zijne oogen iets zoo zeldzaams, dat de molenaar er van schrikte.
‘Heer,’ stamelde willem eindelijk, ‘ik heb u iets te zeggen; maar gij moet mij beloven het voor uwe vrouw geheim te zullen houden, anders doe ik den mond liever in het geheel niet open.’
‘Kent gij mij dan voor een' babbelaar?’ vroeg hendrik met een donker gezigt; ‘spreek op, wat gij te zeggen hebt; rose zal het niet vernemen, als het voor haar niet deugt.’
‘Gij weet,’ sprak willem thans, zigtbaar bemoedigd, ‘de tante heeft antoon steeds gehaat, en die door tante gehaat werd, kon ook bij vrouw rose geen goed doen, omdat nu eenmaal het ongeluk wil, dat zij blindelings doet, wat katharine wil. Gij weet, antoon's hart hing steeds aan u; al was hij ver van u, zoo dacht hij niettemin steeds aan uw huiskruis, en dat knaagde aan zijn leven, want hij beminde u als zijn' zoon; trouwens dat doen wij allen. Nu, daar moest dan gisteren de droes in het spel komen, dat, terwijl antoon in het bosch een geweldig groot eikenblok helpt opladen, hetwelk de molenaar, bij wien hij thans dient, nog vóór den avond in zijn' molen hebben wil; een der hefboomen breekt, het blok valt terug, en verbrijzelt den ouden man beide de beenen.’
‘Genadige God! is dat waar?’ riep hendrik. De goede willem kon ter naauwernood voortspreken; het was als of hem de keel toegesnoerd werd; maar hij verzwolg zijne tranen en zeî: ‘In het huisje van den boschwachter bij Erbach ligt hij; verder kon men hem niet brengen; hij is kloekmoedig, zoo als hij het zijn leven lang geweest is, maar zijn hart verlangt naar u. Een uur geleden kwam de meesterknecht van den steenmolenaar hier, en deed mij de boodschap, zoo als antoon hem die had opgedragen. Gij moet in het geheim bij hem komen, zonder uwe vrouw daarvan iets te zeggen, want hij moet met u spreken, anders kan hij niet gerust sterven.’
Hendrik hoorde de laatste woorden bijna niet meer; hij was reeds op weg naar huis; zijne knieën knikten; zijn bewustzijn zeide hem: ‘Ware antoon bij u gebleven, waar hij geen zoo zwaar werk te verrigten had, zoo zou hem dit ongeluk, dat hem misschien het leven kosten zal, niet getroffen hebben; en wie is dan schuldig aan zijnen dood?’
Buiten adem bereikte hij zijn huis: rose was er niet, ook

{==255==} {>>pagina-aanduiding<<}
geen der kinderen, maar alleen de meid, die het middageten gereed maakte. Op zijne vraag: ‘Waar is mijne vrouw?’ gaf deze verlegen ten antwoord: ‘Ik geloof bij hare moei.’ - ‘De kinderen ook?’ - ‘Die neemt zij altijd mede.’ - ‘Zij gaat dus wel alle dagen, wanneer ik op den molen ben, naar het dorp?’ - ‘Niet alle dagen, maar wanneer het goed weêr is en gij in het bosch zijt.’ - ‘Zoo,’ zeî hendrik, ‘het is wel; wanneer zij te huis komt, kunt gij haar zeggen, dat zij dezen middag niet met het maal op mij wachte; het volk moet zij maar laten eten; ik kom misschien niet vóór den avond te huis.’
Hiermede ging hij naar eene kas, nam er geld uit, pakte vervolgens eetwaren in zijne weitasch, haalde een paar flesschen ouden Rijnschen wijn, welken hij nog uit den tijd van zijne overledene moeder bewaarde, en ging op weg.
In korten tijd had hij de drie uren afstands naar Erbach afgelegd; het boschwachtershuisje lag nog een half uur verder. - Met een beklemd hart trad hij in het armoedige kamertje, aan de smartvolle legerstede van den armen antoon; deze lag er, zonder iemand bij zich, met reeds half verdoosde oogen, waarin eene matte lichtvonk ontglom, toen hendrik binnen trad. De oude man strekte hem de brandende, door de koorts bevende hand te gemoet, en stamelde: ‘Ik wist wel, dat gij niet wegblijven zoudt, hendrik!’
‘Antoon, om Gods wil, hoe is het met u gesteld?’ riep hendrik, al zijne manskracht verzamelende, om het gezigt, dat hem door het hart sneed, te verduren. ‘Gij ligt daar immers in uwe ellende, zonder dokter, zonder hulp, zonder iemand, die u oppast!’
‘De steenmolenaar heeft zijn' leerjongen gezonden om mij op te passen, ook een' dokter,’ hernam antoon; ‘ik ben niet verlaten; maar de wachter is in het hosch, den jongen heb ik om eene flesch wijn en den dokter naar den duivel gezonden, en daardoor komt het, dat gij mij alleen vindt.’
Hendrik haalde den Rijnschen wijn te voorschijn, schonk hem een glas in, schoof een bankje aan het bed, en zag met een bloedend hart op den ouden man, die met verrukking het glas ledigde; zijne lippen beefden, de tong had hem aan het verhemelte gekleefd.
‘Welk eene lafenis!’ zeî hij met een' zucht. ‘Hoe heb ik naar een' druppel van zulk eene hartsterking verlangd,

{==256==} {>>pagina-aanduiding<<}
want ik vreesde, dat het met mij gedaan zou zijn, vóór dat gij kwaamt.’
‘Spreek niet van sterven!’ riep hendrik, ‘gij zijt een gezond en sterk man; gij kunt nog genezen.’
‘Dat zeî de dokter ook, dien ik weggezonden heb,’ zeî antoon met een' grimlach; ‘maar ik meen het anders. Ik ben zesenzestig jaren oud, en de man wil mij beide de beenen afzetten; nu vraag ik u, kan ik nog ver loopen zonder beenen? En, buitendien, wat doe ik ook langer op de wereld? Ik ben nu eenmaal eën oud geworden molenaarsknecht. Toen ik jong was, was ik een zieltje zonder zorg, en sprong met mijn geld om, als of het kaf was; spoedig zag ik, dat ik mijn leven lang knecht zou blijven, want om een' molen te krijgen had ik nooit genoeg bijeen kunnen garen. - In uw huis is het mij jaren lang wèl gegaan; sedert ik van u weg ben, heb ik toch geen pleizier in mijn leven. Waarom zou ik mij dan nu laten martelen, om, als een hulpelooze kreupele, op mijnen ouden dag te gaan bedelen? Neen, dan spring ik liever met beide mijne beenen in het graf, en deed het zelfs met blijdschap, indien ik u in anderen toestand achterliet.’
Hendrik greep antoon's hand tusschen beide de zijne, drukte ze innig, en kon niet spreken.
‘Neem het mij niet kwalijk, lieve hendrik, dat ik tot u spreek als tot mijns gelijken; uw molenknecht ben ik niet meer, ik ben nog slechts uw vriend; en ook, om de waarheid te zeggen, zoo ik al de knecht van den steenmolenaar ben, zoo zijt gij de kencht van uwe vrouw. - Val mij niet in de rede; ik ben thans zonder pijn en kan spreken; veel heb ik u niet te zeggen. - Uw huwelijk heeft u in het ongeluk gebragt; ik wist het vooruit en ik heb het u gezegd, want ik kende u. - Gij zijt geen armhartige pantoffelslaaf, gij zijt een wakker man; maar uw geheele leven lang neigde uw gemoed tot rust en vrede. Wanneer het er op aankomt deze te behonden, zijt gij zwak; en daarom wist ik, dat gij met rose in uw ongeluk gingt. Het is nu ook net zoo gekomen; uit liefde tot rust hebt gij de oude draak in huis genomen, uit liefde tot rust al uwe gewoonten opgeofferd. Hierdoor is uwe vrolijkheid, uw levenslust en kracht allengskens verdwenen; met smart hebt gij bevonden, dat uwe vrouw u nam, om molenaars-jusvrouw te worden, maar dat gij inderdaad de moei getrouwd hebt. - Gij werdt somber

{==257==} {>>pagina-aanduiding<<}
en stroef, en de oude nam uwe luimen te baat, om in het zwakke hart uwer vrouw, ware het mogelijk, tot zelfs het laatste overschot van genegenheid uit te roeijen. In geheel den omtrek heeft men u uitgekreten als een boosaardig mensch, die vrouw en kinderen mishandelt, als een zuiper en deugniet, die zijne zaken veronachtzaamt, om zijn vermaak na te jagen. - Reeds sedert lang zijt gij verraden, verkocht; zelfs uwe kinderen maakt men van u afkeerig. Uwen goeden naam heeft de slangentong der oude duivelin voor altijd vergiftigd. En ik moet van hier, terwijl gij deze keten torscht; moet van hier met de bewustheid, dat gij ongelukkig zijt tot aan het eind uws levens, en zulks omdat gij zwak genoeg waart de vrouw te trouwen, welke gij liefhadt! - Dat er de d..... in sla!’ riep de oude man, die de werking van den snel gebruikten wijn hegon te gevoelen, ‘zoo moet en mag het niet blijven; gij zijt zesendertig jaar oud, zijt een schoon en krachtig man, hebt een gemoed zoo braaf en goedaardig als van een kind, en een brein, dat wat beters weet te besturen dan een paar molenraders; en gij zoudt ophouden te leven, waar een ander eerst regt begint? Neen, dan zou ik mij nog liever dezen dag de beenen laten afzetten, mits ik maar de oude heks daarmede den kop mogt inslaan, dan dat ik dit zou willen beleven! Gij moet u van de wijven losmaken!’
‘Dus scheiding -’ barstte hendrik uit en rilde onwillekeurig; ‘scheiding!’ herhaalde hij dof en langzaam; ‘en mijne kinderen?’
‘Och wat, scheiding!’ bromde antoon. ‘Nu ja, scheiden moet gij u van rose; maar gij zelf moet er de kracht toe hebben. Begint gij van scheiding te spreken, dan zal het aanstonds heeten: Waarom? op welken grond? Is rose geene eerlijke vrouw? wat heeft zij gedaan? Wie kan bewijzen, aan welke zijde het ongelijk is? En dan komen de bloedverwanten, neven en nichten, het geregt, en eindelijk de pastoor, en ieder drijft en port tot vrede, tot verzoening, en rose, die niet gaarne van den schoonen molen en van de volle kisten scheidt, huilt en jammert, en om aan het werk de kroon op te zetten, sturen zij u de kinderen op het lijf en dresseren ze als jonge hondjes, dat ze opzitten, pootjes geven en kermen, want immers hebben zij leeren liegen en huichelen; en gelukt het, u te houden, alsdan worden er volsla-
{==258==} {>>pagina-aanduiding<<}
gene booswichten van, want dan zullen zij moeten leeren hunnen eigen' vader dag aan dag te bedriegen.’
Er liep hendrik eene rilling door de leden, en hij bedekte zijne brandende oogen met beide de handen.
‘Neen, weg er mede!’ ging de oude man, steeds heftiger wordende, voort. ‘Met al die wapenen vallen zij u aan, zoodra gij van scheiding spreekt; en ik ken u, ten langen laatste zegt gij ja; gij behoudt haar - alles gaat den ouden gang; niemand bekreunt zich over uw lijden; niemand legt eene verzachtende hand op uw verschenrd hart, en gij blijft uw kruis voortslepen, tot dat gij eindelijk, uit verdriet in uw leven, werkelijk een zuiper en een deugniet wordt, of als zelfmoordenaar eindigt, waarvoor God en zijne Engelen u behoeden mogen! - Daarom, wees een man; laat hun den Mammon; verzeker het goed aan uwe kinderen, en ga de wijde wereld in; die is groot en schoon genoeg, als men er rust heeft; God de heer is overal, en geene wond is er, waarvoor Hij geen balsem heeft.’
Met deze woorden zeeg de oude man op zijn kussen terug, zijne oogen vielen toe, en eene lange bezwijming onttrok hem het gezigt van hendrik's toestand, die, meer gelijk aan een' doode dan aan een' levende, met het koude angstzweet op het voorhoofd, voor zich heen staarde, en langen tijd de flaauwte niet gewaar werd, welke den grijsaard overvallen had.
Het was omstreeks tien ure, des avonds, toen antoon in hendrik's armen stil en zacht den adem uitblies. Zijn einde was geheel vrij van pijn; het koudvuur doodde hem, en even kalm ging hij over in de eeuwige ruste, als hij zich elken avond nedergelegd had, om de aardsche nachtrust te genieten.
‘Tot wederziens, hendrik!’ waren zijne laatste woorden. Zijn vriend sloot hem de oogen, en drukte den pastoor, die hem in de laatste uren getroost had, zijne beurs in de hand. ‘Zorg voor eene voegzame begrafenis,’ sprak hij, liep vervolgens in den donker naar buiten, en vloog, als een voortvlugtige misdadiger, door Erbach huiswaarts. De klokken in de nabijheid en verder het land in bromden het middernachtsuur, toen hij, langs den oever der rivier, naar het dorp ging, uit welks hutten hier en daar nog een enkel dof lampje door de duisternis schemerde, even als dwaallichten uit een moeras. Juist ging hij den eikenboom voor-
{==259==} {>>pagina-aanduiding<<}
bij, die van den heuvel zijne takken spookachtig in de nachtschaduwen uitbreidde; het was dezelfde heuvel, op welken hij, acht jaren geleden, met zulk eene zalige verrukking rose's toestemming ontvangen had. Een diep smartgevoel boorde hem door de ziel; het joeg hem sneller voorwaarts; de herinnering, hoe het vroeger, en het bewustzijn, hoe het tegenwoordig was, kneep hem, als met ijskoude vuist, de borst te zamen, en eerst bij de brug stond hij stil, greep de leuning en hield zich er aan vast, als wilde hij zich tegen zichzelven beschermen; want de lust poogde hem te overmannen, om te beproeven, of hij leniging vinden kon in het koude waterbad, dat gouzend en ruischend onder hem wegschoot!
Onwillekeurig wendde zich zijn oog nog eenmaal naar eene plaats, die hem zoo dierbaar was, en nu kwam het hem voor, als of eene witte, doorschijnende gedaante van den eikenboom den heuvel kwam afzweven. Hendrik keek scherper toe, als of hij door het inspannen zijner gezigtszenuwen de duisternis van den nacht kon doorschouwen, en het was hem, alsof een bleek menschengelaat, rose's gelaat, zoo als het in den eersten tijd zijner liefde geweest was, hem naderde. Hij schreeuwde luidkeels en rende voort, ontzet door het spel zijner eigene verbeeldingskracht. Het was hem, alsof het spookgezigt hem volgde, en steeds sneller en sneller werd zijn loop, tot dat hij eindelijk ademloos op de bank voor een huis nederzeeg, hetwelk hij eerst na verloop van eenige minuten als de dorpsherberg herkende. Zijne borst hijgde, zijne leden beefden; hij was buiten staat zich van de plaats te bewegen.
Op eenmaal hoorde hij achter zich bekende stemmen, en uit het openstaande venster aan zijne regterhand drong ieder woord in zijn verstijvend hart.
‘Kom, maak dat gij voortkomt, buurman steven,’ riep de waardin; ‘en ook gij, andries, behoordet wijzer te zijn; het is reeds lang over middernacht, en gij zit daar nog en drinkt, en brengt mijn eerlijk huis in opspraak. Wat zullen uwe vrouwen wel zeggen? Eindelijk heet het nog, dat gij beide een paar zuipers en deugnieten zijt, als de zaagmolenaar huber. God moge medelijden hebben met zijne arme vrouw; die heeft eerst regt een huiskruis aan hem!’
‘Och wat,’ viel de waard haar in de rede, ‘maak er

{==260==} {>>pagina-aanduiding<<}
toch zulk een geweld niet over; ik voor mij zeg, dat in de meeste gevallen de schuld aan de vrouwen ligt.’
‘Aan ons? Wel, het moet God geklaagd zijn! Neen; wij zijn ons heele leven lang de kruisdraagsters! Hebt gij wel gehoord, wat hij niet al gedaan heeft, die booswicht, die onmensch? Eerst heeft hij de vrouw mishandeld; jaren lang heeft zij het verdragen; weet dat niet geheel het dorp? Paarden en honden, jagt en lediggang is van kindsbeen af zijn lust en zijn leven geweest; om vrouw, kind of molen gaf hij zoo veel, als gij om eene ledige wijnflesch! Nu heeft hij eindelijk de arme oude moei het huis uitgeworpen, omdat een hond, een kwaadaardig, bijtig dier, hem gekrepeerd was; hij houdt staande, dat de arme katharine het beest rottekruid heeft ingegeven, en niemand anders heeft het gedaan dan hij zelf, want hij wilde een voorwendsel hebben, om zich van de oude vrouw te ontslaan. Zoo lang deze in huis was, moest hij zich nog min of meer inhouden en geweld aandoen; maar nu ook kan de arme rose het in 't geheel niet meer uithouden. Heden morgen vroeg is hij van huis gegaan, heeft een' geheelen zak met geld en flesschen van den besten ouden Rijnschen wijn medegenomen, en zich tot op dit oogenblik niet weder laten zien. Zoo even ging de molenaarster hier voorbij met hare arme wurmen. Zij jammerde, dat het een steenen hart vermurwd zou hebben. Gewis heeft hij hier ergens in den omtrek een liefje zitten, aan wie hij alles toedraagt; hij blijft immers geheele dagen van huis, en dat geschiedt niet zonder reden.’
‘Maar wat deed dan rose hier zoo laat in den nacht?’ vroeg de kastelein.
‘Zij ging met de kinderen naar hare moei; zij zeî: “Als hendrik te huis komt, zal hij alles ledig vinden; maar, waar kan ik anders troost erlangen, dan bij haar?” - Waarlijk, zij is eene diep ongelukkige vrouw! God sterke haar, en ontheffe haar van haar lijden! En nu, maakt voort, buren, gaat naar huis, opdat gij niet in een kwaad gerucht komt, als de zaagmolenaar!’
Hendrik had genoeg; hij sprong op en snelde naar zijne verlatene woning. De herbergierster had gelijk; alles was ledig. Half slaapdronken berigtte hem de meid, dat hare vrouw tot elf ure op hem gewacht had; toen dacht zij, dat hij in het geheel niet meer t'huis zou komen; vervolgens

{==261==} {>>pagina-aanduiding<<}
was tante uit het dorp gekomen, en zij was met haar gegaan, omdat zij bang was alleen te blijven.
Met knikkende knieën en klapperende tanden ging hendrik naar zijne kamer. ‘Wees een man!’ klonk het hem nog steeds in de ooren; ‘God is overal!’

(Het vervolg en slot hierna.)

Begrafenis van sultan Rundschit-Singh.

Sultan rundschit-singh van Lahore overleed den 27 Junij 1839. Nopens zijne begrafenis levert thans het Zevenbergsche Weekblad een berigt van Dokter martin honigberger, die uit Hermanstad naar Lahore gekomen was, en nu als ooggetuige dingen verhaalt, welke het Oostersche fatalismus in al deszelfs oude onverzettelijkheid doen kennen. Hij had aanvankelijk het geluk gehad, bij den zieken Sultan geroepen te worden, en een paar dagen lang lieten deze en de artsen te Lahore zich de geneeswijze van den vreemdeling welgevallen. Daarna echter begonnen de gewone kabalen; de inlandsche kwakzalvers maakten geneesmiddelen uit edelgesteenten enz. gereed, en de Sultan zelf dicteerde recepten, bij de voòrlezing van een in het Sanscrit geschreven en met fabeltjes opgevuld werk over ziekten en derzelver genezing. De dood maakte aan de zaak een einde, en de begrafenis volgde op den 28 Junij. ‘Des morgens ten 7 ure (dus schrijft honigberger) begon de groote begrafenistogt naar den, op een ruim plein opgerigten en rijkversierden houtstapel, waarop het lijk van den Vorst met vier zijner weduwen en zeven zijner slavinnen verbrand zou worden. Deze vrouwen hadden den Harem vrijwillig verlaten; en, terwijl zij in elk ander geval door niemand gezien mogten worden, gaven zij zich thans ongesluijerd en barrevoets, maar overigens met de uiterste zorgvuldigheid opgetooid, aan de blikken der nieuwsgierigen prijs. Onder het gaan schonken zij nog het overschot harer kostbaarheden, goud, zilver, edelgesteenten en andere tot haren tooi behoorende voorwerpen, weg. Aan de voornaamste werd van tijd tot tijd een spiegeltje voorgehouden, waarschijnlijk ten einde zij, door in hetzelve te zien, zou kunnen waarnemen, of hare gelaatstrekken zich ook veranderd hadden en angst verrieden. Dit
spiegeltje

{==262==} {>>pagina-aanduiding<<}
droeg eene der vrouwen, die haar in den dood verzellen zouden, in eenen ring aan den duim. Alle vier spraken, op eenen aandoenlijken maar vasten toon, tot het volk, zonder eenigen zweem van vrees te laten blijken; de beroemdste helden der geschiedenis hebben geene grootere doodsverachting getoond. Het is mij onmogelijk naar eisch te beschrijven, wat ik gevoelde, toen ik deze tot geestdrift opgewondene zelfmoorderessen, door eene talrijke volksmenigte bewonderd en nog gedurig meer aangeprikkeld, blij te moede naar den brandstapel zag snellen, volkomen bij hare zinnen en niet bedwelmd, met vasten tred dien zag beklimmen, en in eene soort van verheerlijking (*) de eene na de andere zich rondom het lijk des Konings zag neêrvlijen, dat met groote praal vóór haar op de houtmijt lag uitgestrekt. Nog altijd geloofde ik, dat dit alles een goochelspel, eene vertooning voor het volk was; maar toen men nu deze levenden, nevens den doode, zorgvuldig met biezen matten bedekt, er eenig reukhout over uitgespreid en vervolgens den brandstapel aangestoken had, - toen liep het mij ijskoud over den rug! Ik stond slechts tachtig schreden van den houtstapel verwijderd, was geheel oog en oor, maar hoorde noch gekerm noch gesteun, zag niet de minste beweging onder de matten. Waarschijnlijk zullen de ongelukkigen terstond gestikt zijn, want van onderen ging dikke rook en dwalm op, waaruit vruige tongen het maal, dat zij weldra verslinden zouden, belekten! Het volk was volkomen rustig en in aandachtige verrukking; het verschrikkelijke doodfeest werd slechts door eene zachte Oostersche trommelmuzijk, door het Ram! Ram! (God! God!) der Braminen en door het knetteren van het wildwoedende vuur begeleid, - anders
hoorde men geen geluid hoegenaamd. De eerste Minister had zich insgelijks volstrekt met den Sultan willen doen verbranden, en slechts met veel moeite is het aan den nieuwen Vorst karak-singh en aan de eersten des rijks gelukt, hem van dit voornemen terug te brengen; hij is hier alles voor allen. Naderhand zijn de beenderen en de asch des Konings en zijner vrouwen, bij eenen plegtstatigen op-
{==263==} {>>pagina-aanduiding<<}
togt, in fraaije palankins, naar den heiligen stroom, den Ganges, gedragen.

Een Herkules uit het begin der achttiende eeuw.

In onze tijden hebben zich door bijzondere ligchaamssterkte, behalve nog anderen, een zekere franke, een Franschman lebesnier, maar inzonderheid de Tyroler karl rappo, die te Petersburg en Konstantinopel, even als overal elders, met verbazing gezien is, en ook julius stark, gelijk mede deszelfs vader carl stark, in Beijeren onderscheiden. Edoch in het begin der vorige eeuw leefde zekere johann karl von eckenstädt, die, hadde hij in de negentiende geleefd, hen allen verre achter zich zou gelaten hebben. Hij stond aan het hoofd van eenen troep koordedansers en komedianten, speelde tevens voor kwakzalver, en gaf overal proeven zijner buitengewone ligchaamskracht. Men zag hem een stuk kanon van 2000 tot 2500 pond met de eene hand opligten en ophouden, tot dat hij een glas wijn had uitgedronken; twee paarden konden hem niet van zijne plaats trekken; een touw, hetwelk deze niet vermogten stuk te rukken, trok hij vaneen, alsof het een draadje garen geweest was; hij draaide eenen een voet langen en duimbreeden spijkerbout als eene schroef in elkander, droeg eene achttien ellen lange tafel met de tanden voort, terwijl een manspersoon, op het einde daarvan, tegenover zijnen mond gezeten was, en wat er van soortgelijke stukjes meer was, waarover zijne tijdgenooten zich niet genoeg verbazen konden. Hij dreef zijne kunst tamelijk lang. In 1717 was hij te Leipzig, waar hij door het koopen van een paard in wissel-arrest geraakte. Hij had zich namelijk laten overreden, om een paard te koopen op de voorwaarde, dat hij den eersten van deszelfs hoefnagels met éénen penning, den tweeden met twee penningen, en, zoo gedurig voort, den volgenden steeds in verdubbelende progesse betalen zou, tot dat de dommekracht tot zijnen
schrik gewaar werd, dat de dus beloofde koopsom 58,274 thalers 5 groschen 3 penningen bedroeg. In 1731 gaf hij zijne voorstellingen te Dresden. Zijne in koper gegraveerde beeldtenis vertoonde acht proeven van buitengewone sterkte, en zal thans waarschijnlijk wel nergens meer te vinden wezen. Tevens echter stond hij met vele hoogaan-
{==264==} {>>pagina-aanduiding<<}
zienlijke personen en beroemde geleerden in naauwen omgang, en maakte dus op op levis notae macula, welke in dien tijd zoodanige kunstenaars en kunstvertooningen aankleefde, eene merkwaardige uitzondering.
Eenige meer bijzondere berigten nopens dezen man kan men vinden in de Curios. Saxon. 1731, bl. 178-185; zij betreffen zijn verblijf te Dresden.

Het opgeloste raadsel.

Aan een vriendenmaal gaf men elkander raadsels op, en onder anderen: Het kwam niet, het is niet te wachten, en het zal niet komen! Wat is dat? Na vruchtelooze bezinning van de aanwezigen, zeide een oude Luitenant tot zijne kameraden: Broeders, ik weet het: 't is onze bevordering!

Vaderlijke raad.

Een vader gaf zijnen op reis gaanden zoon den volgenden raad mede: Wees galant tegen Dames; maar niet - tegen galante Dames!

Een woord van Kean, den Engelschen treurspeler.

Kean, die onder de leden van het Committé, hetwelk tot oprigting van een gedenkteeken voor shakespeare benoemd werd, niet mede gekozen was, riep vol geestdrift uit: Ik zelf zal hem een gedenkteeken oprigten, door zijne karakters voor te stellen.

Op zekeren snorker.


‘Ik trek mijn waar,’ riep B., ‘van de eerste fabrikanten; 
Zoo valt de nering boven andren mij ten deel!’ - 
Maar, in uw' winkel, vriend, zie 'k gading noch kalanten; 
Dus baat die snorkerij ons noch uw' zaak niet veel. 

Bl. 143. reg. 8 v.o. staat geschrift, lees opschrift.
In het Mengelwerk van No. III is eene belangrijke drukfout binnengeslopen bl. 148, reg. 4, waar staat eene Madonna, voor een Abbadona.





{==265==} {>>pagina-aanduiding<<}

Mengelwerk.

De harmonie Dichtstuk.

Door Mr. A.F. Siffle. (*)

Zoo zijn wij, op dezen jaardag van ons Departement, heden voor het eerst in deze Zaal te zamen gekomen; voor het eerst vergaderd in het smaakvol ingerigte en onlangs gestichte gebouw, aan de Toonkunst, aan de harmonie van toonen en klanken gewijd. Eene andere, eene nog edeler harmonie, de harmonie van verstand en hart in ieders binnenste, en daardoor de welvaart en eensgezindheid van onszelven niet alleen, maar ook van onze medemenschen te bevorderen, behoort onder de loffelijke bedoelingen onzer Maatschappij. Er bestaat dus zelfs eene gelukkige overeenkomst tusschen het stoffelijk oogmerk der stichting van dit heiligdom der Zanggodinnen en het zedelijk doel van ons streven, als Leden der Maatschappij: Tot Nut van 't Algemeen. Deze en dergelijke beschouwingen hebben mijne dichtluim opgewekt, en het zij mij vergund, in ongeveinsde verrukking u allen toe te roepen:

Welkom, welkom, Vrienden, Broeders! 
die met mij ons jaarfeest viert, 
En eene eedle Stichting huldigt, 
die het Vaderland versiert; 

{==266==} {>>pagina-aanduiding<<}

Die er glansen spreidt, zoo heilzaam, 
als het maanlicht is bij nacht, 
Dat den wandlaar hoedt voor dwalen, 
hem verheugt en tegenlacht. 
 
Broedren, ja! geen grootsche luister, 
geen verblindend zonnelicht 
Straalt er af op onzen tempel, 
voor der menschen heil gesticht. 
Rein en troostrijk zijn de glansen; 
valsche schittring is het niet, 
Die het licht, waarin wij wandlen, 
ons ter levensleidstar biedt. 
Neen! wij zoeken roem noch glorie, 
invloed, magt noch heerschappij; 
Naar verlichting, dengd en kennis, 
liefde en vrede streven wij. 
Harmonie in daden, woorden 
en gedachten is ons doel, 
En voor lof of blaam der dwazen 
Zijn we als menschenvrienden koel. 
Harmonie, o Hemeldochter! 
woon en zetel in ons hart! 
Weer van Neêrland, van het menschdom, 
dwaling, wrevel, twist en smart! 
 
Welkom dan, o Feestgenooten! 
in dees nieuwgebouwde zaal, 
Die zoo rein is en eenvoudig 
in haar vlekkelooze praal; 
Die zoo schoon is en verheven, 
zonder schittring, zonder pracht; 
Die het beeld is van den werkkring, 
die ons lokt en tegenlacht: 
Welkom in deez' tempel, heilig 
aan der toonen melodie, 
Aan der zaamgepaarde klanken 
volle en zuivre harmonie! 
 
Weest welkom hier, ook gij, wier hand 
Het eermetaal ontving, 
Geschonken tot een onderpand 
Der zielsbewondering, 

{==267==} {>>pagina-aanduiding<<}

Waar uw menschlievendheid, die 's naasten dood niet dulde, 
Maar heil en vreugde schiep, ons harte meê vervulde. 
 
Dat eermetaal, wij weten 't, is geen loon: 
Gij hebt uw loon in 't zaligend geweten. 
Zijn stille stem luidt liefelijk en schoon: 
‘Gij hebt met eer u van uw taak gekweten. 
Gij sneldet aan, en zocht geen burgerkroon. 
Al ware op aarde uw menschenmin vergeten, 
Zij staat geboekt ter denkrol daar omhoog, 
In gouden schrift, voor 's Hemelregters oog. 
 
Dit is genoeg, genoeg voor u, o Braven! 
Maar niet voor ons, verrukt door uwe daân: 
En, zoo wij u den krans der eere gaven, 
Wilt dan 't betoon dier hulde niet versmaân! 
Zij moge uw hart die blijde waarheid staven: 
‘De deugd alleen geleidt ter eerebaan. 
Menschlievendheid is meer dan geestbeschaving, 
En biedt alleen den broeder heul en laving.’ 
 
Haar regterhand reikt ons de volle schaal, 
Waaruit wij troost, genot en zegen drinken. 
Zij spreekt alleen de ware hartetaal, 
Die onvervalscht tot voor Gods Troon zal klinken. 
In 't staatsiekleed treedt zij ter hemelzaal, 
Om als de zon in hooger' kring te blinken, 
Zij is een telg des Vaders van 't Heelal, 
Die stof en tijd ééns overleven zal. 
 
Wij wijden haar den klank van onze snaren, 
Den toon der stem, die van de lippen vliet; 
Zij vlecht ons ééns den lauwer om de haren, 
Als zeedlijkheid, in 't grensloos Godsgebied, 
Den rang bepaalt bij die ontelbre scharen, 
Die 't hemelruim weêrgalmen doen van 't lied, 
Dat, aan den God der Liefde toegezongen, 
Volheerlijk rolt van onbesmette tongen. 
 
Ja, harmonie van hart en ziel en zin, 
Van stof en geest, van hemel en van aarde! 
Uw Engel voere ons ééns ter feestzale in, 
Waar Gods genade een eeuwig heil bewaarde 

{==268==} {>>pagina-aanduiding<<}

Voor echte deugd, voor reine menschenmin, 
Die op dat groot, dat vlekloos Voorbeeld staarde, 
Wiens liefde en trouw Hem stijgen deed ten Troon, 
Waarop Hij heerscht als Gods geliefde Zoon! 
 
Hoe meer ons zucht voor menschenheil doet blaken, 
Hoe blijder ééns ons lot is daar omhoog, 
Waar liefde en vreê de zaligheid volmaken; 
Waar nooit een wolk de zon bedekt voor 't oog: 
Die zon des heils, wier glansen ons genaken 
In al de pracht van 's hemels gordelboog, 
Zoo vaak een ziel, geschokt bij 't eerste ontmoeten, 
Als haar verwant eene andre ziel mag groeten. 
 
* * * 
 
O Zielenverwantschap, geheimvolle kracht! 
Hoe binden uw snoeren, zoo magtig, zoo zacht, 
De harten te zamen van jongling en maagd, 
Terwijl hun een morgen van zaligheid daagt! 
 
Hoe zien zij den vrolijksten dag te gemoet! 
Hoe koestert hun zinnen een lieflijke gloed! 
Hoe schoon is de zon, die hun wegen bestraalt! 
Hoe schijnt hun een hemel op aarde gedaald! 
 
En reikten zij ééns zich voor altijd de hand, 
En vlocht men hun eenmaal den huwelijksband, 
En dartelt er, eenmaal hun grijsheid ten troost, 
Welhaast om hen henen een minnelijk kroost: 
 
En zijn dan hun telgen gehecht aan elkaâr; 
Stemt broeder- en zusterzin iedere snaar; 
Is zuiver de toon, die den harten ontwelt, 
En liefelijk daalt, of verrukkelijk zwelt: 
 
Hoe vol, hoe welluidend is dan het akkoord! 
Hoe rolt het, in heerlijke golvingen, voort! - 
Geen lippenbeweging, geen vingerendruk 
Schiep schooner muziek, dan het huislijk geluk!... 
 
Wij smeeken, Algoede! dat huwelijksmin, 
Dat godsvrucht en wijsheid, bij ieder gezin, 
Dat reine genoegen verspreide en bewaar', 
Ja, menschen en volken verbinde aan elkaâr!... 

{==269==} {>>pagina-aanduiding<<}
* * * 
 
Waar woont die harmonie op aarde? 
Helaas! zij gloort slechts hier en daar.... 
Hoe groot, hoe Godlijk is haar waarde! - 
O Broedren! hier zij haar altaar! 
Hier mogen wij haar kransen vlechten, 
Haar wierook zwaaijen, 't loflied biên, 
Ons vrolijk aan elkander hechten, 
Den weêrschijn van haar' luister zien. 
 
Wij juichen bij die zilverglansen 
En staren op het schoon verschiet, 
Als eenmaal ons, uit 's hemels transen, 
Haar volle lichtstroom tegenvliet. 
De zon zij nog voor ons verborgen; 
De maan, wier lonk ons lokt en streelt, 
Verheldert ons den nacht der zorgen 
En schaduwt ons haar heerlijk beeld. 
 
Verbannen zij de Twist, de Wrevel, 
Die dochtren van den Afgrond zijn! 
Ons heiligdom toont op den gevel 
Een opschrift, dat er nooit verdwijn'! 
‘Voor 't heil van al wat leeft te zwoegen, 
Is onze groote en schoone taak.’ 
Dat werk zij steeds ons zielsgenoegen, 
Ons meer dan weelde en zinvermaak! 
 
* * * 
 
Zoo vloeije hier de bron van frisch en levend water, 
Waaruit de stroom ontspringt, 
Die door een lagchend dal, met murmelend geklater, 
Al kabblend henendringt. 
 
De beemden aan zijn boord zijn overdekt met kudden, 
En de akkergrond met graan; 
Terwijl abeel en eik de hooge kruinen schudden, 
Bij 't ritslen van de blaân. 
 
Een luchtig windje koelt de vlakte, bij het gloeijen 
Der zomermiddagzon; 
Daar takken van den stroom het dorstig land besproeijen 
En laven uit de bron: 

{==270==} {>>pagina-aanduiding<<}

De bron van vreugd en deugd, waaruit rivier en beken 
Zoo milde zijn ontweld; 
De bron der kennis tot herstel van zielsgebreken, 
Wier plaag het harte kwelt. 
 
De volken, aan den zoom dier wat'ren neêrgezeten, 
Heeft daar hun teug gedrenkt, 
Die krachten voor den geest en ruste voor 't geweten 
Den moeden pelgrim schenkt. 
 
Gewis! als die rivier, zoo rijk aan breede takken, 
Is onze Maatschappij. 
Haar bronnat zie zijn kracht ter heeling nooit verzwakken, 
Maar vliete mild en vrij! 
 
Vooroordeel, zeedloosheid en domheid zij genezen, 
Waar slechts een enkle sprank 
Den grond bevochtigt, aan den oeverzoom verrezen, 
Die haar zijn welvaart dank'! 
 
Want, ook de welvaart klimt en nutte kunsten bloeijen, 
Waar zielsbeschaving woont, 
Waar onze Maatschappij haar' heilstroom kan doen vloeijen 
En menschenmin bekroont. 
 
Zelfs zal er Christenzin gelijk een bloem ontluiken, 
Die zoete geuren spreidt; 
Zal Godsdiensthaat en Twist er schaamrood nederduiken 
En 't graf zich zien bereid. 
 
Men slaat er hand in hand, en werkt in stillen vrede 
Aan d'eindeloozen bouw. 
Hoe weinig elk vermag, zijn arbeid helpt toch mede: 
Hij zij slechts kloek en trouw! 
 
Door broederzin alleen, als sterken zwakken schragen, 
Verrijst, vol harmonie, 
Dat heerlijk Godsgesticht, waartoe wij bouwstof dragen, 
En dat in de eeuwigheid zich ééns voltooijen zie! 
 
* * * 
 
Juicht dan met mij, Feestgenooten! 
op deez' vreugdevollen dag, 

{==271==} {>>pagina-aanduiding<<}

Die in 't heiligdom der Toonkunst 
ons voor 't eerst vergaadren zag: 
Juicht dan met mij bij het uitzigt 
op het zaligend verschiet, 
Dat zich, voor verhelderde oogen, 
eenmaal ter aanschouwing biedt! 
 
Ééns zal Twist en Wrevel zwichten 
over heel het wereldrond. 
Heil en vrede zal er bloeijen; 
't menschdom wordt een broederbond. 
 
Eenmaal, door geheel de schepping, 
klinkt der zaalgen melodie. 
Elke wanklank zal verstommen, 
en 't heelal is harmonie! 





Gedachten over het verband van licht en warmte in de verstandelijke en zedelijke wereld.

Door J.A. Bakker.

Wie heeft niet wel eens van eene verstandelijke en zedelijke wereld in tegenoverstelling van de zinnelijke gehoord? Niemand zal hieruit echter opmaken, dat er drie werelden bestaan. Het zijn de wijsgeeren, die het eerst deze overdragtelijke spreekwijs gebruikten; en zij waren toen, zonder het te vermoeden, meer dichters dan wel asgetrokkene denkers te noemen, op welken laatsten titel zij echter bij uitsluiting aanspraak maken.
Wij kunnen ons maar ééne wereld voorstellen, die grenzenloos is en waarvan wij door de zinnen kennis verkrijgen, maar welke tevens door krachten bewogen wordt, die aan de fijnste zintuigen ontsnappen, en welke wij slechts door hare uitwerkselen gewaar worden; echter heeft het hoogste verstand zijnen stempel op deze wereld gedrukt, en de volmaakste wijsheid en heiligheid bestuurt haren immer afwisselenden loop.
Het heelal is dus geen bloot zinnelijk zamenstel, dat door blinde krachten in beweging gehouden wordt; het is

{==272==} {>>pagina-aanduiding<<}
de openbaring van het hoogste verstand en van eene orde, die tot eene zedelijke moet opklimmen. En bij wien moet deze zedelijke orde tot rigtsnoer verstrekken, zoo niet bij den mensch? Hij is hierin de afschaduwing, het kortbegrip des Heelals, er is dus geen zinnelijke, verstandelijke en zedelijke mensch afzonderlijk; hij is dat alles te gelijk. Maar de menschen, zoo als zij zich buiten de bespiegeling in de werkelijkheid voordoen, zijn allen zinnelijk, verre het mindertal verstandig, en nog een veel minder aantal zedelijk te noemen. Waarom? Omdat bij hen licht en warmte in geen juist verband staan. Dit zal misschien eenige uitlegging vereischen.
De wereld, van den zinnelijken kant beschouwd, wordt van eene uiterst fijne vloeistof doordrongen, die alles leven en beweging geeft. Deze vloeistof heeft verschillende namen en eigenschappen. Zij vertoont zich als het licht, dat de oneindige ruimte der schepping doorstroomt; als de warmte, die alles koestert, doet leven en opwassen; als de levenskracht, die alle bewerktuigde wezens bezielt; als het bliksemvuur, dat vertecrt en zuivert; als een magnetische stroom, die met de beweging der aarde in het naauwst verband staat. De ontdekkingen der natuurkunde hebben het immers in onze dagen geleerd, dat wij licht- en warmtestof niet alléén, maar ook electriciteit, galvanismus, natuurlijk en dierlijk magnetismus, als verschillende wijzigingen van ééne en dezelfde onweegbare vloeistof moeten aanzien. Zonder dezelve was alles slechts een ijskoude, beweginglooze en onbezielde stofklomp, in de diepste duisternis daar liggende. Wie ijst niet van deze voorstelling terug?
De mensch heeft dus, even als al het zigtbare, licht en warmte noodig, en beide moeten in een zeker verband, in eenen zekeren graad aanwezig zijn, om heilzaam op zijne gezondheid te werken, zoodat het licht niet te sterk moet worden, of het verblindt hem; wie kan ook lang in de zon zien zonder te pinkoogen, en de thermometer moet niet te hoog boven nul rijzen of te laag onder dat punt zakken, of hij ondervindt dadelijk hiervan de onaangename

{==273==} {>>pagina-aanduiding<<}
gevolgen. Hij moet bovendien nog een fijner licht en eene nog meer koesterende warmte in zijn hoofd en in zijn hart ontwikkelen, waarvoor hij trouwens volkomen den aanleg heeft. Dit is alweder in den toon dier dichterlijke wijsgeeren of wijsgeerige dichters voorgesteld, die dikwijls van het licht des verstands, van de warmte des gevoels, van een helder hoofd en van een warm of koud hart spreken, zij zijn even overdragtelijk als de vorigen, op welke wij het oog hadden. Wij verstaan hen echter, omdat het zinnelijke en onzinnelijke in ons zoo naauw in elkander vloeijen, dat de scherpzinnigste onder hen de wederzijdsche grenzen hiervan niet zoude kunnen aanwijzen.
Wij zullen ons niet verdiepen in het onderzoek, of deze hoogere licht- en warmtestof van eene geheel andere natuur is dan die, waarvan wij vroeger gewaagden. Dat is zeker, dat beide in sommige omstandigheden in eene innige betrekking komen. Welken invloed kunnen de electriciteit, het galvanismus en het dierlijk magnetismus niet op het zenuwgestel en daardoor op de ziel uitoefenen! Wie zal ons in al de geheimen van het zenuwstelsel inleiden? Wat eigenlijk de ziel is, en of zij nog iets anders zij dan de geest, wie zal dit ons verklaren? Misschien mogen wij aannemen, dat de geest met het hoogere licht, en de ziel met de fijnere warmte in een nader verband staat; met andere woorden, dat de eerste door het verstand en de rede verlicht, en de andere door het zedelijk gevoel moet geleid worden.
Er zijn vele zielkundigen, die in den mensch zoo maar dadelijk het verstand, de rede en het zedelijk gevoel aanwezig stellen; ik voor mij geloof, dat zij hierin dwalen. De mensch heeft oorspronkelijk slechts eenen aanleg, om verstand, rede en zedelijk gevoel te verkrijgen; hij is een wezen, dat voor ontwikkeling vatbaar is, en hoevele menschen zijn er niet, die weinig verstand en rede, en eene geringe mate van zedelijk gevoel bezitten? Wij allen moeten daarnaar streven, om onzen verstandelijken, redeijken en zedelijken aanleg voortdurend meer en meer te volmaken. Met afgetrokkene bespiegelingen over den mensch

{==274==} {>>pagina-aanduiding<<}
zoo als hij wezen moest vorderen wij weinig, als wij geene pogingen in 't werk stellen om dat ideaal in ons te verwezenlijken. Het licht des geestes, de warmte des gevoels mogen dan overdragtelijke uitdrukkingen zijn, om zinnelijk de onzinnelijke, Goddelijke sprank aan te duiden, die zich in de menschheid openbaart, en in den bijzonderen mensch meer of min tot ontwikkeling komt; deze spreekwijzen zijn echter niet ongeschikt, om het naauw verband van geest en natuur, van ziel en ligchaam aan te prijzen.
Dit zal bij de beschouwing, van den mensch, zoo als hij zich in de werkelijkheid voordoet, duidelijker worden. Hij ontvangt indrukken, door de zinnen, van alle voorwerpen, die hem omringen en waarmede hij in betrekking komt; maar waartoe zoude het hem dienen, indien het verstand geen licht over dezen chaos van elkander onophoudelijk en oneindig doorkruisende gewaarwordingen en indrukken verspreidde, waardoor het mogelijk wordt, orde en rangschikking in dezelve te brengen? Het noodzakelijkste en zachtste licht is hier dat van het zoogenoemd gezond verstand, hetwelk voor iedereen onontbeerlijk is. Tot wetenschappelijke onderzoekingen is een sterker en helderder licht noodig, dat ons in staat stelt, om vergelijkingen tusschen zaken te maken, die verder van elkander afliggen, en die wij met het gewone licht niet kunnen zien, en daardoor tot gevolgtrekkingen en besluiten op te klimmen, waartoe wij anders niet zouden gekomen zijn. De fakkel des verstands doet ons dan tot de grenzen des zigtbaren Heelals doordringen; wereldstelsels, melkwegen, nevelvlekken vertoonen zich dan aan ons oog.
Echter is er nog een helderder licht, dat niet altijd schijnt, omdat het meestal in het binnenste van ons aanzijn verborgen blijft. Ontgloort het, dan beginnen wij duidelijker van onszelven, van onze natuur en aanleg, van onze gewaarwordingen en denkbeelden, van onze bestemming bewust te worden. Dit is de rede, de inwendige fakkel der ziel, welker licht zich versterkend paart met het uitwendig licht des verstands; waardoor wij in staat gesteld worden, het zigtbare en onszelven niet alleen te be-
{==275==} {>>pagina-aanduiding<<}
zien, maar min of meer te begrijpen. Wij dringen dan met onze gedachten over de grenzen van het zigtbare tot het oneindige, tot het volmaakte door, en de ideën van het ware en schoone spiegelen zich voor onzen geest. Een hoog standpunt voorwaar; doch het is niet te ontkennen, dat velen er zich op geplaatst wanen, die er op verre na nog niet toe genaderd zijn, en die met minachting op het zachte licht des gezonden verstands nederzien, dat zoo onmisbaar is, om tot dien graad van helderziendheid te komen, dien zij vermeenen te bezitten. Hunne oogen zijn verblind, en zij gelooven wezenlijke voorwerpen te onderscheiden, terwijl het niets anders dan de voortbrengselen hunner overspannen verbeeldingskracht zijn.
Doch wat baatte ons het helderste licht, indien het met geene koesterende warmte gepaard ging? De mensch geraakte dan in den toestand van den beroemden Sterrekundige lalande, die tot in de verasgelegenste gewesten van het Heelal doordrong, zonder den Goddelijken Werkmeester te ontmoeten.
De mensch is niet alleen een verstandelijk en redelijk, maar tevens ook een gevoelig en zedelijk wezen. Zijn gemoed moet aangedaan, zijn zedelijk gevoel moet evenzeer ontwikkeld, als zijne denkbeelden en begrippen verhelderd worden. Er bestaat een zinnelijke prikkel, die onophoudelijk op zijne begeerten werkt, en die somtijds het verterend vuur der hartstogten kan doen ontstaan; maar ook tevens eene levendige warmte, die heilzaam werkt op het besef van regt en onregt, dat in zijnen boezem woont, en daaruit eene krachtige zucht tot het goede en een vermogen tot zelsbeheersching kan doen geboren worden, die hem tot zijne eigenlijke bestemming geschikt maakt.
Bij weinigen dringt deze heilzame warmte zoozeer tot in het binnenste der ziel door, dat zij nimmer verkoelt, dat deze immer vervuld wordt met eene levendige geestdrift tot het goede, dat zij in alle hare onderzoekingen, in alle hare gewaarwordingen dit goede en Hem, die er de oorsprong van is, nimmer geheel uit het oog verliest.
Deze zedelijke gloed zet den mensch tot handelen aan,

{==276==} {>>pagina-aanduiding<<}
daar, waar zijn pligtbesef het hem gebiedt, waar hij anders, zonder den prikkel van het eigenbelang, werkeloos zoude blijven. Hij wordt hierdoor al meer overtuigd, dat hij niet alleen voor eene enkel afgetrokkene bespiegeling, maar voor eene dadelijke werkzaamheid geschikt is, die zijnen aanleg en alle zijne vermogens in de schoonste overeenstemming moet ontwikkelen. Veel blijft er duister voor het opgehelderdste verstand. De menschelijke rede kan vele raadsels, vele schijnbare tegenstrijdigheden in de natuur en in het leven niet oplossen. Door het verstand en de koele rede alleen is het bestaan van een Opperwezen niet boven allen twijfel te verheffen. Met hunne fakkel zoeken zij dikwerf te vergeefs, indien het gemoed niet door de zedelijke warmte gekoesterd wordt, indien de ijskorst der zinnelijkheid en der zelfzucht het voor alle verhevene en belangelooze indrukken onvatbaar maakt. Bij alle zijne pogingen, om tot de waarheid te geraken, ontbreekt dan den geest een vast steunpunt, waarvan hij uitgaat, en dat hem tot heilrijke en geruststellende uitkomsten moet brengen.
De zedelijke warmte, eindelijk, geeft den mensch kracht, niet alleen tot werkzaamheid, maar ook tot volharding op den weg van het verstandelijk en wetenschappelijk onderzoek. Zij schijnt de vlam, die hier het licht verspreidt, voedsel te moeten geven, en te beletten, dat zij nimmer verflaauwt of uitgedoofd wordt. Zij alleen, die, met de vaste overtuiging van slechts het schoone en goede te willen, en met eene belangelooze liefde tot waarheid en deugd bezield, de kunsten en wetenschappen beoefenen, hun ijver verslapt nimmer, hunne werkzaamheid is een zegen voor het menschdom. Even als in de natuur een zekere graad van licht en warmte noodig is, zoo moet ook in het zedelijke eene bepaalde evenredigheid tusschen beide plaats hebben. Planten, die het zon- en daglicht missen, verkleuren en kwijnen weg, even als menschen en dieren, die in donkere gevangenissen of duistere hokken opgesloten zijn. Licht is het eerste vereischte in de verstandelijke en zedelijke wereld, en de mensch is eerst dàn de kinder-
{==277==} {>>pagina-aanduiding<<}
schoenen ontwassen, als het inwendig in zijne ziel begint op te klaren, zoodat hij zich rekenschap van zichzelven, van hetgeen hem omringt en van zijne verpligtingen geven kan. Het moge eerst slechts een schemerlicht zijn, zorgen wij, dat het niet door den mist der zinnelijkheid beneveld worde, en het zal meer en meer verhelderen.
Maar wat waarde heeft het licht, zoo het niet met de koestering van de warmtestof gepaard gaat? Men moge helder zien, als men in de poolstreken eenige maanden van het jaar de zon niet onder de kimmen ziet duiken, daar ontluikt echter boom noch gewas; een nietig mos kleurt daar slechts den even door den dooi afgelekten grond; alleen de meeuw en ijsbeer tieren er, maar de mensch lijdt er een ellendig leven, dat van alle ontberingen vergezeld gaat. Zoo is het ook bij diegenen gesteld, die hun verstand alleen voedsel geven. Zoo het helder is in hunnen geest, is het koud in hun gemoed, dat, met eene sneeuw- en ijskorst omtogen, geene zachte en zielverheffende indrukken kan gewaar worden. De denkbeelden en begrippen kunnen hier juist en veelomvattend zijn, maar zij zijn tevens eenzijdig, en meer op het wegen, berekenen en meten, dan op het schoone en goede gerigt.
De gloed des gevoels moet aan onze denkbeelden en begrippen leven en beweging geven. Deszelfs koestering zal dan in onze ziel krachtige en goede voornemens doen oprijzen, en deze tevens door de uitvoering tot schoone voortbrengselen van kunst of wetenschap, of voor de maatschappij heilzame daden doen ontwikkelen. Is het niet de bezielende warmte van den zonnestraal, die den palm en banaan in den trof doet opschieten, en de druif aan den wijnstok met purper verft?
De gevoelige mensch is echter op een gevaarlijk standpunt, zoo de warmte in zijne ziel boven het licht in zijnen geest de overhand verkrijgt; hij staat dan bloot voor de uitersten van eene laffe en weeke sentimentaliteit, die het gemoed verslapt en alle veerkracht kan uitdooven, of voor eene zielsgesteldheid, die het vuur der hartstogten kan doen ontvlammen; even als wij bij eene drukkende en broeijende

{==278==} {>>pagina-aanduiding<<}
warmte, wanneer de zon zich achter opeen gepakte onweêrswolken verbergt, ons neêrgedrukt gevoelen. De stilstand in den dampkring doet de schadelijke dampen, die uit moerassen en poelen opstijgen, in denzelven verwijlen, en kan doodelijke ziekten doen ontstaan. Zoo kan ook eene te hooge en onverlichte gevoeligheid, de verslapte ziel voor alle kwade indrukken en grove afdwalingen vatbaar maken.
Maar gevoel kan ook met kracht en energie gepaard gaan. Als er dan licht ontbreekt, moet men veel onbezonnens verwachten, en de geestdrift voor het goede en schoone slaat dan voorzeker tot dweeperij en zucht voor het overdrevene over; de mensch gelijkt dan een jeugdig en moedig paard, dat zonder teugel onbesuisd voortholt.
Licht en warmte, verstand, rede en zedelijk gevoel moeten dus in den mensch in zoodanig verband aanwezig zijn, dat zij elkander wederkeerig temperen en ondersteunen. Hij, die veel ziet en weinig gevoelt, zal eindelijk alles op hemzelven terugbrengen, en gevaar loopen, om alleen door de zelfzucht te worden bestuurd; terwijl hij, die diep gevoelt, maar door het verstand en de rede of niet genoeg of in het geheel niet verlicht wordt, weldra het regte spoor bijster zal worden, en dikwijls zóó werkzaam zijn zal, dat het beter ware geweest, dat hij werkeloos was gebleven.
Die te veel berekent, waagt weinig; hij laat dikwijls den tijd voorbijgaan, eer hij anderen eene weldadige hulp toebrengt; zijn wikkend overleg dooft in hem den gloed der menschenliefde en der mededeelzaamheid. Van den anderen kant gebeurt het ook dikwijls, dat men, door de warmte des gevoels medegesleept, heerlijke voornemens koestert, en die met geestdrift poogt in werking te brengen, maar dat men, dewijl men de kansen van tegenstand en de verschillende hinderpalen, die zich in de uitvoering moesten opdoen, niet heeft in rekening gebragt, eindelijk voor de zwarigheden terugdeinst, en zoo ten slotte niets anders heeft uitgewerkt, dan eene hoop en verlangen te doen ge-
{==279==} {>>pagina-aanduiding<<}
boren worden, die niet kunnen worden verwezenlijkt en voldaan.
Hier is het dan ook in het zedelijke waar, dat ijver zonder verstand niet alleen niets, maar zelfs veel schadelijks kan te weeg brengen. Dit verband van licht en warmte moet ook nimmer bij de opleiding van het jeugdig geslacht uit het oog verloren worden. Het aanbrengen van vele en ongelijksoortige kundigheden is geen onderwijs; het doelmatig ontwikkelen der verstandelijke vermogens alleen is geene opvoeding. Verstand en hart moeten beide gevormd worden, en de kundigheden in het begin spaarzaam maar grondig en altijd met eene trapswijze vermeerdering worden aangebragt, zoodat hare hoeveelheid en hoedanigheid de ontwikkeling der verstandelijke vermogens, en vooral die van het zedelijk gevoel, van de liefde tot het goede en tot God en de menschen niet verhindere. Is in de jeugd de grond voor dit heilzaam verband tusschen licht en warmte in de kinderlijke ziel gelegd, het zal dan in lateren leeftijd zich krachtig ontwikkelen, en ten behoedmiddel voor den storm der hartstogten en ten prikkel voor de verkrijging van kennis en deugd verstrekken. De mensch, die eenzijdig gevormd is, wordt zelden datgene, wat hij kon worden; wij allen hebben dikwijls te worstelen gehad met de verkeerde indrukken, die wij in onze kindschheid ontvingen.
Gelukkig hij, wien het heeft mogen te beurt vallen, om in zijne ziel licht en warmte in overeenstemming te brengen, zoodat hij met een helder hoofd een warm hart paart; die overal zijnen vrijen blik durft heenwenden, en met gepaste vrijmoedigheid en ernst de waarheid onderzoeken en hulde doen; die godsdienstig is zonder dweepzucht, en gevoelens in anderen eerbiedigt, welke hij voor zichzelven als vooroordeelen moet beschouwen; die de wetten en instellingen van zijn land gehoorzaamt, zonder zijne meerderen in de maatschappij slaafs naar de oogen te zien; die, met een warm gevoel voor het schoone in de kunsten bezield, hiermede eenen fijnen smaak weet te vereenigen; in wiens hart liefde tot het menschdom woont; die het onge-
{==280==} {>>pagina-aanduiding<<}
luk met raad zoo wel als met daad bijstaat; die mild is met verstand; wiens gedrag de spiegel is van zijne blanke ziel, zoodat hij in zijn leven tot een voorbeeld van anderen kan strekken, na zijn verscheiden in de nagedachtenis van zijne tijdgenooten en bekenden voortleeft; en waarop, als op het beeld van eenen wijzen en deugdzamen, altijd kan worden gewezen!




Voltaire's laatste dagen.

De vrienden van het Voltairismus hebben in der tijd beweerd, en hunne napraters beweren nog steeds, dat de laatste dagen en uren van hunnen held de zegepraal van deszelfs, het Christendom zoo vijandige, leven geweest zijn; dat hij in en door dezelve eerst regt bewezen heeft, ten einde toe een filozoof gebleven te zijn. Deze onwaarheid hebben waarschijnlijk dezelfde vrienden en vriendinnen verspreid, die in 1778 al wat hun mogelijk was gedaan hadden, om den vijfentachtigjarigen voltaire van Ferney naar Parijs te brengen. Hieraan had vooral Madame denis, zijne nicht, schuld, die zich te Ferney doodelijk verveelde, en wenschte naar de vermaakvolle Fransche hoofdstad terug te kunnen keeren. De beroemde Geneesheer tronchin was, gelijk men weet, voltaire's oude vriend, en stond hem in zijne laatste dagen en oogenblikken getrouwelijk bij; laat ons dan nu eens hooren, wat hij, in twee eerst zeer onlangs bekend gewordene brieven, aan den Geneesheer tissot, te Lausanne, en aan bonnet, te Geneve, over voltaire's laatste dagen geschreven heeft.
‘Voltaire heeft haller slechts weinige maanden overleefd. Hij was den 5 Februarij 1778 van Ferney vertrokken, om te Parijs den triumf te genieten, welken zijne bewonderaars hem aldaar hadden voorbereid. In zijnen tot kindschheid teruggekeerden grijsaards-ouderdom door al de enfans perdus der letterkunde belegerd, omgeven door eenen drom van vleijers, die het er op toelegden,

{==281==} {>>pagina-aanduiding<<}
om zijn oordeel en zijn gezond verstand te beguichelen, bedwelmd door de geestdrift, die hij verwekt had, bemerkte hij niet, hoe men op zijne gezondheid, op zijn leven en op zijne ziel aanstormde. Evenwel het Hof nam aan deze ovatiën niet het geringste deel, hetgeen voltaire uiterst zeer deed, en hem er toe bragt, om ernstig na te denken over de kunstgrepen, door welke men hem naar Parijs gelokt had. Op den dag, toen hij in de Comédie Francaise met ongeloofelijke, bijna razende toejuiching ontvangen geworden was, zeide hij bij het naar huis keeren tot mij: ‘Ach! gij kent de Franschen nog niet! Ditzelfde hebben zij voor jean jacques gedaan, en hem daarna toch verbannen.’ Madame denis en de overige pluimstrijkers, die voltaire hun hof maakten, besloten, hem te Parijs vast te houden, om aldaar, het mogt kosten wat het wilde, den weêrschijn van den roem te genieten, die al wat hem omgaf verheerlijkte. Vruchteloos beproefde men, ook mij in het eedverbond te trekken. Integendeel zeide ik hem eens: ‘Ik zou er honderd louis d'or om willen geven, dat gij nog te Ferney waart. Gij zijt te verstandig, om niet te begrijpen, dat men geen' vierentachtigjarigen eik verplanten kan, zonder dien te doen verwelken en sterven. Vertrek zoo snel gij kunt. Ik heb eene uitmuntende reiskoets, waarin men slapen kan, en die tot uwe dienst is.’ - ‘Kan ik dan de reis verdragen?’ - ‘Ja! Daarvoor blijf ik u borg met mijn hoofd.’ Hierop greep voltaire mijne hand, schreide heftig, en zeî met aandoening: ‘O, mijn lieve vriend, gij geeft mij het leven weder!’ Doch dit alles hielp niets, want de grijsaard was de slaaf van hen, die hem omgaven en hem tegen zijnen wil
terughielden.
In eenen lateren brief aan bonnet van den 20 Junij 1778, terstond na voltaire's dood geschreven, leest men: ‘Lieve vriend, indien mijne grondstellingen nog bevestiging noodig gehad hadden, zouden zij thans tot eenen Gordiaanschen knoop geworden zijn, sedert ik voltaire onder mijne oogen heb zien vervallen, met den dood worstelen en sterven. Wanneer ik den dood van een braaf

{==282==} {>>pagina-aanduiding<<}
man (homme de bien) met voltaire's dood vergelijk, zoo komt mij de eerste als het einde van eenen schoonen dag en de laatste als eenen storm voor: dáár, de zielerust en opgeruimdheid eens wijzen, die te leven ophoudt; hier, de ijselijke foltering van dengenen, voor wien de dood de grootste en vreeselijkste aller verschrikkingen is! God zij dank, ik had dit gezigt niet noodig; maar evenwel, forte olim meminisse juvabit. (*) - Deze man was dan bestemd, als onder mijne handen te sterven. Ik heb hem steeds de waarheid gezegd; maar, helaas! ik was de eenige, die het deed, want al de overigen hebben hem misleid. “Ja, lieve vriend,” zeî hij mij meermalen, “gij zijt de eenige, die mij altijd goeden raad gegeven hebt. Had ik naar u geluisterd, zoo zou ik thans niet in dezen verschrikkelijken toestand wezen; ik zou naar Ferney teruggekeerd, ik zou door al dien wierook, die mij mijn hoofd geheel in de war gebragt heeft, niet dronken gemaakt zijn; ja, rook heb ik ingeslikt, en gij kunt mij niet meer helpen; zend mij den dokter uit het dolhuis. Welk onzalig lot heeft mij toch weder naar Parijs gevoerd! Gij hebt het mij immers terstond bij mijne aankomst gezegd, dat een oude eik van vierentachtig jaren het verplanten niet verdraagt, en gij hadt gelijk. Waarom heb ik u niet geloofd! En toen ik u beloofde, in uwe gemakkelijke reiskoets te zullen vertrekken, waarom ging ik toen niet oogenblikkelijk op reis! Heb medelijden met mij; ik ben geheel en al verbijsterd.” - Twee dagen na zijne dwaze krooning in de Comédie Française zou hij nog op reis gegaan zijn; maar zie, daar verscheen den volgenden morgen eene deputatie der Fransche Akademie, welke hem bezwoer, haar nog,
vóór zijn vertrek, met zijne tegenwoordigheid te vereeren. Na den maaltijd reed hij er henen, en het geleerde gezelschap benoemde hem met eenparige stemmen tot zijnen directeur. Die post, welke steeds drie maanden duurt, werd door hem aangenomen. Hij ver-
{==283==} {>>pagina-aanduiding<<}
bond zich dus op nieuw voor een vierendeel jaars, en vergat zijne mij gedane belofte geheel en al. Van dit oogenblik af, tot op zijnen dood, was zijn leven niets dan een dwarlwind van dwaasheden. Hij zelf schaamde zich er over. Zoo dikwijls hij mij zag, vroeg hij er mij vergiffenis voor, drukte mij de hand, en smeekte mij, hem niet te willen verlaten, inzonderheid wijl hij zich nieuwe inspanning moest getroosten, om aan de hem door de Akademie bewezene eer te beantwoorden. Vooral moest hij aan een nieuw woordenboek, als dat van de crusca, arbeiden. Het zamenstellen van dit woordenboek was zijne laatste heerschende gedachte, zijn laatste hartstogt. Hij had de letter A op zich genomen, en de overige vierentwintig letters onder een gelijk getal Akademieleden verdeeld. Sommige derzelven hadden zich niet dan ongaarne tot die taak laten bewegen, waarover de oude voltaire hoogst ontevreden was, en bij die gelegenheid zeide: “Het zijn luijaards en dagdieven, slechts gewoon in lediggang voort te slenteren; maar ik zal ze wel vooruit drijven.” Van nu af aan gebruikte hij, tusschen twee zittingen der Akademie, steeds eene memgte prikkelmiddelen en beging eene nog grootere menigte dwaasheden, die zijnen dood verhaast hebben. Met ijzing slechts kan ik aan zijn sterven denken. Zoodra hij zag, dat alle tot vermeerdering zijner krachten gebruikte middelen hem alleenlijk nader bij zijnen dood bragten, stond deze hem aanhoudend voor den geest. Van dat oogenblik maakten woede en wanhoop zich van hem meester; even als orestes, werd hij er door gepijnigd. Furiis agitatus obiit.’ (*)
Zoo was dus voltaire's afsterven een volkomen tegenbeeld van zijn leven; hij stierf niet als een wijsgeer, wiens sterke geest vermeent den troost der Godsdienst niet te behoeven, maar als een wanhopende krankzinnige, die stuiptrekkend de nagels in de aarde slaat, welke hij niet wil laten varen.





{==284==} {>>pagina-aanduiding<<}

De president der Vereenigde Staten en de requestrant.

De gemeenzaamheid, waarmede mannen, met de hoogste staatsambten bekleed, in Amerika door lieden uit alle volksklassen behandeld worden, gaat zoo verre, dat men zich daarvan bij ons in Europa, ter naauwernood een denkbeeld vormen kan. Elk ambtenaar, hij zij wie hij zij, moet daar te lande elk oogenblik bereid zijn, vriendschappelijke bezoeken van lieden aan te nemen, aan welke, aan deze zijde van den Oceaan, door personen, in posten van gelijken rang geplaatst, zonder eenig bedenken de deur zou gewezen worden. Inzonderheid worden er de hooge ambtenaren om het verleenen van posten gekweld. Zoo verhaalt een pas in 't licht verschenen werk zekere anecdote van den jongstvorigen President jackson en eenen in lomnen gekleeden man, die zonder eenige omstandigheid den President, toen deze zijn ambt aanvaard had, kwam opzoeken, en zich beroemde de verkiezing van den Generaal in zijnen omtrek doorgedreven te hebben. De President dankte beleefd, en de onbekende ging vervolgens voort: ‘Maar, daar gij dan nu President der Vereenigde Staten zijt, zoo zou ik u misschien in den een' of anderen post van nut kunnen wezen.’ Jackson zette een verlegen gezigt. ‘Hebt gij uwe Kabinetsministers reeds gekozen?’ - ‘Dit is geschied,’ hernam de Generaal. - ‘Nu, dat komt er ook niet op aan; ik vergenoeg mij in allen geval met een' Gezantschapspost in Europa.’ - ‘Het doet mij leed, dat er geen zoodanige post tegenwoordig vacant is.’ - ‘Zoo; maar dan hebt gij misschien eenen eersten Secretaris of Raad in een Ministerie noodig?’ - ‘Deze beambten worden door de Staatssecretarissen (Ministers) ieder in zijn departement gekozen.’ - ‘Dat spijt mij; ik zal mij dan met eenen minderen post moeten vergenoegen.’ - ‘Over die ambten heb ik niet te beschikken; gij moet u daaromtrent bij de hoogere
beambten, welken het aangaat, vervoegen.’ - ‘Kan ik geen Postmeester te Washington worden? Bedenk, Generaal, hoeveel

{==285==} {>>pagina-aanduiding<<}
moeite ik mij tot uwe verkiezing gegeven heb!’ - ‘Ik ben u zeer verpligt voor de goede meening, welke gij daardoor getoond hebt van mij te voeden; maar de Postmeester van Washington is reeds benoemd.’ - ‘Zoo; wel nu, ik wil dan ook wel van dat ambt afzien, en mij met de plaats van Secretaris des Postmeesters vergenoegen.’ - ‘In dat geval moet gij u tot den Postmeester zelven wenden.’ - ‘Nu dan, Generaal,’ zeî eindelijk de requestrant, toen hij zag, dat hem alles mislukte, ‘hebt gij dan niet ten minste een' afgedragen rok voor mij?’ Dezen bekwam hij. - Hoe ongeloofelijk dit verhaal ook luidt, zoo is het met dat al eene daadzaak, dat er te allen tijde honderden van ambtbejagers te Washington aanwezig zijn, van welke niet het honderdste deel zijn oogmerk bereikt, terwijl al de overigen alsdan schelden op de ondankbaarheid dergenen, welke zij door hunne stem hebben helpen op het kussen plaatsen. Alle zoodanige teleurgestelden voegen zich vervolgens bij de oppositie, omdat zij gelooven bij eenen ommekeer van zaken beter in aanmerking te zullen komen.




Het huwelijksleven in Noord-Amerika.

Kapitein marryat schrijft, in de onlangs uitgekomene laatste afdeeling van zijn Dagboek in Amerika: ‘Alle manspersonen in Amerika hebben bezigheden en zijn ijverig bezig. Al hun tijd wordt weggenomen door hunne pogingen om geld te verdienen. Zij ontbijten zeer vroegtijdig, en begeven zich dan terstond op hunne kantoren of in hunne magazijnen. De meesten hunner gaan 's middags niet naar huis om te eten, maar nemen hun middagmaal in de naastgelegene herberg of oesterwinkel, omdat zij doorgaans vrij verre van het handelsgedeelte der stad wonen, en de tijd hun veel te kostbaar is, om dien met nut teloos heen en weder loopen te verspillen. Nu zou men denken, dat zij ten minste tegen den avond zich naar huis zouden spoeden, om er thee te drinken. Sommigen doen

{==286==} {>>pagina-aanduiding<<}
dit; doch de meesten niet. Na den arbeid hebben zij uitspanning noodig, en die der Amerikanen bestaat grootendeels in nieuws te hooren en te politiseren, zonder eens te spreken van de hoop, om onder de hand daarbij nog hier of daar zaken te doen. Dit alles is, nevens zoodanigen drank als men verkiest, in de voornaamste handelshotels der stad te vinden. Het gevolg hiervan is, dat de meesten laat en moede naar huis komen, en dan terstond te bed gaan. Den volgenden morgen vroeg gaat men weder aan zijne zaken. De vrouw kan derhalve weinig in gezelschap van haren man zijn, niet omdat de man haar niet liefheeft, maar omdat hij werken moet, wil hij zich wèl bevinden. Hetgeen nu de een doet, zijn de anderen wel gedwongen mede te doen. Zelfs het bezoeken van het koffijhuis is bijna iets noodzakelijks, want hier alleen kan hij al het nieuws van den dag vernemen. De vrouwen blijven op deze wijs alleen en aan zichzelve overgelaten; hare mans zijn hare levensgezellen niet, en de meesten zouden ook juist geene aangename levensgezellen zijn. De Amerikaan treedt zoo vroeg in de zamenleving, dat het weinige, hetwelk hij op de school geleerd heeft, weldra verloren gaat. Hij heeft geen' tijd om iets anders te lezen dan de nieuwspapieren; al zijne gedachten hechten en vereenigen zich op zijn beroepsbedrijf; hierin wordt hij uitgeleerd; hij doet eene menigte praktische kundigheden op, die hem zeer dienstig zijn om geld te winnen, maar ook overigens tot niets dienen. Bij de vrouwen is het anders. Hare opvoeding is meer omvattend en met grootere zorg voltooid dan die der mans, en nadat zij gehuwd zijn, blijft haar, ofschoon met zwaardere pligten belast dan bij ons, in de lange dagen en avonden, terwijl zij op de terugkomst harer mannen wachten, tijds genoeg over, om aan hare beschaving voort te werken en haren geest door lezen te veredelen. Het gevolg hiervan is, dat zij, over het algemeen genomen, op eenen veel hoogeren trap van
beschaving staan dan hare echtgenooten, en dit heeft een dubbel voordeel, daar de opvoeding der kinderen geheel en al aan haar blijft overgelaten.





{==287==} {>>pagina-aanduiding<<}

De Sandwich-eilanden.

Nevens, en in zeker opzigt meer nog dan Otaheite, zijn deze eilanden, die door den dood van cook eene zoo treurige beroemdheid bekwamen, ten gevolge van de drukke scheepvaart der Engelschen en Noord-Amerikanen op de Stille Zuidzee en van de pogingen der zendelingen, tot eenen staat van halve beschaving gestegen, die door hare zonderlingheden onze opmerking verdient en in Europa nog niet algemeen bekend is. De Heer adolphe barrot, als Consul van Frankrijk naar Indië en China bestemd, heeft van derzelver toestand onlangs eene schildering gegeven, uit welke wij, met bekorting, hier het een en ander willen mededeelen.
Hij berigt, hoe hij, den 14 Augustus 1836 van Gueyaquil in Zuid-Amerika vertrokken, den 29sten der volgende maand in het gezigt kwam van het eiland Hawaii of Owaihi, hetzelfde, waarop cook zijnen dood gevonden heeft. Invallende windstilte, zegt hij, en vervolgens slappe koelten, waren oorzaak, dat wij de kust eerst op den 1sten October, des morgens vroeg bereiken konden. Oogenblikkelijk zagen wij een' talloozen zwerm van pirogen op ons aansturen, en in minder dan een uur tijds was het geheele dek der Bonite met eilanders overkropt. De eersten, die bij ons aan boord kwamen, schenen aarzelend en vreesachtig; maar weldra werden zij zoo stout, dat wij schildwachten aan den scheepstrap moesten plaatsen, om den te grooten aandrang te keer te gaan. Bijna allen waren zij naakt; alleenlijk droegen zij om de heupen eene soort van gordel, maro geheeten. Eenigen, inzonderheid oude lieden, waren met figuren getatoueerd; anderen droegen, op borst of armen, hunnen naam met groote letters ingeprikt. Spoedig werden wij gewaar, dat zij bereids aan het gezigt van Europeanen gewoon waren. Vooral konden wij aan de wijs, waarop zij handel met ons poogden te drijven, bemerken, dat er zich daar ter plaatse reeds beschaafde menschen bevonden hadden. Tola, tala (dollar, Spaansche mat) was hetgeen zij meestal, in vergelding voor de varkens, hoenders en mosselen, die zij ons aanbragten, van ons verlangden. Doch ook aan onze Europesche kleedingstukken schenen zij groote waarde te hechten, en hij, die zoo gelukkig was een vest of hemd magtig

{==288==} {>>pagina-aanduiding<<}
te worden, stapte daarmede trotsch onder zijne medgezellen rond. Niettemin moet ik erkennen, dat wij ons allen eenigzins te leur gesteld vonden: het waren cook's eilanders niet meer. Hoezeer de invloed van den wilden staat op den natuurlijken en zedelijken toestand van elk hunner nog duidelijk de heerschende bleef, zoo was het niet meer die geheel naakte, ongeblankette natuur, welke wij hier verwacht hadden. Wij hebben echter op dit ons eerste rustpunt nog het best kunnen nagaan, hoe het er op de Sandwich-eilanden bij derzelver eerste ontdekking moet uitgezien hebben; naderhand troffen wij steden en bevolkingen aan, die er bijna Europeesch uitzagen, en zoo ondeugend waren als degenen, van welke zij de beschaving ontvangen hadden.
Een Portugees, die langen tijd op het eiland gewoond had en ter naauwernood van eenen Wilde te onderscheiden was, diende ons tot loods; des middags kwamen wij in de baai van Ke-ara-kakua voor anker. Omstreeks tweehonderd pirogen omringden de Bonite, en nog hadden wij geene vrouw gezien. Wij stonden hierover verbaasd, want in de berigten van verscheidene reizigers hadden wij gelezen, dat ontelbare vrouwen de aankomende schepen terstond omsingelden, als Najaden rondom dezelve henen zwommen, in het water allerlei dartele bewegingen en buitelingen ten uitvoer bragten, door gebaren de matrozen naar land lokten, en hun de vermaken begrijpelijk poogden te maken, die aldaar op hen wachtten. De loods gaf ons hieromtrent opheldering, daar hij ons berigtte, dat het bij eene wet der zendelingen aan de vrouwen verboden geworden was de schepen te naderen, en dat deze haar taboe, dat is geheiligd waren; hij deelde ons ook nog andere, ter bevordering van zedelijkheid en godsvrucht, door de zendelingen gegevene voorschriften mede, op welke ik nader zal terugkomen.
De baai van Ke-ara-kakua heeft, van het noorden naar het zuiden, vier tot vijf mijlen in uitgestrektheid; in derzelver achtergrond vindt men eene soort van natuurlijke haven, gevormd door twee lage aardtongen, die regts en links in zee uitloopen. Een berg, of veeleer een muur van zwarte lava, vier- a vijfhonderd voeten hoog, bestrijkt deze haven. Op deszelfs kam ligt, ter linkerzijde, het dorp Kaava-roa; ter regter, midden onder kokosboomen, het dorp Ke-ara-kakua, hetwelk zijnen naam aan de baai gegeven heeft, en iets verder nog een derde dorp, welks
{==289==} {>>pagina-aanduiding<<}
naam mij ontgaan is. Van uit de landingsplaats bemerkten wij, op de hoogte over de baai, eenige huizen, waarvan er een volkomen op de Europesche wijs gebouwd scheen; de loods zeî ons, dat dit de woning van den zendeling forbes was, en dat het rondom dezelve gelegen dorp Hoog Kaava-roa heette. In den achtermiddag begaven wij ons naar Kaava-roa op weg; het kostte veel moeite, voet aan wal te zetten, doch slaagden wij er in door de hulp der Indianen, die gedienstiglijk voor ons in het water sprongen. Het dorp bestond uit ongeveer vijftig huizen, aan welke eenige brood- en kokosboomen een schilderachtig voorkomen gaven. Een afgevaardigde van zekere inlandsche dame, kapiolani geheeten, de beheerscheres van dit disstrikt, welke man te voren een Engelsch matroos scheen geweest te zijn, kwam ons te gemoet, en gaf ons te kennen, dat zijne gebiedster bereid was, ons te ontvangen. Wij vonden de dame voor haar huis onder eenen broodboom zitten; zij was ten naastenbij vijftig jaren oud, ten minste vijf voet acht à tien duim lang, zeer dik en zeer leelijk. Tot begroeting reikte zij ons de hand, deed voor ons echt Europesche stoelen brengen, en noodigde ons uit, om te gaan zitten. Vijf of zes harer
staatsdames, die in geweldig wijde, hoogst ongemakkelijke zakken staken, welke men op Hawaii kleederen noemt, stonden op den achtergrond, en op de rotsen rondom ons heen legerde zich geheel de bevolking van Kaava-roa, uitgestrekt op den buik, met de kin in de beide handen, en staarde ons aan.
Vrouwe kapiolani was geheel op zijn Europeesch gekleed; zij droeg een kleed van Engelsch neteldoek, eene ceintuur en schoenen van blaauwe zijde; aan hare vingers staken drie of vier dikke zilveren ringen. De dragt der overige bevolking liep zeer uiteen; hier en daar zag men een' man, die een enkel kleedingstuk, een vest, hemd of broek aan het lijf had, de meesten echter waren naakt en alleen met den maro omgord; de vrouwen waren voor het grootste gedeelte met een wijd, uit inlandsche stoffen vervaardigd, voorschoot bedekt, en slechts weinige gekleed als de staatdames van kapiolani. Ons onderhoud met deze vrouw duurde niet lang; de Engelsche matroos diende ons daarbij als tolk, doch menigmaal antwoordde de dame op onze aan haar gerigte complimenten slechts door eene soort van gebrom of gesnork; evenwel de uitdrukking van haar

{==290==} {>>pagina-aanduiding<<}
gelaat getuigde van welwillendheid en aangeborene goedhartigheid, en toen wij den wensch te kennen gaven, om des anderen daags in het bovendorp de godsdienstoefening bij te wonen, bood zij ons terstond eenen gids en paarden aan.
Nadat ons bezoek bij kapiolani afgeloopen was, begaven wij ons terstond naar de plaats, waar Kapitein cook vermoord geworden is; zij ligt zeer nabij het punt, waar wij geland waren. Cook's dood was ontegenzeggelijk een groot ongeluk; maar na alles, wat men tegenwoordig daaromtrent te weten gekomen is, moet men dien alleen aan hemzelven en aan de heftigheid van zijn karakter toeschrijven. Dit volk is in geenendeele bloedgierig; integendeel koestert het eene soort van eerbied jegens vreemdelingen, welke het als Goden beschouwt, en zeker kon alleen de ontzetting, welke zich van hetzelve meester maakte, toen cook den Koning deed aangrijpen, het tot de gepleegde gewelddadigheid vervoeren. Nog hebben wij de sporen der wraak kunnen zien, welke cook's reisgenooten na zijnen dood geoefend hebben; men wees ons kokosboomen, die van kogels doorboord waren, en rotsen, welke het geschut verbrijzeld had.
Den volgenden morgen vonden wij te Kaava-roa den gids en de paarden, welke kapiolani ons beloofd had. Het is van de kust van Californië, dat de eerste paarden naar de Sandwich-eilanden gebragt zijn, en zij beginnen zich er reeds te vermenigvuldigen; de voor ons bestemden waren deels met Engelsche, deels met Mexicaansche zadels voorzien. Van het beneden- naar het bovendorp bedraagt de afstand ongeveer drie mijlen, welken men op eenen vrij goeden, in de rots gehouwen weg aflegt. Dezen weg heeft men aan de zendelingen te danken, die tot bevordering van dit werk een zonderling middel gebezigd hebben. Door hunnen invloed, namelijk, is op de Sandwich-eilanden eene wet ingevoerd geworden, krachtens welke ieder man en iedere vrouw, die van echtbreuk overtuigd wordt, in een geldboete van vijftien dollars vervalt, en wanneer deze niet betaald kan worden, vier maanden lang aan de wegen arbeiden moet. De bevolking van Hawaii heeft het plan der zendelingen zoo goed ondersteund, dat in minder dan twee jaren tijds niet alleen de bovenvermelde weg, maar ook nog een andere, van vijfentwintig mijlen lengte, die van Kaava-
{==291==} {>>pagina-aanduiding<<}
roa naar het groote vlek Kai-lua leidt, voltooid zijn. Hoe hooger wij klommen, des te meer veranderde het voorkomen van den grond. Al deze eilanden zijn ontegenzeggelijk door de uitbarstingen van onderzeesche vuurbergen gevormd; hiervan getuigt de lava, welke men overal aantreft. Aan den oever is zij nog in haren oorspronkelijken harden toestand; men onderscheidt er de verschillende boven elkander geplaatste lagen; hoe hooger men komt, des te meer heeft de afwisseling van vocht en droogte de lava verkruimeld, en men ontmoet ze nog slechts in enkele stukken, maar op den top der bergen zelven, waar zij door de daarop rustende wolken aanhoudend vochtig
gehouden wordt, heeft zij zich in eene vruchtbare teelaarde veranderd. Aldaar staan in menigte de kukui, eene soort van notenboom, uit welks vruchten eene zeer heldere, bijzonder goede lampolie geperst en reeds in uitvoer verzonden wordt, de broodboom, de oranjeboom, de moerbeiboom, die uit Manilla derwaarts verplant is, de banaan, het suikerriet, de taro of het arum esculentum, een wortel, die in het water groeit en een voornaam voedsel der eilanders uitmaakt; tusschen de rotsspleten dringen kreupelheesters te voorschijn, eene soort van kapperstruik, de naihi, welks wortels, naar men ons zeide, door de inwoners als thee gebruikt worden, en de tappa, uit welks draden zij hunne kleederen vervaardigen, en welks saffraangele bloesem, tevens met een heerlijke blaauw-, wit- en rosakleurige convolvulus, den weg allerprachtigst versierden.
Ongeveer op het midden van deszelfs lengte staat het gedenkteeken, hetwelk Lord byron, als bevelhebber van het Engelsche fregat la Blonde, hier ter gedachtenis van cook heeft opgerigt. Men koos daartoe de plaats, waar men het gevonden deel zijner verstrooide beenderen ter aarde besteld had. Midden tusschen de rotsstukken van lava, welke men opeengestapeld en waaruit men eene soort van grafheuvel gevormd heeft, staat een hooge paal, aan welks top eene koperen plaat met cook's naam gehecht werd; het opschrift daarvan is onleesbaar geworden, en de geheele paal is bedekt met de namen der Engelsche zeelieden, die herwaarts gekomen zijn, om het aandenken van den beroemden reiziger te vereeren. Wel is waar is het gedenkteeken armelijk genoeg, en men verbaast zich, dat de Engelsche regering de uitstekende verdiensten, welke Kapitein cook bij de scheep-
{==292==} {>>pagina-aanduiding<<}
vaart verworven heeft, niet op eene waardiger wijs heeft weten te erkennen. Waarlijk, onder de gewelven der abdij van Westminster rust menig gebeente, dat niet zooveel aanspraak op de nationale dankbaarheid heeft, als datgene, hetwelk hier onder de lava van Owaihi eenzaam vergaat.
De zendeling forbes, een geboren Noord-Amerikaan, die hier met zijne vrouw en twee kinderen woont, ontving ons zeer vriendelijk. Zijn huis ligt midden in eenen tuin, en is met eene uit Fi-struiken bestaande haag omgeven. De wortel van deze struik smaakt als gebrande suiker, en voormaals trokken de inboorlingen uit denzelven eene zeer sterke liqueur, welker bereiding hun thans echter door de zendelingen verboden is. Vrouwe kapiolani voegde zich bij ons, en weldra riep het klokgelui ons naar de kerk, welke in hare geheele bouworde naar de andere huizen des lands gelijkt. Zij heeft namelijk de gedaante van een' hoogen kegel, of meer eigenlijk van een op den grond rustend dak. Het timmerwerk dier wanden wordt door touwen aan elkander gehouden, want in den geheelen bouw van een huis gebruikt men niet een' enkelen nagel. Op deze wijs ontstaat eene soort van traliewerk, om hetwelk van buiten de bladeren van den pandanus, den katoenheester en het suikerriet gestrengeld zijn; in de huizen der aanzienlijken worden daarenboven de wanden van binnen geheel met matten omhangen. De kerk is ongeveer tachtig voet lang, veertig breed en vijftig hoog; zij kan meer dan duizend personen bevatten. Op groote matten knielden of zaten nagenoeg zeshonderd Indianen; voor ons had men eenige stoelen naast den kansel van den predikant geplaatst. Het was een belangwekkend schouwspel, op denzelfden grond, waar vóór nog niet langer dan vijftig jaren aan afschuwelijke Afgoden menschen geofferd werden, thans zulk eene menigte verzameld te zien, om de leer van christus te hooren verkondigen. Wel is waar zijn er onder de inboorlingen nog slechts weinig ware Christenen, en hebben bijna allen, in het binnenste hunner dorpen en huizen, hunne bijgeloovige gebruiken behouden; ondertusschen is het reeds veel gewonnen, dat zij somwijlen bijeengebragt kunnen worden
om woorden te hooren, die, zeker, niet zelden te mystiek zijn, om verstaanbaar voor hen te wezen, maar die hun echter ook dikwerf de verhevene en tevens eenvoudige Christelijke zedeleer inprenten, die het geschiktst is, om

{==293==} {>>pagina-aanduiding<<}
hun den weg tot echte beschaving te banen. De vrouwen zaten aan den eenen, de mans aan den anderen kant; niemand, die naakt was, werd toegelaten, de mannen droegen meestal eene soort van mantel uit inlandsche stof; onder de vrouwen staken zelfs verscheidene stroohoeden uit. Eenigen hadden gebedenboeken, volgens het Presbyteriaansche kerkgebruik ingerigt, die te Honolulu en Lahaina in de Hawaiische taal gedrukt waren; en toen de Heer forbes de psalmen dier godsdienstoefening aanhief, begeleidden hem eerst onvaste, doch allengs gedurig stouter klinkende stemmen. De somwijlen merkbaar wordende, doch ook misschien slechts door onze tegenwoordigheid te weeg gebragte verstrooijing uitgezonderd, ging alles vrij betamelijk in zijn werk. Kapiolani droeg een zondagskleed van zwart atlas en op het hoofd eene muts van inlandsche stof, die door derzelver glans eenige overeenkomst met atlas had; hare houding was niet van achtbaarheid ontbloot, en zij volgde de godsdienstoefening oplettend in het voor haar liggende boek: de op haren koperkleurigen neus geplaatste bril gaf haar overigens een vrij kluchtig voorkomen.
Den volgenden dag deed ik met twee mijner reisgenooten een uitstapje naar het dorp Ke-ara-kakua, hetwelk, ofschoon slechts twee mijlen van Kaava-roa gelegen, veel minder dan dit laatste onder den invloed van den zendeling scheen te staan; iets, hetwelk wij uit kleeding en gedrag der inwoners konden afnemen. Mans en vrouwen gingen hier bijna geheel naakt; de laatstgemelden bezigden alle in haar vermogen staande kunstgrepen, om onze oplettendheid te trekken en ons belangstelling in te boezemen; echter waren zij alle min of meer door melaatschheid aangedaan en uiterst morsig. Zij hadden dezelfde neiging voor snuisterij-pronk behouden, welke de eerste zeevaarders, die deze oorden bezochten, bij haar hadden opgemerkt; eene halsketen van glasparels, een koperen ring met een' bonten steen bragt haar in de uitbundigste verrukking. Op den middag zagen wij de geheele vrouwelijke bevolking van Ke-ara-kakua in de kleine, door lava-rotsen omgevene, bogt een bad nemen; allen sprongen van de rots in zee, en hielden zich op de oppervlakte met hulp eener spits toeloopende plank van de lengte harer ligchamen. Ik zag eene moeder, welke haar naauwelijks eenjarig kind op zulk eene plank legde, het aan de golven overliet, achterna zwom, en slechts van tijd tot

{==294==} {>>pagina-aanduiding<<}
tijd met de hand aan de plank zulk eene rigting gaf, als zij goeddacht. Mij was het, als zag ik deze bevolking hier zoo, gelijk cook dezelve voormaals aangetroffen heeft, vrij en onafhankelijk; en toen ik naderhand dezelfde vrouwen in vuile lappen gekleed wederzag, sprak het contrast niet ten voordeele van het tegenwoordige. Toen ik daarna den Heere forbes mijne verwondering over de ongemeene behendigheid der inboorlingen in het zwemmen te kennen gaf, antwoordde hij mij, dat de Indianen zich gevoegelijker in het water gevoelden, dan op het land, en in staat waren, bijna een vol etmaal zonder tusschenpoos in hetzelve rond te zwemmen. Tot bewijs hiervan verhaalde hij ons een hem bekend geval, waarbij een Indiaan, wiens bootje door een' storm onderstboven geworpen was, met een kind op den rug achttien uren lang gezwommen, en den oever ook behouden, hoezeer ongelukkig slechts met het lijkje van het kind, bereikt had.
Zes dagen lang vertoefden wij in de baai van Ke-ara-kakua, en bezochten de inboorlingen in hunne woningen, die over het algemeen vrij gerijfelijk ingerigt zijn. Op den vloer liggen zeer goed gevlochtene matten, onder welke eene dikke laag droog heidekruid uitgespreid is. Te voren had men in ieder huis slechts één vertrek, hetwelk tegelijk tot eet-, woon- en slaapkamer diende; doch thans hebben de zendelingen het zoo ver gebragt, dat men, door middel van groote gordijnen, uit inlandsche of Engelsche stoffen vervaardigd, afgeschotene ruimten maakt, welke tot het slapen gebruikt worden. Het bed bestaat uit matten, welke men op elkander stapelt, de grofste beneden; zulk een bed is de troon van het mannelijke of vrouwelijke hoofd des huisgezins, en niemand anders mag er op plaats nemen. Eenig vaatwerk uit pompoenschalen, bestemd om daarin den poë te bereiden, (een dik, uit den wortel van den taro vervaardigd deeg) een of twee vederpluimen of schuijers, somtijds een net en eenige riemen, ziedaar het huisraad eener Hawaiische woning. Het voedsel der inwoners bestaat voornamelijk uit gezouten, meestal raauw genuttigden visch en poë. Ik wilde van dit deeg eten en proefde het, maar het had eenen al te leelijken smaak; het heeft de kleur en dikte van stijfsel, en smaakt zuurachtig. Te Ke-ara-kakua is niet veel verscheidenheid van vleesch; eenig gevogelte, spek, melk, vruchten, kokosnoten, is ten naastenbij alles, wat

{==295==} {>>pagina-aanduiding<<}
een Europeaan er aan spijs gebruiken kan. De invoer van sterken drank is te Owaihi ganschelijk verboden; evenwel konden wij duidelijk genoeg bemerken, dat de eilanders van de drift tot geestrijke wateren, die bij alle wilde volken zoozeer beerscht, in geenendeele genezen zijn; zelfs de vrouwen openden gretig den mond, om den brandewijn, welken wij haar schonken, in te slurpen. Over het algemeen houdt slechts vrees voor straf, niet overtuiging, de eilanders van hunne oude gewoonten terug, en telken male zich eene gelegenheid opdoet om het hun opgelegde juk af te schudden, omhelzen zij die met drift. Vier of vijf maanden geleden deed kauikeauli, de Koning der Sandwich-eilanden, eene reis door Owaihi, en bragt een deel van zijnen hofstoet met zich; met dezen gaf hij zich aan buitensporigheden over, waaraan al de inwoners van Ke-ara-kakua deel namen. Noch kapiolani, noch forbes durfden de geringste vermaning wagen; in hunne huizen verbeidden zij met ongeduld het oogenblik, waarop het land van de tegenwoordigheid der goddeloozen weder bevrijd zou zijn.
Hier laat de Schrijver eenige aanmerkingen volgen, betrekkelijk het gedrag der meervermelde dame, zoo in het algemeen, als jegens hem in het bijzonder. Hij verhaalt, hoe zij en kaaku-manu, gemalin van tamea-mea, den grondlegger der thans heerschende dynastie, de eersten op het eiland waren, die het Christendom aannamen, en hoe de werking daarvan op hare zedelijkheid zoodanig geweest was, dat eerstgenoemde, die vroeger dagelijks beschonken was en met vier of vijf mannen leefde, thans een voorbeeld van orde en braafheid was geworden, en in haar gebied, zelfs ten aanzien der Europeërs, die het bezochten, alle buitensporigheden met groote standvastigheid wist te keer te gaan. Hij maakt voorts gewag van een bezoek, hetwelk, gedurende zijn verblijf te Ke-ara-kakua, de stedehouder van Owaihi, aldaar aflegde. Hij beschrijft dien man als veel meer dan zes voet lang en naar evenredigheid gezet; iets, dat aan de meeste grooten des lands gemeen is, die de overige inwoners in omvang des ligchaams verre overtreffen, en dit onderscheid, hetwelk zij als geen geringen voorrang beschouwen, door alle in hunne magt zijnde middelen pogen te bevorderen.
De bevolking van Hawaii of Owaihi (dus gaat de Fransche reiziger voort) bedraagt tegenwoordig ter naauwernood

{==296==} {>>pagina-aanduiding<<}
29,000 zielen; bij de ontdekking van het eiland telde men er 90,000. De dorpen aan de baai en verderop in het distrikt van Ke-ara-kakua hebben 3000 inwoners. De temperatuur aan de kust is zeer heet; de thermometer teekende steeds tusschen 86 à 89 graden Fahrenheit. In het bovendorp daarentegen was de lucht zuiverder en frisscher; de doorwaaijende zeewind maakte haar koeler, zoodat men zich eensklaps als in eenen anderen dampkring verplaatst gevoelde. Bij onze ontscheping had ik, op den eersten dag, in den vroeger vermelden muur van zwarte rotsen talrijke gaten opgemerkt, welke mij voorgekomen waren een werk der inlanders te zijn; ik had mij niet bedrogen; het was daar, dat zij hunne dooden begroeven; gewoonlijk wordt de opening met een houten traliewerk gesloten. In het dorp, waar de Heer forbes woont, is thans een kerkhof ingerigt geworden, waarop men al de ledematen van het Presbyteriaansche kerkgenootschap begraaft.
De Schrijver berigt, hoe tijdsgebrek hem dwong, een voornaam oogmerk zijner landing te Ke-ara-kakua onuitgevoerd te laten, namelijk het beklimmen van den Muna-roa, dien geweldigen vuurberg, welks uitgebrande krater vijfentwintig mijlen in omvang heeft, en nopens welken men hem verzekerde, dat hij acht dagen tot de beklimming en even zoo veel tijd tot de afdaling zou behoeven.
Uit zee levert Owaihi een uiterst schilderachtig gezigt. De oost- en noordzijde van het eiland zijn nog veel vruchtbaarder en liefelijker dan het gedeelte, hetwelk de Bonite had aangedaan en waar het geheel en al aan stroomend water ontbreekt, zoodat de inwoners, willen zij hun drinkwater niet vijf of zes mijlen ver gaan halen, genoodzaakt zijn, zich met ziltig water te behelpen. In het bovendorp is meer water dan beneden, en kon zeer ligt door kanalen afwaarts gevoerd worden, bijaldien de bevolking tot het ondernemen van zulk een werk reeds ver genoeg gevorderd ware. De oost- en noordkant van Owaihi is daarentegen, door verscheidene rivieren, toereikend van water voorzien; het klimaat is er ook veel beter en de bevolking talrijker. In het oosterdeel staat de befaamde vuurberg Kaa, welks onophoudelijke uitbarstingen de bewoners in gedurige vrees houden; dezen vulkaan achten zij de woonplaats te zijn der Godin pele. De overleveringen, die met deze Godheid der Sandwich-eilanden in verband staan, (zegt de Heer bar-
{==297==} {>>pagina-aanduiding<<}
rot) worden door den Heer dumont-d'urville, in de beschrijving zijner reis rondom de wereld, op eene zoo aanlokkende wijs verhaald, dat ik het dichterlijke tafereel, hetwelk die zeevaarder daarvan ontwerpt, door mijne bekorte herhaling slechts bederven zou.
Onze reiziger verhaalt vervolgens, hoe hij den 6 October weder onder zeil ging, en omstreeks den middag tegenover Kai-lua, de verblijfplaats van den hierboven vermelden stedehouder, aankwam. Door dezen ambtenaar werd hij veel minder gastvrij dan door vrouwe kapiolani, en op eene wijs ontvangen, welke niet beantwoordde aan het onthaal, hetwelk de landvoogd bij zijn bezoek aan boord der Bonite genoten had. Onze reizigers bezagen, behalve de woning des gouverneurs, die weinig opmerkelijks behelsde, te Kailua eene nog onvoltooide kerk en eene vesting, binnen welke ongeveer twintig stukken kanon van onderscheiden kaliber op houten affuiten lagen. Binnen deze vesting was een morai, of heilig huis, waarin het stoffelijk overschot van tamea-mea, den stichter van den tegenwoordigen vorstenstam, bijgezet was. Aan al de deuren zijn houten afgodsbeelden met geweldig groote koppen geplaatst, bij wijs van hoeders, die den ingang beschermen moeten. Dit is nog een der overblijfsels van het oude heidengeloof, hetgeen onder het volk, op plaatsen, werwaarts de zendelingen hunnen invloed nog niet genoegzaam hebben kunnen uitbreiden, sterk wordt aangekleefd. Het gezin van den gouverneur vond onze reiziger, naar gewoonte, groot en dik van gestalte, gulzig en met de vingers etende; schoon de voorname eilanders, van welke velen goed Engelsch spreken, zich aan boord der Europesche schepen volkomen wel van vork en lepel weten te bedienen.
Van Kai-lua ging de reis naar Honolulu, de hoofdstad van al de Sandwich-eilanden, en op dat van Owahu gelegen.

(Het vervolg en slot hierna.)

De hand des Heeren.

(Vervolg en slot van bl. 261.)

Na twee vreeselijke uren doorgeworsteld te hebben, beschreef hendrik een blaadje papier, en legde het open op

{==298==} {>>pagina-aanduiding<<}
zijne tafel neder; een' tweeden brief, aan het landsgeregt, verborg hij zorgvuldig in zijnen boezem. Vervolgens pakte hij een klein bundeltje linnengoed zaam, deelde al het geld, hetwelk hij in huis had, en nam de helft voor zich, laadde zijne buks, en ging met vasten tred door het stille huis naar buiten, waar de eerste morgenschemering begon aan te breken. Zijn oog was droog, zijn voorhoofd brandde, zijn arm hield werktuigelijk de buks vast, die hem over den rug hing; zijn blik keerde zich niet terug naar het dierbare vaderhuis; zijn hoofd wendde zich niet regts af naar den kant, van waar zijn molen, met het gewone, hem lief gewordene geklapper, zijn oor trof: zijne ziel was ondergegaan in de onstuimig golvende zee eener onuitsprekelijke smart; zijn oog rigtte zich slechts naar binnen; de buitenwereld oefende geene magt meer over dit verscheurde gemoed. Hij was op dit schoone en stille goed geboren, scheen bestemd er vreedzaam en gelukkig te leven, en bezat de kracht niet, zich een ander aanzijn te scheppen, of het denkbeeld er van te verdragen. Onafgebroken ging hij voorwaarts, onbemerkt, want diepe stilte dekte geheel het omliggende land, en de grijze nevelzoom aan den gezigteinder, welke den aanbre kenden dag verkondigde, verlichtte ter naauwernood het welbekende pad, hetwelk hij niet weder betreden zou!
Voor het huisje der moei stond hij stil; zijn hart trok zich krampachtig zamen; hier toch waren zijne kinderen, de eenige band, met welken deze aarde hem nog omstrengeld hield, en welken hij vruchteloos poogde te verscheuren. Tweemaal ging hij de hut rond; de deur was zorgvuldig gesloten; reeds wilde hij het opgeven, toen hij gewaar werd, dat een keukenvenster openstond. Met moeite wrong hij er zich door; luisterend ging hij van deur tot deur; stil en donker was het in het kleine voorhuis; de slaapkamer der moei kende hij wèl; hij wilde er voorbijsluipen, maar een welbekende, nog steeds geliefde toon trof zijn oor; het was rose, die in de kamer sprak, en zijne ziel werd voor een oogenblik door de volle magt der herinnering overmeesterd. Doch rose zelve verbrak weldra de betoovering; want hetgeen zij sprak, logenstrafte den toon harer stem. ‘O tante, waarom heb ik niet naar u geluisterd!’ jammerde de misleide; ‘gij zeidet mij immers reeds voorlang, hoe het gaan zou. Zeker heb ik geen ware liefde jegens hem gevoed, want had hij ze wel voor mij? Thans heeft hij eindelijk ge-
{==299==} {>>pagina-aanduiding<<}
toond, hoe hij bestaat, en mijne eigenlijke ellende begint eerst, daar ik waande, dat ik niet ongelukkiger konde worden! Moge hij nu naloopen wie hij wil, wat scheelt het mij; maar dat hij mij nog ten lange laatste om het zuurverworvene goed brengt, waarvan ik het bezit met zoo veel kruis en lijden heb moeten koopen, dat is het ergste!’
‘Zoo keer niet weder naar hem terug,’ krijschte de oude; ‘toon hem eens vooral, dat gij niet meer het zwakke riet zijt, hetwelk ieder ademtogtje nederbuigt! Schaam u in het binnenste uwer ziel, dat gij de hand nog kust, die u slaat! Hij moet u en de kinders toch geven, wat gij noodig hebt, en den molen zullen wij hem weldra afprocederen; daarvoor moet gij mij maar laten zorgen.’
Rose zweeg, en het klonk alsof zij schreide; eindelijk zeide zij maar al te luid: ‘Ach God, ik ben eene regt ongelukkige vrouw! Mogt de Heer mij toch van mijn huiskruis verlossen; Hij alleen kan mij helpen!’
IJskoud rilde het hendrik door de aderen - hij verwijderde zich snel. De kinderen sliepen in het groote woonvertrek; hij opende het zachtkens. Eene lamp wierp eene zwakke schemering door de kamer. De kleinen lagen in een groot ledekant; het knaapje achter tegen den wand, apollonia daarentegen met het blozende gezigtje naar het licht gekeerd, en scheen al biddende, met beide de handjes over de borst zaamgevouwen, ingesluimerd te zijn.
Hendrik stond voor haar als het beeld der troostelooze wanhoop; zijn hoofd neigde zich over het slapende meisje, hetwelk altijd zijn lieveling geweest was. Zijne brandende oogen begonnen vochtig te worden; eindelijk viel een gloeijende traan op het voorhoofd van het kind.
Apollonia maakte eene kleine beweging, opende de oogen, en zag, zonder te verschrikken, even als had zij een voorgevoel van zijne nabijheid gehad, naar haren vader op; hij vatte haar in zijne armen, hief haar op, ging op het voeteneinde van het bed zitten, en drukte het lieve kind aan zijn brekend hart. De harde korst was ontdooid; hij schreide zacht en stil, hield apollonia vast in zijne armen gesloten, en overstroomde haar met kussen en tranen. Loontje huilde bitter, streelde hem de bleeke wangen, en beantwoordde zijne liefkozingen; maar zij sprak geen woord, want de kamer harer moeder was in de nabijheid, en haar instinet waarschuwde haar, dat zij deze niet roepen moest.

{==300==} {>>pagina-aanduiding<<}

Na eenige minuten zwijgens sprak hendrik met zachte en bevende stem: ‘Apollonia, ik ga eene verre reis doen, van welke ik nooit terugkomen zal; ik kan niet zeggen, of het mij goed dan of het mij kwalijk zal gaan - God is overal: wilt gij met mij, kind, of wilt gij bij moeder blijven?’
Het meisje zag hem met hare heldere oogjes aan, bedacht zich een poosje, en fluisterde toen met beschroomdheid: ‘Maar, als moeder dan eens stierf, vader?’
Hendrik hief haar van zijnen schoot, legde haar zachtkens weder in het bed, en zeide, na een' brandenden kus op hare wangen gedrukt te hebben: ‘Uw hart heeft beslist; gij blijft bij uwe moeder! Wees altijd een goed kind, en word zachtmoedig en verdraagzaam; uwe moeder zal het thans ook worden. Wanneer gij groot geworden zijt, en een braaf man komt om u te vrijen, zoo onderzoek uzelve wèl; en bemint gij iets op de wereld meer dan hem, zoo wees eerlijk, en wijs hem af, opdat niet u beide de vloek treffe, die mij thans de wijde wereld injaagt. Gedenk deze woorden; het zijn de laatste, welke gij van uwen vader hooren zult.’
Hierop gaf hij beide den kinderen zijnen zegen, kuste ook zijn sluimerend zoontje, en rukte zich van apollonia los, die in kinderlijken angst de armpjes vast om zijnen hals geklemd had; vervolgens ijlde hij naar buiten in de nevelige morgenlucht, wierp zich op den grond neder, drukte zijn gloeijend aangezigt in het bedauwde gras, en zond een vurig gebed op naar den Heer der werelden. Daarna greep hij den wandelstaf met vaste hand, en spoedde rustig voorwaarts zijne donkere toekomst te gemoet.
Naauwelijks was de zon boven de kimmen, of er werd krachtig aan katharine's slaapkamer geklopt; de oude rees toornig overeind, want zij was pas weêr ingeslapen, en rose wreef zich verschrikt de roodgekretene oogen, want plotseling beving haar het voorgevoel van een groot ongeluk. De meid uit het molenaarshuis trad buiten adem binnen, en verhaalde, dat de baas in den nacht te huis gekomen was, maar er zoo bleek en vergramd had uitgezien, dat zij blijde was hem uit den weg en naar haar kamertje te hebben kunnen gaan. Toen zij nu zoo even opgestaan was, had zij zijn bed onbeslapen en hemzelven noch in het geheele huis noch ook in den molen gevonden. Haar was hierop de gedachte ingevallen, of hij misschien wel ooit zou wederkomen, want

{==301==} {>>pagina-aanduiding<<}
op zijne tafel had een beschreven blad papier gelegen, hetgeen zij echter niet had gelezen. Zij trok het aarzelend te voorschijn, en aan haar gezigt zag men, dat zij het wel degelijk gelezen had. Rose greep er naar, staarde er op, streek met de hand over de oogen, en reikte het toen aan de oude toe, met de woorden: ‘Daar tante, lees gij, want ik onderscheid geen letter.’ De moei greep het blad met blijde haast, en las:

‘Wij passen niet meer bij elkander, rose! Gij hebt mij nimmer regt bemind; opregte huwelijksliefde heeft nooit in uwe borst gehuisvest. Ik wil ons beiden de rust teruggeven. Leef gelukkig, indien uw bewustzijn u gelukkig leven laat! Gij waart het werktuig van een boosaardig wijf, dat u gebruikte, om uw eigen geluk en het mijne te vernielen. De Heer leere u nu ook dragen, om onzer kinderen wille, want het leven is lang en duister, wanneer de ware liefde ontbreekt. Ik vergeef u, rose; vergeef ook mij, en behandel de kinderen goed, want die toch zijn onschuldig.

hendrik hurer.’

Ter naauwernood vermogt de oude de blijdschap te verbergen, die haar uit de oogen straalde; maar rose zat bleek en koud als eene doode op haren stoel, hield de bevende handen in elkander gevouwen, en bragt geen woord uit; voor het eerst erkende zij den boozen geest, die haar uit het lagchen der oude aangrijnsde, en met ontzetting sloeg zij een' verstijvenden blik in haar binnenste.
Eensklaps drukte zich loontje, die stil naar binnen geslopen was, schreijend aan hare knie, en zeî treurig: ‘Ach ja, vader is weg, ver weg hiervandaan, en komt niet weder; hij heeft het mij gezegd, toen hij dezen nacht bij mij was.’ En nu verhaalde het kind alles, woord voor woord, wat hendrik gesproken, en hoe bitter hij geschreid had, toen hij haar verliet. Alsnu braken eindelijk tranen uit rose's oogen, en hoe geweldiger zij er tegen geworsteld had, des te heeter en onweêrstaanbaarder stroomden zij thans.
‘Dat ontbrak er nog aan!’ schreeuwde katharine met boosheid; ‘ik geloof waarlijk, zij jammert den slechten kerel nog achterna, die vrouw en kinders schandelijk verlaat en de wijde wereld inloopt!’

{==302==} {>>pagina-aanduiding<<}

‘Ach,’ stamelde rose, ‘weet gij dan ook, tante, of hij niet de handen aan zichzelven slaat, of hij niet in het eenzame woud jammerlijk om het leven gekomen is, of hem niet de molenbeek....’
‘En al was dat zoo,’ zeî de oude bedaard, ‘wat ware er dan aan verbeurd? Hij heeft nooit veel gedeugd; het zou mij niet verwonderen, als hij zich nog eindelijk om een eerlijk graf bragt. Kom nu maar naar den molen, en laat ons kijken, of hij u en uwe kinderen niet als bedelaars achtergelaten heeft; dat moet thans onze eerste zorg zijn; van mijnheer den landlooper zullen wij tijdig genoeg berigt krijgen!’
Lijdelijk deed rose, wat de tante haar gebood, want tot haar eigen verderf had zij nimmer eenen anderen wil, dan dien van katharine, gehad. - Men toog naar den molen, vond alles in orde, kisten en kasten even vol als te voren, ook de helft van het gereede geld, dat hendrik eerlijk gedeeld had. - De oude nam bezit van zijne kamer, heerschte en beschikte als vrouw van den huize, en men kon het haar, aanzien, hoe wèl en behagelijk zij thans te moede was. Rose liet, in somber stilzwijgen, alles zijn' gang gaan. De navorschingen naar hendrik bleven vruchteloos; hij was en bleef weg, en rose wist niet, of zij wenschen moest, dat hij zijn graf in de golven van den Donau gezocht had, dan wel hopen, dat hij als balling alleen in de wereld rondzwierf.
Hoe langer zij hem echter ontbeerde, des te smartelijker voelde zij zijn verlies; en daar het menschelijke hart nu eenmaal zoo wonderlijk gesteld is, dat wij een goed niet eer op prijs weten te schatten vóór dat wij het verloren hebben, zoo ontwaakte bij haar, eer zij er op verdacht was, de oude liefde voor hendrik, of veeleer er ontstond eene nieuwe, welke zij nog nooit gevoeld had, uit de tranen van naberouw, welke zij elken nacht vergoot, en deze werd voor haar eene gloeijende geeselzweep, onder welker folterslagen zij de straf der jammerlijke zwakheid moest lijden, door welke zij zich aan hem, aan hunne kinderen en aan haarzelve zoo zwaar bezondigd had.
Meer en meer ondervond zij de hand des Heeren, die vergeldend haar schuldig hoofd drukte. Overal miste men hendrik; in huis en in den molen ging alles verkeerd; wat zij ondernam mislukte; de zegen was van dit dak geweken; ondanks katharine's strengheid en rustelooze werkzaam-
{==303==} {>>pagina-aanduiding<<}
heid, vermogt zij de molenknechts noch de dienstboden in orde en aan den arbeid te houden. Willem had reeds terstond na het plotseling verdwijnen van den molenbaas zijne dienst opgezegd, en de meeste knechts volgden eerlang zijn voorbeeld; nieuw, vreemd werkvolk kwam op den molen; de vrouwen werden verschalkt, bedrogen; zij wisten, zij zagen het, maar konden zichzelve raad noch hulp verschaffen. De eene knecht na den anderen kreeg zijn afscheid, de eene nieuwe nâ den anderen werd in dienst genomen, maar gedurig was de laatste niet beter dan de vorige.
Een' tijdlang evenwel genoot katharine de vruchten van haar heilloos ontwerp. Zij was nu heer en meester; zij had voor zich en rose alleen het fraaije goed verkregen; alles in den omtrek beklaagde rose om het gedrag van haren man, en prees haar gelukkig, dat zij aan hare moei zulk een' goeden steun gevonden had; de bij haar gehate molenaar was voor altijd weg; rose's droefheid, zoo meende zij, zou van geen' langen duur wezen; kortom, haar doel was bereikt, en zij zette zich breed en vast in hare nieuwe heerschappij.
Er was echter nog geen vol jaar verloopen, of zij begon te bemerken, dat toch misschien alles niet gaan zou, gelijk zij gehoopt had. Vele stemmen in den omtrek werden luide; het werkvolk had allerlei dingen verteld, en hoe men den braven man zoo lang gekweld had, dat het er eindelijk toe komen moest, en hij het niet meer kon uithouden. Hendrik's broeder kwam uit den omtrek van Freimann in Bohemen, waar hij een klein goed bezat, overhoopte rose met bittere verwijten, wilde haar de kinderen afnemen en de moei het huis uitdrijven. Zelfs de andere bloedverwanten, die te voren de zwakke vrouw tegen haren man hielpen ophitsen, beschuldigden haar thans, nu zij in het ongeluk zat, dat zij zelve toch wel grootendeels de oorzaak van haar verdriet was. Niet dan met moeite onttrok zij zich aan al dit dringen en drijven, en hield het krediet der moei staande; maar in haar binnenste gevoelde zij, dat allen gelijk hadden, en dat zij eene verlatene en verlorene vrouw was.
Ondanks den woedenden tegenstand der oude, verschenen er uitnoodigingen aan den afwezigen hendrik in al de nieuwsbladen van het land. Men verzocht hem daarin naar huis te keeren, verzekerde dat de omstandigheden veranderd waren, dat hij geene reden van klagen meer hebben zou,

{==304==} {>>pagina-aanduiding<<}
indien hij slechts wilde bewilligen bij zijne vrouw en kinderen terug te komen. Maar alles bleef dood en stil; hendrik was weg en kwam niet weder.
Alstoen begon rose, die reeds lang geen gevoel voor vreugde of leed getoond had, gedurig meer te vervallen. Zij sprak niet; zij klaagde noch schreide; maar katharine had de spijt, het eenige schepsel op aarde, voor hetwelk haar verdroogd hart nog genegenheid had, langzaam te zien wegkwijnen. Rose was nooit boosaardig van gemoed, zij was slechts zwak van geest geweest. Zonder de drakentanden, welke katharine op haren geluksakker gezaaid had, zou zij aan hendrik's zijde rustig door het leven gegaan zijn. Hendrik was eenvoudig en ongekunsteld van geest; hij vleide zijne jonge vrouw niet, en liet haar, in vertrouwen op haar hart, zonder haar genoegzaam beproefd te hebben, al te onbedacht aan de inblazingen der moei over, en toen hij deze aan derzelver werking leerde kennen, ontbrak hem, uit liefde en gewoonte aan rust, de noodige kracht, om het kwaad met sterke hand te keer te gaan. Zoo werden beide door wederkeerige zwakheid ongelukkig, en zoo gaat het maar al te dikwijls in het leven.
Bijna twee jaren waren nu sedert hendrik's verdwijnen verloopen; het was een lange, bange tijd geweest voor de wachtende rose, die, overhoop met zichzelve en met het leven, nog altijd gehoopt had, dat hij zou terugkomen.
Tusschen de twee vrouwen had zich sedert lang eene sombere en pijnlijke betrekking gevormd. Katharine's magt over rose was gebroken, en met deze haar hart; want rose keerde zich met blijkbaren afschuw van haar af, ontvlood de woonkamer, waar de oude haar huisbestuur uitoefende, en zat menigmaal uren lang in regen en in sneeuw op den heuvel onder den eikenboom, aan den oever van den stroom, zonder, wanneer zij naar huis kwam, op het klagen of kijven der moei een enkel woord te antwoorden.
Op zekeren avond, het was nu omtrent st. jan, zat rose naar gewoonte op het oude plekje, en staarde voor zich henen, zonder te bemerken, dat katharine reeds lang naast haar gestaan had, en met een hart vol kommer hare ingevallene wangen beschouwde. Plotseling hief rose het hoofd op, streek met de hand over het voorhoofd, en zeide half binnensmonds: ‘Neen, langer kan ik niet hier blijven!’ Met deze woorden sprong zij op en wilde weg; doch katha-
{==305==} {>>pagina-aanduiding<<}
rine wierp zich voor haar neder, wrong de handen, en schreeuwde wanhopig: ‘Rose, om aller barmhartigheidswille, gij zijt toch niet van zins de handen aan uzelve te slaan; gij ondankbaar kind, heb ik dat aan u verdiend?’ Een gloeijend rood verspreidde zich over rose's wangen; met eenen blik van den diepsten jammer hief zij hare gevouwene handen ten hemel, en bad: ‘Goede God, laat deze vrouw niet boeten, wat zij aan mij verdiend heeft; want anders zou uwe hand te zwaar op haar moeten drukken!’ En nu openden zich, als 't ware, de sluizen van haar zoo lang verkropt gevoel; bittere verwijten, vreeselijke beschuldigingen stroomden uit den mond der ongelukkige vrouw; hare rede was zoo snel en krachtig, dat de van schrik verstijfde oude geene tegenspraak, geene afbreking durfde wagen. Zij telde haar dag en uur voor, waarop zij langzaam en trapswijze haar geluk vernield, hare liefde voor hendrik ondermijnd, hem dingen aangelogen had, welke hem nimmer in de gedachte gekomen waren; zij wist thans ook, om welke reden hij, op dien ongeluksdag, toen hij zoo laat terugkeerde, van huis gegaan was; hare handen wringende, riep zij uit: ‘O tante! hadt gij mij niet met geweld weggesleept, dan had de arme man vrouw en kinderen te huis gevonden, en de Booze zou geene magt gekregen hebben over zijn eerlijk gemoed.
Opzettelijk hebt gij ons willen scheiden, opdat niemand u meer zou tegenspreken, opdat ik aan niemand anders op de wereld meer zou toebehooren, dan aan u! En ziet gij nu, tante, welk eene ongelukkige vrouw gij van mij gemaakt hebt? Gij zult het eenmaal voor Gods troon niet kunnen verantwoorden, wat gij aan ons hebt gedaan! Gij zult er ook geene vrucht van trekken; want nu weet ik eerst regt, dat ik hendrik steeds bemind heb, dat ik zonder hem niet kan leven, en dat ik u haat tot mijnen laatsten ademtogt!’
Met deze woorden vloog zij den heuvel af naar den kant van den molen. De oude wentelde zich, luid huilend, op den grond, trok zich het haar uit het hoofd, en verwenschte zichzelve en de ondankbare, om wier wil alleen zij tot heden toe geleefd en gehandeld had; haar spel was verloren, want rose's altoosdurende haat, dit zag zij nu duidelijk, was het eenige, dat zij er bij gewonnen had.
Bij het avondeten zagen de vrouwen elkander weder. Rose sprak niet, at niet, zag niemand aan, zelfs niet hare

{==306==} {>>pagina-aanduiding<<}
kînderen, en ging, zonder eenig geluid van zich te geven, naar haar slaapvertrek. De oude bragt, gelijk zij gewoonlijk deed, de kinderen naar bed, en toen apollonia de kamer harer moeder voorbijkwam, viel het het kind zwaar op het hart, dat zij haar geenen goeden nacht gewenscht had. Zij stond stil voor de deur, klopte zachtjes aan, en fluisterde: ‘Goeden nacht, moeder!’ Toen rukte rose de deur plotseling open, drukte sprakeloos de kinderen in hare armen, legde haar gloeijend voorhoofd aan hunne wangen, en na lang zwijgen stamelde zij een ‘goeden nacht,’ en vloog weg; de deur viel achter haar toe.
Het was des morgens vijf ure, toen katharine met ontsteld gelaat en buiten adem het slaapvertrek der kinderen binnenstoof. ‘Is rose hier?’ riep zij apollonia toe, die verschrikt uit haren slaap ontwaakte.
‘Neen - ik weet niet,’ stamelde het nog slaapdronkene kind.
‘Dan heeft zij zichzelve te kort gedaan!’ huilde de moei, en ijlde voort, de molenbeek langs. Op den heuvel, waar de eikenboom stond, lag haar zakdoek, en aan de leuning der brug hing het gebloemde voorschoot, dat zij gisteren gedragen had, met een' tip in het water. Zich de haren uit het hoofd rukkende, liep de oude voort, de beek langs, tot waar dezelve zich in den Donau ontlast. Hare grijze lokken fladderden spookachtig in de scherpe morgenlucht om haar hoofd; hare oogen drongen zoekend bijna buiten derzelver kassen; de lucht ontbrak aan hare hijgende borst, en desniettemin schreeuwde zij in éénen adem voort: ‘Dat is de hand des Heeren; zij is zwaar - zeer zwaar!’ En toen zij nu aan de plaats kwam, waar de houtvlotten in de groote rivier lagen, kwam het haar voor, dat zij, bij het verste derzelven, iets donkers, nu eens uit het water zag oprijzen, dan weder daarin verzinken. Buiten zichzelve, sprong zij van den hoogen oever naar beneden, liep over de balken voort, riep: ‘Rose! rose! om Godswil, rose!’ trad mis, en viel tusschen twee van elkander gescheidene vlotten in den Donau, die hoog over haar zamensloeg.
Des avonds bragt men haar lijk naar huis. Van rose vernam men verder niets. Het vermogen der verlatene kinderen werd onder een eerlijk en zorgvuldig bestuur genomen; zij zelven door hendrik's broeder in godsvrucht en eenvoudigheid opgevoed. Eenige jaren verliepen; zij wiessen op,

{==307==} {>>pagina-aanduiding<<}
gezond en braaf. Eens kwam een vlotter uit Pesth, in Hongarije, naar de streek af, waar hendrik gewoond had, trad in den molen, nog steeds het erfgoed van deszelfs zoon, en verhaalde toen het volgende: ‘Te Pesth stond ik naast mijn vlot aan den oever. Op eens trad een eenigzins bejaard man naar mij toe, met bleeke maar vriendelijke en welgevormde gelaatstrekken, en begon met mij over het een en ander te praten. Toen hij hoorde, dat ik in dezen omtrek te huis behoorde, vroeg hij eensklaps: “Hoe gaat het toch wel huber's kinderen, en wat is er van rose geworden?” - “Rose is in het water gesprongen,” zeî ik; “de oude moei viel, terwijl zij haar naliep, tusschen de vlotten, en beide kwamen ellendig om het leven. Andreas huber heeft de kinderen opgevoed; het zijn brave jonge lieden. Apollonia is eene huishoudster, zoo als er slechts weinige zijn. De zoon heeft den molen aanvaard.” De man werd nu eens bleek, dan weder rood; hij bragt de hand aan zijne oogen en trilde door al zijne leden. Op eens nam hij de hand van voor zijn aangezigt weg, en zag mij aan met blikken, zoo aandoenlijk, als ik er nimmer gezien heb. “Zeg aan huber's kinderen,” zeî hij, terwijl de tranen hem over de wangen liepen, “dat hun vader hen van ganscher harte doet groeten; dat hij zijne zielsrust herwonnen heeft, en dat zij, met Gods wil, nog wel eens iets goeds van hem vernemen zullen.” Hiermede verdween hij onder de lieden, die kwamen om hout te koopen, en ik heb hem niet weder gezien. Sommigen der omstanders kenden hem van aanzien, en zeiden, dat hij een houtkooper uit het Bannaat was, die, door zijne vlijt en de hulp van eenen Heer södenzi, eenig vermogen verwierf;
maar zijnen naam of iets anders over zijne omstandigheden heb ik niet te weten kunnen komen.’
Zoo ver ging het verhaal van den vlotter. Thans vervolgen wij het onze.
Op zekeren tijd bragten zijne zaken huber in het stadje B*** aan gene zijde der grenzen. Daar bevindt zich een gewestelijk krankzinnigenhuis. De ongelukkige schuwt de ongelukkigen niet, maar wordt veeleer door zeker medegevoel tot hen getrokken. Huber zelf was der krankzinnigheid nabij geweest; hem beving de lust, om die ellendigen van nabij te zien, wier lot hem, in enkele ontzettende oogenblikken, schier benijdenswaardig had toegeschenen. 't Viel hem niet moeijelijk, aan dezen hemzelven onverklaarbaren

{==308==} {>>pagina-aanduiding<<}
trek te voldoen; de toegang werd aan elk ordentelijk gekleed man gereedelijk vergund. De Onderdirecteur vond aldra genoegen in zijn belangstellend en verstandig onderzoek, dat zich van bloote nieuwsgierigheid, niet zelden van wreede spotzucht verzeld, zoo voordeelig onderscheidde; want huber was weetgierig en gevoelig tevens. Reeds hadden zij eenige vertrekken doorloopen, en menig ongelukkige, bij wien het redelicht niet geheel was ondergegaan, was door hem met een minzaam of vertroostend woord en klein geschenk verkwikt geworden. Thans kwamen zij aan het ziekenverblijf, (want ligchaamssmart verschoont ook den waanzin niet) waar tevens dien ellendigen, wier toestand daartoe eenige kans aanbood, de bijstand der kunst, zoo mogelijk tot herstel der verdwaalde rede, werd toegediend. Eene vrouw van middelbare jaren was aldaar met de liefderijkste verpleging zoo zeer bezig, dat zij, aan het ander eind der ruime zaal gezeten, het bezoek eens vreemdelings niet terstond gewaar werd. ‘Die vrouw daar ginds,’ sprak de geleider op zachteren toon, ‘werd ons als door den Hemel zelv' beschikt. Aan hare onvermoeide zorg, welke haar zelfs bij nacht ter naauwernood eenige rust vergunt, heeft dit gesticht, hebben deze ongelukkigen veel, zeer veel te danken. Laat mij u vertellen, hoe zij hier gekomen is! Op zekeren dag’.... Hier wendde zich de vrouw, eenig gedruisch vernemende, tot hen, en, met den gelijktijdigen uitroep der hoogste verbazing en verrukking tevens: ‘God! rose!’ .... ‘Hendrik! mijn hendrik!’ lagen beide in elkanders armen. Die schok was te sterk voor de zwakke vrouw; zij ontgleed den zelf door aandoening schier bewusteloozen man, en zeeg als dood aan zijne sidderende knieën neder!
Wij ondernemen het geenszins, dit tooneel uitvoeriger te schilderen. Trouwens, de verbeelding des lezers zal ons schier wel reeds te hulp gekomen zijn, en hij kan dus onze beschrijving gemakkelijk ontberen. Genoeg zij het gezegd, dat de arme rose thans wel degelijk wederom die verpleging behoefde, welke zij vroeger aldaar ondervonden en daarna in rijke mate aan andere ellendigen vergolden had. Alleen tot aanvulling des verhaals zij hier even aangestipt, dat de wanhopige drenkelinge haars ondanks gered werd door twee vreemde arbeiders, die haar niet kenden; dat zij, onder begunstiging der duisternis, hun ontvlood, en, den ganschen nacht doelloos voortloopende, de grenzen overschreed,

{==309==} {>>pagina-aanduiding<<}
toen uitgeput nederzonk, in een' staat van wezenloosheid tot zichzelve kwam, en zoo in het krankzinnigenhuis werd opgenomen en verpleegd. Na doorgestane zware krankte van lieverlede tot bezinning komende, en verlaten als zij was, ontweek zij alle navraag, en wijdde zich, als eene boetvaardige, geheel aan de treurige pligten, welke haar in een gesticht werden opgedragen, waarin zij zoo liefderijk was opgenomen en verzorgd; en dit verzachtte haar de bittere smart der onzekerheid, in welke zij verkeerde, omtrent man en kroost. - Het overige is den lezer bekend. Ons rest thans alleen, te vermelden, hoe de hand des Heeren, die de goddeloosheid der booze moei zoo vreeselijk bezocht, maar het door haar verleide slagtoffer genadig redde van den dood, nu ten laatste, na lange en bange beproeving, de zoo ongedacht hereenigde echtgenooten aan hun verlaten gezin gelouterd wedergaf.
Nadat beide van den schok, dien het zoo onverwachte heugelijke wederzien hun had toegebragt, eenigzins bekomen waren, en hendrik de zaken met het huis, waar zij zoo ongaarne gemist werd, gelijk ook zijne eigene, geregeld had, togen zij van daar, oneindig gelukkiger nog, dan tijdens hunne eerste vereeniging. 't Was op een' heerlijken lentemorgen, dat zij, arm in arm, met kloppende harten, hunne voormalige woning naderden. Het gezang des leeuwriks van uit den hoogen hemel deed hun oog en hart naar boven heffen, en de huiselijke ooijevaar scheen hun een bode des vredes. Daar bereikten zij de noodlottige beek, en angstig klemde rose zich aan haren huber vast, die haar innig en liefderijk omvatte, alsof hij vreesde haar nog eens te zullen moeten derven. Van de moei werd niet gerept: de zaligheid der Engelen doorstroomde hunne borst; daarin was geen plaats meer voor den Booze! Nu zijn zij reeds den molen nabij, die lustig klappert als weleer. Hunne apollonia, tot eene rijzige maagd opgewassen, zit daar op de werf voor het huis, met eenigen handarbeid onledig, en zingt, met het blijde gevoel der onschuld, een vrolijk morgenlied. Zij treden op haar toe. Het meisje ziet op, en..... herkent hare ouders niet! Dat is te veel. Zichzelve niet meer meester, zijgt rose, met den uitroep: ‘Apollonia! mijn kind! kent gij uwe ouders niet meer?’ met uitgebreide armen, voor hare voeten neder. Het meisje geeft een' gil; haar broeder schiet toe, door willem gevolgd, die terstond

{==310==} {>>pagina-aanduiding<<}
zijnen ouden meester herkent, en door diens zoon als meesterknecht was teruggeroepen. En nu, geene woorden meer! Er werd weldra een feest gevierd, het feest der liefde en der hereeniging, en de God des vredes zag met welbehagen op het gelukkigste en dankbaarste gezin neder, dat ooit Zijne schoone zon hier op aarde bescheen.
Zoo gaven rose en haar echtgenoot, door hun treurig voorbeeld, allen echtelingen de les, dat braafheid, vlijt, ja zelfs innige liefde, niet toereikend zijn, om het geluk hunner verbindtenis te verzekeren, maar dat er vastheid van karakter, het onbeperktste vertrouwen, en bovenal het onwrikbare besluit toe behoort, om niet te gedoogen, dat wie het ook zij, zelfs niet de naauwste betrekking, zich tusschen hunne harten indringe.

Nederland door waardige Engelschen op prijs geschat. (*)

Is het aangenaam, in te denken, hoeveel Holland voor de zaak der Letteren en Wetenschappen gedaan heeft, en hoe, onder andere uitstekende vreemdelingen van vroegere eeuwen, descartes, locke, haller en linnaeus in den schoot van dit vrije Gemeenebest werden ontvangen, alwaar zij, door de hun bewezene gastvrijheid en oplettendheid, tot het schrijven van werken werden aangemoedigd, die hunne namen hebben vereeuwigd; niet minder genoegen schenkt het ons, heden ten dage op te merken, hoe talentvolle en deugdzame Mannen, na eenigen tijd in Holland verkeerd te hebben, bij het wederkeeren naar hun geboorteland, dankbare gevoelens jegens de Nederlanders der-
{==311==} {>>pagina-aanduiding<<}
waarts overbrengen, en den vurigen wensch koesteren, om Nederland regt te doen wedervaren, door deszelfs Letterkunde aan hunne Landgenooten bekend te maken, en van deszelfs geleerde Mannen naar verdienste te spreken.
Onder de zoodanigen mogen wij den Eerw. c.r. muston rangschikken, die, na eenige jaren Engelsch Predikant te Rotterdam geweest te zijn, thans, sedert geruimen tijd naar Engeland wedergekeerd, in de Voorrede der jongste uitgave van zijn welbekend, voortreffelijk werk, Recognition in the World to come, welke uitgave aan den Aartsbisschop van Canterbury is opgedragen, na een uittreksel uit van alphen en eene levensschets van dien beroemden Man gegeven te hebben, dus voortgaat: ‘Hieronymus van alphen onderscheidde zich als Christelijk Dichter, en ook als Schrijver van Gedichtjes voor Kinderen. De voortbrengselen van zijnen geest in dit opzigt zijn niet slechts gelijk aan, maar misschien verheven boven het beste van dien aard, wat de nieuwere tijden hebben opgeleverd, zelfs de zeer schoone Kindergezangen van onzen eigenen Landgenoot, Dr. watts, niet uitgezonderd. Ook thans nog ontbreekt het in het Land, dat van alphen zag geboren worden, niet aan Mannen, die zijnen geest ademen en erfgenamen zijner talenten zijn. Het is inderdaad te bejammeren, dat de hedendaagsche letterkundige en godgeleerde voortbrengselen over het algemeen zoo weinig bekend zijn van een dapper en nijver Volk, waaraan geheel het beschaafd Europa, in velerlei opzigten, eene zoo groote en duurzame erkentelijkheid verschuldigd is. De Schrijver mag niet nalaten, hier getuigenis zijner gevoeligheid af te leggen voor de minzaamheid en Christelijke gezindheid, hem, gedurende een verblijf van verscheidene jaren onder de Hollanders, eenparig betoond. Hij gelooft daarom het genoegen te mogen uitdrukken, hem verschaft door de vertolking van zijn eigen werkje (Recognition in the World to come (*)) in het Nederduitsch, en door de snelle verspreiding daarvan door al de Vereenigde Provinciën, daar drie uitgaven van deze vertaling elkander binnen korten tijd zijn opgevolgd.’


{==312==} {>>pagina-aanduiding<<}

Bedelaars-festijn.

De romans en de ernstiger geschiedverhalen van bijna alle volken zijn vol van bijzonderheden nopens de soort van broederschappen, welke het talrijke geslacht der bedelaars voormaals overal vormden, en de overdaad en weelderigheid, waarin zij soms de liefdegaven verkwistten, welke hunne kunstgrepen en het gezigt hunner schijnbare ellende hadden afgeperst. Eene opmerkelijke bijdrage hiertoe, in hetgeen Frankrijk betreft, levert het volgende echte verslag, door eenen policie-agent te Parijs, vincent geheeten, in het jaar 1786 van eene hunner geheime driemaandelijksche smulpartijen gegeven, welke, naar men zegt, nog heden ginds en elders plaats grijpen.

Rapport nopens het middagmaal, door den staf der Bedelaars-broederschap, in het jaar 1786, ten huize van eenen herbergier in de straat Saint-Jacques gegeven.

Ik heb mij ten huize van Monsieur drouet begeven, kroeghouder bij de Estrapade. Reeds des morgens vroeg had hij de beschotten uit eene benedenzaal doen wegnemen, waarvan de met traliën voorziene vensters op het plein of clos des Génovéfains uitkomen. Eene als een hoefijzer ingerigte, breede en op zeer sterke schragen vastgespijkerde tafel, was tot een maal voor bijna tweehonderd personen ingerigt. Monsieur drouet, met wien ik sedert lang bekend ben, bewilligde om mijne nieuwsgierigheid te voldoen, en deed mij bij de gemagtigden, die het feest moesten ordenen, voor een' zijner neven doorgaan. In die hoedanigheid moest ik tot het bijwerk der dienst de hand leenen, opdat mijn voorgewende oom zich ongehinderd met de zorgen der keuken mogt kunnen bezig houden, in welke tien medehelpers, welke deze vermeerdering van arbeid hem gedwongen had aan te nemen, in een' dikken rook door elkander wemelden.
Eene stoelenverhuurster uit een' publieken tuin had tweehonderd tabouretten geleverd, en men had de bewaarplaatsen (arsenalen) der marktschouwburgen doorsnuffeld, om de draperiën te vinden, waarmede men de naakte wanden dezer soort van kelder behangen had; houten latten bekleed-
{==313==} {>>pagina-aanduiding<<}
den de plaats van candelabres, en hielden, op de wijs van handen, geheele regementen van kaarsen vast, welke heeren Commissarissen zeer behendig met de vingers wisten te snuiten. Ondanks de met vet gevlekte tempels en watervallen der decoratiën, deed alsnog niets de weelderigheid vooruitzien, welke men mij verzekerd had, dat ik zou zien ten toon spreiden. Om de waarheid te zeggen, de heeren bedelaars van Parijs geven ook om deze ijdelheden niet veel, en hebben meer begrip van de heerlijkheid der maagvulling, dan van al het weidsche van uiterlijke praalvertooning. Met bewonderenswaardig geduld proefde de commissie de wijnen, den een na den ander', en, ondanks al hetgeen ik mij op mijne kunde als fijne wijnproever liet voorstaan, ja in weerwil der listen van mijnen goeden oom, die over soort en ouderdom allerlei poogde in te brengen, was ik gedwongen voor de emeritus-lekkerbekken de vlag te strijken. Als de achtbaarste raadsvergadering, zaten zij over de beste wijnbergen der onderscheidene landen oordeel te spreken, gelijk ook over de onderscheidene wijzen, waarop de wijnkoopers hunne waar weten te vervalschen; al de niet volkomen zuivere flesschen werden afgewezen en daarvoor andere gevorderd; mijn oom zal ze echter wel aan zijne burgerklanten hebben kunnen verkoopen. Waarlijk het is onder die fijne wijntongen, dat men de opzieners der kroeghouders behoorde te kiezen. De goedgekeurde slesschen werden, bij wijs van groote piramiden, in een' hoek der zaal gestapeld, en men verloor dezelve niet meer uit het oog. Daarna werden de tafels met de uitgezochtste lekkernijen beladen; de vertooning der hors d'oeuvres deed mij reeds
watertanden: sardines, ansjovis, olijven, alwat het jaargetijde keurigst kon opleveren, snikheete wildpastijen, waaruit de heerlijkste geuren opgingen; Brester-kapoenen; schapenbouten met dat kleine luchtje van knoslook, waarvan het denkbeeld alleen den bestverzadigden weder honger zou geven; torens van coteletten, die van de ribbetjes ontdaan en met fijne korst van geraspt brood als bepoederd waren; verscheidene wilde zwijnskoppen, in hunne met kanteelen uitgekartelde gelei, als in oude kasteelmuren, omwald liggende; salaadbakken vol met aan schijfjes gesnedene china's appels, zwemmende in brandewijn; eindelijk, geheel een zoo welgekozen nageregt, alsof het voor een gala-maal op het stadhuis bij eene schepens-verkiezing had

{==314==} {>>pagina-aanduiding<<}
moeten dienen, bedekte deze wijnhuistafel; terwijl men de plaatsen gemerkt had met eene zorg, die in de beste huizen van Parijs niet altijd in acht genomen wordt. In al de verdeelingen van dezen schijnbaar verwarden toestel straalde de verwonderlijkste orde door. Drouet deed mij begrijpen, dat slechts de uitverkorenen der orde het feest mogten bijwonen, en dat, om voor beluistering veilig te zijn, geheel het maal in eens opgedragen moest worden; ik zag dus, dat ik mijne biezen moest pakken. De voorzorgen, welke men genomen had, om te beletten, dat geen vreemde zich onder de gasten mengde, waren buitengemeen, en bestonden in zekere wachtwoorden, waarop men met andere moest antwoorden, die als nommers eener lijst op elkander volgden.
Op eene afzonderlijke tafel, in de holte van den hoefsgewijzen grooten disch geplaatst, zette men, toen het gros der genoodigden gekomen was, eene soort van soepterrines neder, die zorgvuldig ingewikkeld waren, opdat geur en warmte zich niet verliezen mogten. Ik heb niet kunnen gewaar worden, wat er in die geheimzinnige terrines vervat mag geweest zijn; maar te oordeelen naar de grijns van behagelijkheid, tot welke al die gaauwdieventroniën zich vertrokken, naar den verlangenden blik hunner oogen, die als karbonkels glinsterden, moet men over den waard tevreden geweest zijn. Vier speenvarkentjes, wier buiken men weder toegenaaid had, moeten almede gastromische wonderen in hun binnenste bevat hebben.
Middelerwijl waren de gasten achtervolgens aangekomen; zij schoolden groepsgewijze bijeen, begroeteden en verwelkomden elkander; sommigen kwamen met huurkoetsen. Ik herkende er todden van wijven, die dagelijks aan de kerkdeuren zaten, en welke men alsdan naauwelijks met eene tang zou aanraken, doch nu tot dit hooge feest ontbolsterd, gereinigd en opgesmukt. Om de herschepping te gelooven, moet men ze gezien hebben. De rijkste burgers der Lomberdstreet kunnen niet meer pligtplegingen jegens elkander in acht nemen. De kenmerkende trek van de meeste dier aangezigten was een doordringende blik en een schampere spotlach. De kreupelen waren er in grooten getale. Sommige blinden werden door hunne voorgegevene dochters naar het feest geleid; meisjes, die ware geraamten geleken. Doch die magerheid, welke honger en gebrek moest aan-
{==315==} {>>pagina-aanduiding<<}
duiden, was zeker haar natuurlijke ligchaamstoestand; want toen het bleek, dat men eene dier lange tafels meer naar voren moest brengen, om eenen doorloop tusschen den muur en de tabouretten te verkrijgen, namen vier dier mumiën, welker gewrichten bij de geringste inspanning uit elkander schenen te moeten vallen, den zwaren last met eene vlugheid op, tot welke niemand haar in staat gekeurd zou hebben. Galante bedelaars bragten bloemen mede, die, in een oogenblik rondgedeeld en aan de keurzen der dames geplaatst, op de kluchtigste wijs bij derzelver verschrompelde en grijnzende troniën afstaken; de glimlach, waarmede zij haren verzorger bedankten, zou den Duivel op de vlugt gejaagd hebben. Bonbons en suikerwerk, ambergeurige pastilles en likeuren, geschikt om de maag te openen werden naar verkiezing rondgediend; en toen twee klarinetten het sein gaven, want de heeren hadden tafelmuzijk, deden de Commissarissen mij en de overige bedienden vertrekken. Daarna sloot men zorgvuldig de deuren. Monsieur drouet, met wien ik nader kennis maakte onder het andermaal keuren van eenige flesschen, die een
onregtvaardig vonnis ondergaan hadden en inderdaad zeer drinkbaar waren, berigtte mij, dat elk genoodigde, hoofd voor hoofd, de som van zes livres betaalde, behalve den wijn en de koffij.
De voornaamste bedelaars van Parijs, de patriciërs onder de schooijers, die door de fijne zusjes van Monseigneur den Aartsbisschop beschermd worden, wiens makelaars en spionnen zij zijn, houden zulke feestmalen viermalen in het jaar, doch zelden op dezelfde plaats tweemaal achter elkander. Alvorens echter verzuimen zij nooit, gemagtigden te zenden, om over de prijzen te handelen; maar, hoe slim zij ook zijn, worden zij met dat al toch nog bedrogen. Waarschijnlijk regelt men op die gildemalen de groote belangen van het handwerk, als ook de overeenkomsten, om, door zachte of des noods door harde middelen, alle giftenzamelaars, die niet tot de broederschap behooren, te weren. Men verstaat de kunst in den grond, om eenen valschen broeder te verdrijven en onder den gemeenschappelijken aanval te doen bezwijken. - Ik moet eerlang met een der heeren Commissarissen in aanraking komen, en, zoo zulks met de bedoelingen van den Heer Luitenant van Policie strookt, heb ik hoop, om, in hoedanigheid van sluitspeler, bij een der aanstaande bacchanalia toegelaten te worden.


{==316==} {>>pagina-aanduiding<<}

Kort verzoek en nog korter antwoord.

Zeker pastoor had zijn request aan Keizer leopold den I in het volgende chronogram vervat: ConCeDe paneM (schenk mij brood). De Keizer antwoordde met het enkele woord ConCeDaM (ik zal het u schenken). Beide, verzoek en antwoord, houden het jaartal 1700 in.

Een koningswoord.

Toen Koning george II eens vernam, dat een stout boekdrukker gestraft stond te worden, omdat hij een onecht stuk als aanspraak des Konings in het licht gegeven had, zeide hij, te hopen, dat men den man toch de ligtstmogelijke straf zou opleggen, want dat hij beide de aanspraken gelezen had, en dat, voor zoo verre hij de eene en de andere verstond, de valsche hem beter beviel dan de echte.

Nieuwe wijs van kraamberigt.

De Parijsche Moniteur des Théâtres behelst eene zonderlinge anecdote. Verleden zondag, zegt hij, bediende men zich in den schouwburg des Variétés van een zeer ongemeen middel, om aan een' der toeschouwers een voor hem heugelijk berigt te geven. Eer men het nastuk deed beginnen, verschijnt cazot op het tooneel, en wendt zich tot het parterre, hetwelk reeds duchtte de aankondiging eener plotselinge onpasselijkheid te zullen hooren. ‘Mijne Heeren,’ zegt hij, ‘Madame renard is zoo even van een' gezonden, dikken jongen bevallen; indien haar man in de zaal is, zoo wordt hij verzocht zich naar huis te spoeden.’ Werkelijk rees terstond, onder algemeen gejuich, een man op, om zich zoo snel mogelijk te gaan overtuigen, of moeder en kind welvarende waren.





{==317==} {>>pagina-aanduiding<<}

Mengelwerk.

Waarom is het goede goed? Een gesprek over het grondbeginsel der Zedelijkheid.

Door N. Swart. (*)

Wie ooit, hetzij als vader, hetzij in eene andere betrekking, met kinderen heeft omgegaan, zal hun dikwerf vragen hebben hooren doen, die bij hemzelven zijns wetens nimmer opkwamen, en op welke hij ook niets voldoende weet te antwoorden. Het is, omdat wij, die ze als kinderen misschien evenzeer deden, steeds ondervonden, dat niemand der onzen ons daaromtrent kon onderrigten, - omdat wij er aan gewoon raakten het dus te zien, of met onze moeders en oppasters slechts dachten: Dat behoort zoo. Het zijn ten deele dezelfde vragen, op welke enkele menschen, die meer dan anderen, tijd en lust tot nadenken hebben, naderhand terugkomen, en er den hoogklinkenden naam van wetenschappelijk en wijsgeerig onderzoek aan geven. En daar dit onderzoek noch gemakkelijk valt noch altijd eenen bevredigenden uitslag heeft, zoo is het niet te verwonderen, dat het gros der menschen daarop even weinig acht geeft, daarover even versmadend of medelijdend glimlacht, als over de vragen der kinderen. Het wordt dan ook te regt onverstandig en dwaas gerekend, zonder aanzien van tijd en plaats, met dergelijke wijsheid of zoodanige bespiegelingen voor den dag te komen. Maar, in eene maatschappij als de onze, waar niet slechts letteren en kunst, maar ook de strengere wetenschappen hare afdeeling hebben, onder welke de kennis van den mensch eene eerste plaats verdient, - waar men, vóór omtrent het vierde van eene eeuw, zich menigmaal in

{==318==} {>>pagina-aanduiding<<}
de wijsgeerige twisten van den dag mengde, en, zoo veel mogelijk op bevattelijken toon, niet zonder grooten toeloop en toejuiching, voor en tegen de leer van den beroemden kant te velde trok, - in zulk eene maatschappij mag het toch wel niet ongepast genoemd worden, nog eens met eene wijsgeerige vraag voor den dag te komen.... ook al moet men vreezen, dat de een dezelve onvruchtbaar, de ander haar oud en versleten zal noemen. Ik bedoel die naar het beginsel der zedelijkheid, - waarom het goede goed, de deugd te prijzen is, en geoorloofd en ongeoorloofd door elkeen zoo stellig worden onderscheiden. Het is mij echter daarbij niet te doen, om den ervarene iets nieuws te leeren, of zelfs een bepaald begrip met scherpzinnigheid te verdedigen. Neen, voor elk, die wil nadenken, eenig meerder licht te verspreiden, voor hem, die door halve kennis tot gevaarlijken twijfel zou kunnen vervallen, dat licht daartegen te doen dienen, en in allen geval zaken ter sprake te brengen, die den oplettenden niet onverschillig mogen zijn, - zietdaar mijne voorgenomene poging. Ik zal dit inkleeden in een gesprek tusschen sommige personen, welke ik met bekende voornamen zal aanduiden, zonder aan die namen voor het overige iets gehecht te willen hebben, en eindigen met een verhaal door een derzelven, die ook de slotsom van alles zal opmaken.

Petrus. Ik dacht daar, hier zoo op mijn gemak heen wandelende, wat is het toch gelukkig, dat er eene zedewet bestaat, dat de menschen niet maar zoo doen, wat hun wel zou gelusten, dat ze door een zeker ontzag voor ik weet niet wat worden in toom gehouden, om hunner drift en hartstogt geen bot te vieren. De mensch is toch zulk een geheel eigenaardig, wonderlijk wezen. Hij begeert zoo veel, hij is zoo onverzadelijk, hij denkt niet maar alleen aan de behoefte van het oogenblik, maar aan de geheele toekomst. En daarbij is hij zoo veranderlijk; altijd tracht hij weer naar wat nieuws; altijd schijnt hem datgene, wat hij niet heeft, wat hij bij een ander ziet, weer begeerlijker

{==319==} {>>pagina-aanduiding<<}
en beter, dan wat hem is te beurt gevallen. Ik bid u, waar moest het met ons heen, als er geen tegenwigt voor alle deze verlangens en begeerten bestond, als wij het goed, het leven, de vrijheid en het geluk van anderen niet ontzagen? Het is wel waar; daar bestaan wetten en overheden en straffen. Maar vooreerst, hoe vele dingen zijn er, waar de wet weinig vat op heeft; en dan nog, waarom onderwerpt zich de menigte, die toch verreweg de sterkste is, aan die overheden en hare straffen? Of hoe kwamen deze aan die magt, indien de menschen niet uit zichzelven eerbied voor de wet, begrip van orde en tucht, ja gevoel voor het goede en betamelijke hadden? Hoe zou de maatschappij zonder deze eigenschap kunnen bestaan? Mij dunkt, zoo kan men zich de hel, als eene verzameling van enkel slechte, bedorvene wezens, gepastelijk voorstellen.
Paulus. Gij steekt mij daar zoo ras den brand in uw tafereel, als ware het om eene nadere bezigtiging van hetzelve te voorkomen. Anders zou het u, de blikken daarop nog eens terugwerpende, waarschijnlijk wel gebleken zijn, dat gij eene onmogelijkheid vooronderstelt. Trouwens, gij zegt zelf, hoe zou de maatschappij dan kunnen bestaan? Neen, mijn vriend, dat zou zij niet kunnen, en daarom ware zij ook nooit tot stand gekomen. Het is de maatschappij, die de menschen tot menschen heeft gemaakt. Waren zij buiten dezelve blijven leven, zij zouden zoo vele begeerten niet gekend noch de aanleiding gevonden hebben, bij welke dezelve werden opgewekt. Maar, nadenkender en tevens behoeftiger en anders gevormd dan andere wezens, bespeurden zij al spoedig, dat zij elkander van dienst konden zijn, dat eendragt voor hen magt maakte, en dat ze, om hiertoe te geraken, elkander wat toegeven, de een den ander een zeker regt moesten toekennen, en daarover doen waken; en zoo kwamen ze al van lieverlede, met vallen en opstaan, tot eenen zekeren gevestigden staat, wetten, zeden enz. Ja, ik ga verder: wie zich aan die wetten en bedoelingen het getrouwste hield, die was voor anderen de gemakkelijkste, de nut-
{==320==} {>>pagina-aanduiding<<}
tigste, de beste burger; die deugde het meest. En zoo werd de deugd iets algemeen geprezens, iets voortreffelijks en eerwaardigs. Mij dunkt, dat laat zich alles gemakkelijk voorstellen. En wij behoeven dus naar de reden, den grond dier zedelijkheid, gelijk men wel gewoon is, zoo verre niet te zoeken.
Jacobus. Er moge in hetgeen gij daar zegt wel eenige waarheid zijn, mijn vriend! De mensch is voor de maatschappij geschapen, dat is zoo; en het is alleen in de maatschappij, dat hij zich tot een redelijk en zedelijk wezen ontwikkelt. Maar, dat er ook in dezen toestand niets bij hem zou ontkiemen, hetwelk hemzelven tot eene wet verstrekt, kan ik evenwel niet toegeven. Immers, vele ongeregeldheden mogen, behalve door de overheid, ook door hen in ontzag gehouden worden, die, in hetgeen gij anderen gewelddadigs en onregtvaardigs aandoet, hunne eigene toekomst lezen en u daarom vreezen en haten, er blijft toch altijd nog gelegenheid genoeg over, om heimelijk, met list, langs allerlei wegen kwaad te doen. En zoudt gij dan denken, dat mij dit vrijstond, dat ik mij daarover voor mijzelven niet behoefde te schamen, dat het eene gepaste taal ware: Ik ben alzoo wel geen goed burger, geen regt geschikt lid in de keten van het algemeen belang; maar wat raakt mij dat, zoo ik slechts voor mijzelven nuttig ben, en de voordeelen van maatschappij en wet rijkelijk geniet?
Andreas. Ziet gij, zoo komen wij vanzelve op de leer van den grooten kant. Alle regten en pligten zijn in des menschen eigene rede gegrond. Zoo min wij iets tegenstrijdigs kunnen denken, zoo min zijn wij, door geene drift of verkeerdheid van het spoor gebragt zijnde, ook in staat iets te doen, dat met zichzelven in wederspraak is. Bij voorbeeld: het huis, dat gij voor uzelven noodig hebt, kan niet te gelijk mijn huis zijn; en zoo gij er niet op gerekend hadt, dat ik het u zou laten behouden, gij zoudt het niet gebouwd hebben, en ik zou er zoo min iets aan hebben als gij. Het regt van eigendom is dus eene noodzakelijkheid, zonder welke er geene menschen, althans in

{==321==} {>>pagina-aanduiding<<}
maatschappij, bestaan kunnen. Even zoo is het met waarheid en valschheid gesteld. Als ik er over het geheel niet op rekenen mag, dat de menschen spreken zoo als zij denken, wat heb ik dan aan hun spreken; zij mogen even zoo goed zwijgen, ja mijnenthalve stom zijn. Zoo verwoest men zelve het nut en het geheele doel der sprake. Dat gevoelt de mensch; dat zegt hem zijne eigene inwendige overtuiging, en dat strekt hem tot wet en geweten. Hij moet zoo handelen, dat hij wenschen kan, dat allen hetzelfde deden.
Philippus. Gijl. komt misschien eene schrede nader aan de waarheid. Onze vroegere spreker had toegegeven, dat de inachtneming van het algemeen of wederkeerig belang, onder den naam van deugd, liefde en goedkeuring onder de menschen verwierf, omdat zij er zich wèl bij bevonden; gijl. gaat een' stap verder, en wilt, dat men deze deugd op zichzelve als iets loffelijks en goeds moet beschouwen. Trouwens, de mensch is geen dier, dat alleen begeert te eten en te drinken, te zwelgen en in zinnelijkheid te baden. Hij heeft andere voorwerpen van begeerte - eer en lof, liefde en achting; en bij gevolg ook datgene, wat eer, achting en liefde waardig is: want hij wil deze niet als een bedrieger bezitten; hij wil ook zichzelven achten en eeren. Dat is alles zeer fraai. Maar zoudt gij denken, dat dat gevoel zich van zelve ontwikkeld had - dat het menschelijk verstand in allen deele zoo juist had ingezien, wat noodig en nuttig en dus pligtmatig en betamelijk is? De behoeften, neigingen en driften ontstaan toch doorgaans eer, dan het nadenken en de berekening van gevolgen voor het algemeen belang. En ziet men het niet doorgaans, hoe zij (de driften) dat regt van eerstgeboorte wel degelijk aanwenden, om nadenken en berekening aan eigen bijzonder belang dienstbaar te maken, en dus veel meer sluwheid en list, dan billijkheid en regtvaardigheid voortbrengen? Het is waar, er is geene zamenwoning mogelijk zonder eenige wet en eerbied voor die wet. En waar wij dus menschen vinden, maar eenigzins den naam van menschen waardig, daar vinden wij ook denkbeelden van

{==322==} {>>pagina-aanduiding<<}
geoorloofd en ongeoorloofd, van deugd en ondeugd. Maar hoedanig zijn deze denkbeelden? Hier slagt men zijne ouders, om ze voor den last des ouderdoms te bewaren, daar noemt men de wraak pligt en eer, elders ontdoet men zich moorddadig van zijne te zeer vermenigvuldigde kinderen, deze kent geene maagdelijke kuischheid, gene stelt het vrij zoo vele vrouwen te nemen als men onderhouden kan, en wat ik van soortgelijken aard nog oneindig meer zou kunnen opnoemen. Zeg mij, waar blijft hier de rede, in welke alles gegrond zou zijn? waar blijft hier die wet, geschreven in de harten?
Joannes. Met uw verlof, broeder, die gevolgtrekking kan ik niet toelaten. Wat gij daar opsomt, is verbastering. Het is, zoo als gij zelf zegt, verslaving van de rede aan de drift. Zoodanig is de mensch uit en door zichzelven niet, zoodanig uit de hand van zijnen Schepper niet gekomen. De Bijbel leert ons, dat hij naar Gods beeld geschapen is; en al willen wij dit ook niet hooger aanmerken, dan als een trek uit de oude geschiedenis, deze bevestigt zulk eene stelling met vele voorbeelden. In allerlei zaken zien wij, dat het goede ouder is dan het kwade, de waarheid eerder dan de leugen, en de onschuld dan de schuld. Ik zie dus niet in, dat onze vrienden andreas en jacobus zoo geheel onregt moeten hebben; - ik zeg, zoo geheel, want noch de een noch de ander schijnt mij toe het raadsel genoegzaam op te lossen.
Ik reisde onlangs met een' onzer verdienstelijkste hoogleeraren in het vak der wetenschappen. Ons onderhoud was druk en belangrijk, althans voor mij. Onder vele treffende beweringen van den geleerden man was ook deze: Hetgeen men bij de dieren instinct noemt, en dat dezen, zonder dat zij zelve weten hoe of waardoor, den weg wijst, dien zij in hun leven en bestaan te volgen hebben, dat bestaat, onder de noodige wijziging, inderdaad door de geheele schepping heen. Even zoo zeer als de eend, uit- en inwendig ingerigt om te zwemmen, terstond na zijne geboorte het water opzoekt, en de andere vogels, zoodra hunne pennen genoegzaam gewassen zijn, de vleugelen uit-
{==323==} {>>pagina-aanduiding<<}
slaan om te vliegen, keert zich het zaadje in den grond om, ten einde zijne wortelen naar beneden, zijn' stengel daarentegen naar boven te doen voortschieten, en trekt vervolgens, tot voedsel, om al meer en meer toe te nemen, juist die stoffen tot zich, welke voor hetzelve voegen; en zoo ook de mensch: hij weet niet, waarom het goede goed, of het kwade kwaad is; er verloopen eeuwen in zijne geschiedenis, eer hij aan zulk eene vraag denkt; maar hij kent, hij eerbiedigt dit besef, hij maakt het tot den maatstaf van zijn oordeel over anderen, en handelt hij er ook niet immer naar, hij erkent toch, dat hij er naar moest handelen. Zoo is het heelal zichzelf tot eene wet. Daardoor bestaat, werkt en duurt het voort. Zonder dit zou het niet bestaan, misschien zelfs als chaos niet bestaan kunnen. Daardoor doet het zich als een werk der oneindige liefde en wijsheid kennen, en is in zichzelf het betoog der dwaasheid van alle Godloochening.
Thomas. Ik heb, even als onze vriend petrus, denk ik, al gedurig de scherpzinnigheid van de heeren zitten te bewonderen, die eene duistere zaak niet alleen weten op te helderen, maar dit ook met zoo veel kunst en smaak vermogen te doen, dat een liefhebber er waarlijk met het uiterste genoegen naar luistert, als 't ware eene kunstverlichting met allerlei schakeersel van kleuren en beelden voor zijnen geest ziende verrijzen. Maar, is het alles ook wel meer dan zulk een kunstvuurwerk, waaraan men tot een licht op zijn pad weinig behoefte heeft, en dat men daartoe inderdaad ook niet bezigt?
Waartoe al die omslag? Dat wij niet zonder wetten en ook niet zonder deugd kunnen, is gemakkelijk in te zien. Dat behoeft inderdaad noch onderzoek noch betoog. En indien dit zoo is, behoeven wij er dan ook aan te twijfelen, dat de goede en wijze Schepper, van den beginne aan, voor de eene en andere zal gezorgd hebben? Neen, Hij zeker gaf al dadelijk Zijne wetten aan het menschdom; Hij bedreigde straf op derzelver overtreding, en hetzij de menschelijke wet daar, in het vervolg, bijkwame, hetzij de zaak, gelijk in vele opzigten moest geschieden, aan het ge-
{==324==} {>>pagina-aanduiding<<}
weten wierd overgelaten, dat geweten, niets anders zijnde dan de herinnering van de Goddelijke waarheid, hield zijnen eisch vol. Zoo zou ik mij de zaak voorstellen, al sprak er ook de geschiedenis geen woord van; maar zoo staat het in den Bijbel duidelijk vermeld. Ten dage dat gij daarvan eet, zult gij den dood sterven - dat is de wet, dat is de bedreigde straf, en dat is de reden, waarom adam niet moest gegeten hebben, en nu, daar hij het gedaan had, vreesde en zich verschuilde. God alleen weet, wat den mensche goed is in dit leven: Hij heeft ze allen evenzeer lief, en weet, wat voor hun onderling belang noodig is; daarom heeft Hij hun wetten gegeven en deze met bedreigingen aangedrongen. Dat is, naar mijn oordeel, de eenige en ook de genoegzame verklaring; al het andere is klinkklank.
Joannes. Ik zou u toch wel eens willen vragen, vriend, of dat oude verhaal ons niet ten minste even zoo vele schaamte als vrees bij de overtreders doet opmerken; en of gij u, wanneer zoodanige teekenen ook niet bestonden, de zaak anders zoudt kunnen voorstellen - dat zij, namelijk, enkel vrees, geene schaamte, geen eigenlijk gezegd berouw en knaging des gewetens zouden gevoeld hebben? Inderdaad, ik zou mij in dat geval over hen, hunne ongevoeligheid en lage ondankbaarheid schamen. Ja, ik weet, gij meent het zoo erg niet, maar ik zou zulk een gevoelen eene belangrijke nadering tot die grondstelling achten, dat onze voorouders apen waren, die al langzamerhand in menschen veranderden. Volgens deze leer toch zou de eenige grond der zedelijkheid vrees, niets anders dan vrees zijn, hetzij voor de menschelijke, hetzij inzonderheid voor de Goddelijke, tijdelijke of eeuwige straf - vrees, een der laagste, minst vereerende eigenschappen, welke wij met de dieren gemeen hebben - die zelve dikwijls bewijs geven van door dankbaarheid en liefde in hunne daden alzoo bestuurd te worden, dat zij de vrees geheel verwinnen: ik zou meer dan één' trouwen hond hier ten voorbeelde kunnen inroepen. En dat er althans voor de menschen eene hoogere wet bestaat - dat geene vrees, geen geloof aan toekomstige straf

{==325==} {>>pagina-aanduiding<<}
de eenige prikkel zijns gewetens is - daarvan heb ik, in den loop mijner geestelijke bediening, een bewijs gezien, dat mij niet ligt uit het geheugen zal gaan. Daar het hier zoo wèl ter snede komt, vraag ik verlof, het u te mogen vertellen.
Allen stemden hierin gaarne toe, en de spreker vervolgde aldus:
Het mag nu een jaar of drie geleden zijn, dat ik verzocht werd, in het groote logement in mijne buurt een' zieke te komen bezoeken. Op de kamer gebragt, vond ik er een' man van gevorderden leeftijd, mager, met ingezonkene maar nog brandende oogen, die blijkbaar onrust en angst te kennen gaven. Natuurlijk, dat ik zulks aan vrees voor den dood toekende, en met zekeren schroom de moeijelijke taak te gemoet zag, om in weinige uren te helpen teregtbrengen, wat gedurende een geheel leven bedorven was. Het bleek echter, dat ik ten deele misgezien, maar misschien een nog moeijelijker vraagstuk had op te lossen.
Ik weet haast niet, mijnheer, - dus begon de vreemdeling - wat ik u zeggen zal, om ten minste het verzoek te regtvaardigen, waarmede ik u ben komen lastig vallen. Ik ben trouwens weinig gewoon met lieden van uwen stand om te gaan. Ik hecht niet veel aan uitwendige Godsdienst, en ben, om het maar kort te zeggen, eer, wat men een filozoof plagt te noemen, dan wel een geloovig Christen. Ik ben ook niet bang voor den dood. Zoo er een leven na dit leven is, hetgeen waar en niet waar kan wezen, dan is het toch zeker geheel iets anders, dan het gemeen zich daarvan voorstelt. Doch, waartoe heb ik u dan hier gevraagd? zult gij zeggen. En waarlijk, ik weet het zelf haast niet. Het is .... ja, het spreekwoord zegt immers, het hart wil een' klager hebben - het wil zijnen overvloed gaarne uitstorten - en er is hier in huis zoo niemand, wien ik in zulk eene zaak tot mijn' vertrouwde kan maken.
Ik had den man laten uitspreken, hem alleen door gepaste blikken en gebaren beantwoordende en aanmoedigende om voort te gaan. En ook nu, schoon hij door ver-
{==326==} {>>pagina-aanduiding<<}
moeidheid een oogenblik ophield, viel ik hem niet in de rede.
Zoo als ik zeide, mijnheer, (dus hervatte hij) het is eigenlijk niet om te biechten, om mijne zonden te betreuren, en die door uwe hulp en voorbede van mijn geweten af te wenden, dat ik u vergde mij te bezoeken. Mijn leven is over het geheel genomen niet zoo berispelijk geweest, en ben ik in het een of ander te kort geschoten, of heb ik al eens gestruikeld, dat is menschelijk. Wij zijn geene Engelen, en moeten dat ook niet willen zijn. Dweeperij is tot niets nut.
(Hier had ik gaarne een woordje tusschen gevoegd; maar hij wenkte mij, om hem verder te hooren.)
Slechts ééne daad (zeide hij) of liever één verzuim weegt mij oneindig zwaar op het hart. De gedachte aan hetzelve, die mij het leven sedert lang verbitterd en het vleesch aan mijn ligchaam verteerd heeft, schijnt mij eindelijk nog te willen beletten om te sterven. Ziedaar, eerwaardige man, waarom ik u liet vragen. Ik bid u, heb het geduld, mijn verhaal aan te hooren. Gij zijt de eerste, die het weten zult, en, van mij althans, ook de laatste.
Ik erken, dat mijne nieuwsgierigheid hoog gespannen was, zeide onze joannes; dat ik vreesde iets afschuwelijks te zullen hooren, en letterlijk stom nederzat. Wat zou mijne geestelijke ziektekennis hier voor eene nieuwe ontdekking doen? Of hoe zou welligt mijn afkeer van menschenhaat en menschenverachting van nieuws op de proef gesteld worden!
Ik heb mijne moeder nooit gekend, (dus ging hij voort) en verloor mijn' vader als een jeugdig knaapje. Ik gevoelde echter dat verlies niet zwaar. Mijn voogd, de vriend mijns vaders, nam mij bij zich aan huis, en voedde mij als een zoon op. Van het oogenblik af, dat ik over zulke zaken kon denken, begreep ik, volgens zijn eigen zeggen, dat dit, te mijnen koste, uit het vaderlijk erfgoed geschiedde. En ik wil niet zeggen, dat dit geenerlei invloed op mijn gedrag had, en mij altijd zoo dankbaar en zoo gezeggelijk liet, als wel gepast ware geweest. Met der tijd echter ontving ik

{==327==} {>>pagina-aanduiding<<}
hieromtrent wel eens een' wenk van dezulken, die met den boedel mijns vaders nader bekend schijnen te zijn geweest. En toen ik, mondig geworden zijnde, rekenschap moest ontvangen, kon de brave man mij niet verbergen, dat die boedel zelfs niet geheel solvent of toereikende was geweest, om de schulden af te doen. Mijne opvoeding en alles was te zijnen koste geweest.
Het spreekt van zelve, dat ik diep geroerd was over deze ontdekking, en dat ik mij van dat oogenblik af oneindig aan hem verpligt gevoelde, en dit ook bij herhaling op de krachtigste wijze uitdrukte. Ik vond daartoe te meer reden, omdat de man mij altijd gewaarschuwd had, dat ik op geene belangrijke erfenis moest rekenen, mij in de gelegenheid gesteld had, door eigene verkregene bekwaamheden voor mijzelven te zorgen, en mij daartoe ook nog verder behulpzaam was. Ik zette mij, vrij ver van zijne woonplaats, neder, en was zoo voorspoedig in mijn bedrijf, dat ik spoedig tot welvaart en met der tijd tot betrekkelijken rijkdom geraakte. Ik was wèl gehuwd, had kinderen, en was een gelukkig man - alles door hem.
In den beginne bleef dan ook onze betrekking, als van een vader en zoon, door drukke briefwisseling levendig. Maar langzamerhand, zoo als het gaat, verflaauwde dit, en eindelijk hoorde ik slechts bij gelegenheid van den goeden, nog altijd sterken en werkzamen vriend.
Op eens ontvang ik een' brief van zijne hand met het postmerk Londen. Ik verwonder mij daarover, breek hem haastig open, en lees nu, dat zijne zaken sedert eenigen tijd verachterd waren, dat vervolgens een groot handelhuis in de stad, waar hij zich thans bevond, in moeijelijkheid was geraakt, dat hij bij hetzelve groot belang en besloten had derwaarts te reizen, om zoo veel mogelijk van het zijne te redden.
Zoo omtrent ten minste herinner ik het mij, (zeide joannes) want geen koopman zijnde, is het mogelijk, dat ik mij eenigzins gebrekkig uitdruk. In 't kort, de spreker ging voort:
Thans zat hij, volgens zijn schrijven, in die vreemde stad,

{==328==} {>>pagina-aanduiding<<}
en men verzekerde hem, dat zijne moeite niet vergeefs zoude zijn, indien hij den tijd en de kosten niet ontzag, om de noodige stappen te doen. Doch daartoe ontbrak hem eene belangrijke som, die hij niet wist van waar dezelve te halen, tenzij ik ze hem verschafte. Hij berekende het op omstreeks tweehonderd pond, welke hij echter voornam, na afdoening zijner zaak, dadelijk weer te betalen en in allen geval hoopte hij te zorgen, dat mij eenmaal wierd te goede gedaan. De zaak trof mij, natuurlijk om des mans wil, maar toch ook om mijzelven. Ik kon, daaraan was geen twijfel, aan zijn verzoek voldoen, zonder dat het mij in mijn bestaan hinderde; en was niet, in zekeren zin, alles het zijne? Maar het kwam mij toch ongemakkelijk. Ook ik had onlangs kleine schaden geleden; mijne kas was op het oogenblik juist niet ruim. Er stond eene dochter van mij op trouwen met een aanzienlijk jongman; en gaf ik deze som thans uit, dan zou het mij moeijelijk vallen, bij al de overige kosten, den beloofden bruidschat op zijn' tijd te betalen. Dit was, het is waar, niet volstrekt noodig; de aanstaande schoonzoon en vader waren brave lieden, die zulk een tijdelijk beletsel gaarne zouden hebben geëerbiedigd. Maar, dan moest ik hun ook alles zeggen, mijne verpligting aan den bedoelden persoon in alle de bijzonderheden openbaren. En dit krenkte mijne eergierigheid. Ik had daarvan nooit zoo openhartig gesproken: men hield mijne afkomst, gelijk ze ook inderdaad was, voor allezins deftig, en wist zoo net niet, wat ik aan de fortuin te danken had. Ik stelde het antwoord uit; ik begon bij mijzelven uitvlugten te zoeken. Wie weet, zeide ik, of de zaken wel zoo gunstig staan, of zijne raadslieden hem niet misleiden, misschien wel om er te meer uit te halen. Was de uitkomst zoo zeker, men zou hem wel bijstaan. En inderdaad, dit had schijn. In 't kort, van dag tot dag aarzelende, begreep ik eindelijk, dat het toch te laat was - en, verlegen wat te zeggen, ja hopende, dat de
ongelukkige mogt denken, dat zijn brief niet was te regt gekomen, antwoordde ik in het geheel niet; en, ook geen nader schrijven ontvangende, begon ik mijzelven te vleijen, dat de zaak wel geschikt zou

{==329==} {>>pagina-aanduiding<<}
zijn. Daar ontvang ik onverwachts een' rouwbrief van zijne familie, en verneem kort daarna, dat de man, om schulden gezet, te Londen in de gevangenis is overleden.
Van dat tijdstip af heb ik geen gerust oogenblik gehad. Ik was de moordenaar van mijnen weldoener geworden. De gedachte aan hem vervolgde mij op iedere schrede. Mijne nachten waren slapeloos, en sluimerde ik in, dan had ik den gevangene voor mijnen geest, mij dreigende of zich beklagende, en, van hartzeer over den ondankbaren, naar den dood wenschende, den dood zoekende. Mijne gewone opgeruimdheid was weg; mijne gezondheid verviel; mijn huisgezin en vrienden kenden mij niet meer. En hoe meer ik mijn' toestand voor hen zocht te verbergen, hoe erger dezelve werd. Ik ontvlugtte alle gezelschap, was gemelijk, opvliegend, ja welhaast door de mijnen bijna evenzeer geschuwd als voorheen gezocht en bemind. Mijne vrouw leed met mij onder den onbekenden last, en hare tranen brandden mij op het harte. Er werd een geneesheer ingeroepen; hij raadde mij te reizen, en ik greep dien voorslag gretig aan, niet uit hoop op herstelling, maar om alleen te kunnen zijn, en, ware het mogelijk, mijzelven te ontvlugten. Ik wilde dan ook geen gezelschap, waartegen trouwens de bestgezinde opzag om het te zijn. En nu zwerf ik, sedert verscheidene weken, als een kaïn rond, tot de toenemende ongesteldheid mij belet heeft verder te gaan. Mijne krachten zijn uitgeput; eene brandende koorts doorwoelt gestadig mijne aderen, en ijlende zie ik alles in een te afzigtiger licht. De dood is mijn eenige wensch; maar, gelijk ik meen reeds gezegd te hebben, wat mij het leven verbitterde, dat schijnt mij thans nog het sterven te willen beletten, om de foltering eindeloos te maken.
Hij had dit verhaal, met tusschenpoozen van rust en herhaalde inspanning, ten einde gebragt. Thans zonk hij weer, voor een' tijd, in zijn kussen neder; en ik nam de gelegenheid waar, om hem mijne hartelijke deelneming te betuigen. Hij schudde het hoofd, alsof hij zeggen wilde: Neen! verschoon mij niet.
Ach! wat kan ik doen? begon hij thans. Ik heb reeds

{==330==} {>>pagina-aanduiding<<}
naar zijne achtergelatenen vernomen, ja hen met de gevraagde som ondersteund, en zou gaarne tienmaal zoo veel aan hen of aan de armen geven; maar zou dit de zaak herstellen? En ook, heb ik er wel het regt toe? Ontneem ik het mijne vrouw en kinderen niet, die toch reeds genoeg om en met mij lijden? Nu vooral, daar ik op mijn sterfbed lig, wie zou er bij verliezen, dan zij? Neen, het is het mijne niet meer.
Mijnheer, zeide ik, uwe tranen, uw opregt berouw zijn beter, dan alle schatten. En Hij, in wiens hand ook uw vriend was en nog is, is magtig genoeg om hem allen leed te verzoeten. Die loont zijne weldadigheid gewis met meer, dan gij zoudt kunnen. Hij heeft veel lief gehad; de God der liefde heeft hem de zaligheid, door uw toedoen, slechts vervroegd. En mogen wij onzen afgestorvenen kennis toeschrijven van hetgeen hier plaats heeft, dan bidt hij zelf voor u.
Doch ik zag maar weinig indruk van mijne rede. Helaas! de man was geen Christen. Het geloof in Gods vergevende liefde bereikte zijn hart niet. Het schijnt echter, dat de uitstorting van zijn leed hem eenige verzachting heeft toegebragt, of dat misschien deze laatste inspanning die andere spanning belette. Althans, eer ik mijn bezoek des anderen daags kon hervatten, ontving ik het berigt van zijnen dood. Hij had de noodige order op zijne zaken bij geschrifte nagelaten, ook het adres zijner familie, van welke echter niemand overkwam om hem de laatste eere te bewijzen. Zoo zeer scheen zijn toestand en gedrag, in den laatsten tijd, zelfs zijne kinderen van hem verwijderd te hebben. Vreemden droegen hem in het vreemde graf, door geen enkelen traan besproeid.
De verhaler zweeg. Allen zwegen eene poos in diepe ontroering.
Ziedaar Gods vinger! zeide er eindelijk een. Wat komt er van den mensch, indien hij God verlaat? meende een ander. Ach, die staat, zie toe, dat hij niet valle! was het woord eens derden. Hebt de wereld niet lief, noch

{==331==} {>>pagina-aanduiding<<}
hetgeen in de wereld is, maar hebt elkander lief, want liefde is de volbrenging der wet.
Regt zoo, hervatte ten laatste onze joannes; maar wij vergeten op deze wijze het doel van dit verhaal en van ons gansche gesprek. Mij dunkt, de slotsom van alles komt hierop neder:
Zonder deugd ware wel geene maatschappij, en dus geene menschelijke beschaving en bestaan als redelijke wezens, mogelijk. Het nadenkend verstand ziet dit van zelf en, gelijk men zegt, van voren duidelijk in. Doch, om aan dit inzigt de klem van wet te geven, moest de Schepper hem te hulpe komen door een overigens onverklaarbaar gevoel. Want, schoon wij gaarne aannemen, dat Hij ons zijne geopenbaarde wet door Profeten en Apostelen heeft medegedeeld, het gezag en de kracht derzelve op het menschelijk hart kan niet alleen in de vrees gelegen zijn. Neen, wie niets gelooft en niets vreest, hoort echter de inspraak van het geweten, dat den schuldigen straft en martelt. Inderdaad, al ware er geen ander bewijs voor belangelooze deugd of volstrekten pligt, de dankbaarheid zou daartoe genoegzaam wezen. Niemand moge het weten, dat ik dezelve verzaakt heb, en mijn verstand moge zeggen: gij hebt wèl gedaan, gij hebt uw geld, uw fatsoen en uwe eer bij de wereld bewaard, en niemand acht er u te minder om, - daar is eene stem in mijn binnenste, die anders oordeelt, die mij veroordeelt en niet ophoudt te vervolgen.
Hier eindigde het gesprek, en met hetzelve onze verhandeling. Moge die, hetzij voor uw verstand, het zij voor uw hart, niet geheel doelloos zijn geweest!





Berigt van eene merkwaardige oudheid, onlangs gevonden in het graafschap Bentheim.

In het Nedergraafschap Bentheim, en vooral in de gemeenten Ulsen en Wilsum, vindt men vele heidensche grafplaatsen, uit welke, van tijd tot tijd, urnen van verschillenden vorm opgedolven zijn. In het jaar 1818 heb

{==332==} {>>pagina-aanduiding<<}
ik, met eenige oudheidkundige vrienden, meer dan vijftig dergelijke aschkruiken, van welke sommige glad en fijn, andere meer ruw bewerkt waren, van grove klei of leem, opgegraven. De meesten vielen in scherven, zoodra zij aan den invloed der lucht blootgesteld waren. Wij vonden er niets in, dan asch en beenderen. Ik heb daarvan een berigt in het oudheidkundig Tijdschrift van wijlen de Heeren westendorp en reuvens doen plaatsen. Des te merkwaardiger zal voor den liefhebber der oudheid het verhaal van een onlangs opgedolven overblijfsel van waarde uit den grijzen voortijd zijn.
De boer paman te Golenkamp, eene boerschap behoorende tot de gemeente Ulsen, wilde vóór eenige weken, tot gebruik voor zijnen schaapstal, een voeder zand van den grond der gemeente halen. Naauwelijks heeft hij zijne schup in de aarde gezet, of hij stoot op eene urne van het gewone maaksel, die, volgens zijn verhaal, met zand gevuld was, en bij het opdelven in verscheidene stukken brak. Boven op dezelve lag een deksel van blank metaal, hetwelk hij medenam en zijnen kinderen tot speelgoed gaf. Dit was gevuld met zwarte aarde. De boer hield het voor koper van geringe waarde, en verkocht het, aan eenen toevallig in zijn huis komenden Jood uit Ulsen, voor eenen Pruissischen daalder of 36 stuivers. Intusschen komt dit ter kennis van den Heer Ambtman hoogklimmer te Nieuwenhuis, die, door den ambtsdienaar, het stuk van den Jood laat terugvorderen. De Jood verklaart echter, het niet meer in bezit te hebben, en weigert te zeggen, waar hij het gelaten heeft. Nu zendt de Heer Ambtman twee Gensd'armes, om aan zijnen eisch wat meer nadruk bij te zetten. (*) De vrees beweegt den Jood tot de verklaring, dat hij het aan eenen anderen Jood voor 3 Pruissische daal-
{==333==} {>>pagina-aanduiding<<}
ders verkocht had. Deze, ofschoon onder de meer fatsoenlijke afstammelingen van abraham gerekend wordende, maakt echter geene zwarigheid, zich door eene leugen in het bezit van het stuk te handhaven, betuigende, het wel gehad, maar het naar Almelo gezonden te hebben, en weigert te zeggen, aan wien. De Gensd'armes geven hem daarop te
verstaan, dat zij bevel hadden, het stuk op te halen, en dat zij zich, tot dat einde, dadelijk naar Almelo zouden begeven; zij moesten er derhalve ernstig op aandringen, den persoon te kennen, aan wien hij het gezonden had; terwijl zij hem voor de gevolgen van zijne weigering verantwoordelijk stelden. De Jood blijft echter bij zijne verklaring, en dè Gensd'armes vertrekken, om berigt aan het ambt te geven. Doch naauwelijks hebben zij het huis verlaten, of de Jood laat hen terugroepen en geeft hun het stuk over. Te Nieuwenhuis wordt het door deskundigen getoetst, en het blijkt van het fijnste goud te zijn.
Het heeft de gedaante van eenen gewonen bijenkorf of van een kinder-slaapmutsje, is zonder voet, maar van onderen zoo plat, dat het staan kan. De bovenste opening bedraagt bijna 6 duim Rijnlandsche maat in doorsnede; de hoogte is ruim 4½ duim. Het heeft boven geenen rand; maar vier kringen, die van binnen naar buiten gedreven zijn, ter breedte van p.m. ⅓ duim, loopen als sieraden rondom hetzelve, benevens verscheidene punten, door een werktuig van binnen naar buiten geslagen. De bewerking is niet zeer net, maar ook niet geheel ruw. Het weegt 17¾ lood Keulsch gewigt, en is zoo blank en glad, alsof het vóór eenen korten tijd gemaakt ware. Van onderen, waar het ruim 2 duim breed is, ontdekt men eenige deuken, waaruit men met eenige waarschijnlijkheid zoude mogen besluiten, dat het vroeger tot een ander gebruik gediend had.
Dit gevonden voorwerp heeft voor den liefhebber van oudheden eene hooge waarde, deels door zijne grijze oudheid, want men mag stellig aannemen, dat het meer dan duizend jaren oud is; [in het begin der 9de eeuw voerde karel de groote de Christelijke Godsdienst onder de hier

{==334==} {>>pagina-aanduiding<<}
wonende en door hem overwonnene volken in, en van dien tijd af was het verbranden der lijken bij doodstraf verboden. (*)] deels door zijne zeldzaamheid, want in geene der hier opgedolvene urnen is, behalve eenige kleinigheden van geel koper, iets van waarde gevonden.
De vraag, van welk volk dit gouden vaatwerk afkomstig zij, en tot welk een gebruik het gestrekt hebbe, zal wel nooit bevredigend kunnen beantwoord worden. Tot eene kroon van eenen Koning, of tot eenen helm voor een opperhoofd, kan het niet gediend hebben, omdat het voor het hoofd van een volwassen mensch te naauw is. Tot eenen drinkbeker even zoo min, omdat de bovenste rand te scherp is, en ook, omdat het, gevuld zijnde, met ééne hand, niet kan opgeheven worden.
Het verdient intusschen opmerking, dat in de groote gebrokene urne van klei, volgens het verhaal van den boer, wien ik naar alle omstandigheden, het gevonden voorwerp betreffende, ondervraagd heb, niets dan wit zand, maar in het genoemde gouden vaatwerk, hetwelk als stolp of deksel omgekeerd op genoemde urne stond, eene zwarte aarde gevonden werd. Ik geef in bedenking, of deze zwarte aarde ook de door den tijd tot eene vaste massa gewordene asch van het lijk zoude kunnen zijn.
Dat dit gouden vaatwerk omgekeerd op de grootere urne van klei stond, is buiten twijfel vreemd. Maar wij hebben vroeger, somtijds in, somtijds op of aan de zijde van verscheidene door ons opgedolvene urnen, kleine potjes van verschillend maaksel, doch alle van leem gevormd, gevonden; en mijne vraag, in het genoemde oudheidkundig Tijdschrift van wijlen de Heeren westendorp en reuvens opgeworpen, waartoe dezelve mogen gediend hebben, is onbeantwoord gebleven. Zoude ook dit kleine gouden vaatwerk tot hetzelfde doel gediend hebben? Wij zijn intusschen te weinig bekend met de gebruiken der vroegere be-
{==335==} {>>pagina-aanduiding<<}
woners dezer gewesten, om dergelijke raadsels volledig op te lossen.
Z.D. de Vorst van Bentheim is, tegen betaling van eene som geld, bij vriendelijke schikking met den vinder en de gemeente, thans eigenaar van het merkwaardige stuk, en het loopt dus geen gevaar meer van door Joden in den smeltkroes geworpen te worden.

w.f. visch,
Predikant.
Wilsum, in het Graafschap
Bentheim, in April 1840.




De Sandwich-eilanden.

(Vervolg en slot van bl. 297.)

Den 8 October (dus gaat de Schrijver voort) kwamen wij, met het aanbreken van den dag, in de haven van Honolulu aan. Het gezigt, dat het eiland Owahu oplevert, is niet zoo grootsch en verheven, maar vrolijker, levendiger en schilderachtiger, dan dat van Owaihi. De stad Honolulu ligt aan zee, in een liefelijk dal, vol weligen plantengroei, en ziet er bijna Europeesch uit. Ter regterzijde der haven vertoonde zich eene geheel en al wit gepleisterde vesting, uit welker schietgaten de roodgeschilderde trompen van ongeveer dertig stukken geschut van verschillend kaliber naar buiten keken. Uit de niet zeer digte massa der huizen verhieven eenige klokkentorens en kokosboomen het hoofd. Wij zagen van verre witte huispuijen, groene balkons en Europesche daken glinsteren. Digt achter de stad rezen met taro beplante heuvels. Ter regterzijde van dezelve lagen twee ingezonkene kraters van vuurbergen, aan den eenen van welke de Engelschen den naam van Punchbowl gegeven hadden; beider kam is uitgetakt, en vormt natuurlijke schietgaten, waarin men kanonstukken van zeer zwaar kaliber geplaatst heeft. Regts en links van de haven heeft men rotsbanken, die tijdens de ebbe bijna geheel bloot liggen. Eene opening van 70 à 80 roeden breedte tusschen dezelve vormt de haven. Op deze rotsbanken bemerkten wij eene menigte inboorlingen, die bezig waren zich te baden, te visschen, of mosselen te zoeken.
Later vernamen wij, dat onze aankomst de regering der

{==336==} {>>pagina-aanduiding<<}
Sandwich-eilanden niet weinig ontrust had, alzoo men vreesde, dat wij wegens het eigenmagtig terugzenden der Fransche katholijke zendelingen rekenschap vorderen zouden. Naauwelijks hadden wij het anker laten vallen, of de Secretaris van den Koning kwam, verzeld door den Amerikaanschen Consul en den uitgever der courant van Owahu, bij ons aan boord, onder voorwendsel, om den kommandant zijne diensten aan te bieden, doch eigenlijk slechts om te vernemen, wat het doel van onze komst mogt zijn. Toen hij zich overtuigd had, dat onze oogmerken volkomen vredelievend waren, klaarde zijn aanvankelijk vrij bekommerd gelaat merkelijk op. Slechts weinige pirogen kwamen hier bij ons, omdat te Honolulu, de vaste zetel der regering en de stapelplaats van den geheelen handel, de aankomst van een oorlogsschip thans niets ongewoons meer is. Van koopvaardijschepen lagen er verscheidene Engelsche en Amerikaansche driemasters in de haven, bezig hunne ladingen te lossen, en daarentegen voortbrengselen des lands aan boord te nemen. In Februarij en in November, wanneer de tot de walvischvangst uitgevarene schepen hier proviand innemen of hunne zeeschade herstellen, liggen er dikwijls van dertig tot veertig bodems in de haven. Wij bemerkten ook verscheidene aan de regering behoorende schepen, onder anderen het jagt van den Koning kauikeauli, een vaartuig van Amerikaanschen bouw, hetwelk, naar 's Konings zuster, den naam van Harriet voert; evenwel is die prinses hier onder haren inlandschen naam nahiena-heina veel bekender. Een uit balken en steenen tamelijk goed gebouwde havendam maakte onze landing gemakkelijk, en weldra hadden wij de hoofdstad bereikt, die ons van nabij niet meer zoo bevallig voorkwam als van verre. Digt aan de haven stonden slechts armoedige hutten; dieper in de
stad vonden wij eenige fraaije Europesche woningen, vrij breede en regte straten, openbare pleinen en zelfs goed onderhoudene tuinen. Honolulu's bevolking was over het algemeen iets minder morsig, maar nog meer afkeerwekkend, dan die van Owaihi; de mans zagen er beschaafder, maar ook bedriegelijker uit, en de vrouwen droegen den stempel der ondeugd aan het voorhoofd. De mengeling van beschaving en van wildheid, welke hier heerschte, maakte op ons den zonderlingsten indruk. Hier reed in eene kabriolet een heer met eene dame, welke men het kon aanzien, dat zij hier niet geboren was; daar joeg op

{==337==} {>>pagina-aanduiding<<}
een paard zonder zadel een naakte inlander voorbij. Alle voortbrengselen der Europesche nijverheid lagen in ruime winkelmagazijnen ten toon, en voor de deur zijner hut zat een met bananenbladen bekranste Indiaan, en bood mosselen en vogels te koop. Achter half geopende zonneblinden zagen wij blonde dames in sierlijke kleeding, welke op de voorbijgaande vreemdelingen nederzagen; terwijl een hoop vuile, met melaatschheid bedekte wijven rondom ons heendrong en onze oplettendheid poogde te trekken.
Te Honolulu zijn drie kerken; de voornaamste derzelve is de kapel der zeelieden, waar de voorname lieden en de blanke bevolking des zondags zamenkomt. In dit gebouw is ook een leesmuseum, waar men de meest geachte dagbladen aller beschaafde landen, wel is waar eerst lang na derzelver in het licht verschijnen, aantreft; tot deze leesinrigting behoort ook eene verzameling van natuurlijke zeldzaamheden, welke uit eenige in het land zelf of op de kusten van Kalifornië verzamelde schelpen en nagenoeg een dozijn bogen en pijlen van de Fidgi-eilanden bestaat. De tweede kerk is die der inboorlingen, in welke wij de godsdienstoefening gingen bijwonen; zij is van steen gebouwd en beter ingerigt dan die van Kaavaroa; ook waren de toehoorders welgevoegelijker gekleed.
's Morgens na onze aankomst legden wij een plegtig bezoek bij den Koning af. Uit beleefdheid ontving hij ons in het huis zijner zuster nahiena-heina, omdat dit nader aan het strand gelegen was. Voor den uit matten bestaanden eerezetel zaten, op leuningstoelen, de Koning kauikeauli met de drie zusters en vrouwen van zijnen broeder en voorganger rio-rio; achter hen stonden de prinsessen en de voornaamste volkshoofden in unisormen en met epauletten, benevens eenige staatsdames. De bevelhebber der vesting kwam ons te gemoet, en stelde ons aan den Koning voor, een man van middelbare grootte en van ongeveer vierentwintig jaren, met een gelaat vol uitdrukking, dat alleenlijk door een' zeer breeden neus en dikke lippen min of meer ontsierd werd; hij droeg een' blaauwen rok met breede generaals-epauletten. Aan zijne regterhand zat kinao, de weduwe van wijlen den vorigen Koning rio-rio, welke vorstin gedurende kauikeauli's minderjarigheid het regentschap gevoerd had.
Tamea-mea, de eerste Koning der vereenigde Sandwich-eilanden, had verscheidene zonen, van welke men echter geene andere kent, dan rio-rio en kauikeauli. Na tamea-
{==338==} {>>pagina-aanduiding<<}
mea's dood werd rio-rio tot den troon geroepen, onder het regentschap zijner moeder kaama-nu; hij stierf in Engeland, waarheen hij om niet bekende redenen gereisd was, en zijne favorite volgde hem naar hetzelfde land na; eene tweede stierf kort daarna op het eiland Mawi, en zoo bleven er nog drie vrouwen van hem over, die te gelijker tijd zijne zusters en halve zusters waren, van welke kinao gedurende kauikeauli's minderjarigheid regentes werd. Het schijnt ondertusschen, dat haar invloed hare waardigheid overleefd heeft, en dat zij eene onbeperkte magt over den jongen Koning oefent, terwijl zij zelve bijna ganschelijk door de Amerikaansche zendelingen beheerscht wordt. De Koning spreekt vrij goed Engelsch; doch, daar zich onze bevelhebber in die taal slechts onvolkomen weet uit te drukken, hokte het gesprek niet zelden. Eenigen onzer jonge officieren maakten teekeningen van den Koning en deszelfs familie; de dames schenen ieder met haar eigen portret slechts weinig te vreden, maar lachten zeer over die harer zusters. Bij het afscheid beloofde de Koning ons zijn bezoek tegen den volgenden dag, en verscheen ook op den 11den, verzeld door kinao benevens eenen talrijken staf en gekleed in het Britsche gala-costuum, hetwelk george IV hem ten geschenke gegeven had, aan boord van de Bonite. Hij deed zich alles aanwijzen, vroeg naar elke kleinigheid, en scheen zeer veel belang in het zee- en krijgswezen te stellen. Ongelukkiglijk was zijne opvoeding zuiver materieel, en
zijn onderwijzer, de zendeling bingham, schijnt hem opzettelijk juist die kundigheden onthouden te hebben, die hem het best te pas hadden kunnen komen om goed te regeren. Ook staat hij nog steeds, gelijk reeds aangemerkt is, geheel en al onder den invloed zijner schoonzuster, die in zijnen naam regeert. Overigens ontbreekt het hem geenszins aan verstand en geheugen, en zijne dikwijls zeer scherpzinnige vragen getuigen van groot verlangen naar kennis en ondervinding.
Eenige dagen daarna wilde de Koning aan den staf der Bonite een feest geven, waartoe hij ons door den Engelschen Consul, den Heer charlton, deed uitnoodigen. Wij verheugden er ons zeer over, want het zou geheel zonder etiquette, twee mijlen van Honolulu, op het land gehouden worden, uit een middagmaal onder het lommer en uit gezang en de oude dansen van het land bestaan. De zangers en de danseressen zouden volkomen zoo gekleed verschijnen, als vóór de ont-
{==339==} {>>pagina-aanduiding<<}
dekking der eilanden. Des morgens ten 10 ure kwamen wij in het huis des Konings bijeen en van daar zette zich de geheele cavalcade, uit 30 à 40 personen bestaande, met den Koning aan het hoofd, die gelijk al de inboorlingen een uitmuntend ruiter was, in beweging. Ons achterna liep eene menigte mannen en kinderen, die ons onafgebroken bijhielden, ja soms ons voorbijsnelden, terwijl de dienaren des Konings, op ongezadelde paarden rijdende, de achterhoede vormden; door hunne regte, ik zou bijna zeggen sierlijke houding herinnerden zij de afbeeldingen van Romeinsche ridders. Wij reden door een vruchtbaar dal, hetwelk tusschen twee bergen heenliep, die er vroeger slechts een' eenigen schenen gevormd te hebben, zoo gelijksoortig en overeenstemmend was derzelver grond. Rijke plantingen van taro breidden zich naar alle kanten uit, en deze wortel, die minder welig dan de aardappel is, moet zeer veel opleveren, want een veld van omtrent 50 voet in het vierkant voedt een gezin van zeven tot acht personen het geheele jaar door. Wij waren aanhoudend bergop gereden, en werden aan het eind van onzen kleinen rijtogt door het heerlijkste uitzigt verrast, vermits wij ons op de kam van den bergwand, die het eiland in twee helften deelt, op den Pari, bevonden. Deze plaats is in de geschiedenis der Sandwich-eilanden beroemd; want hier was het, dat de vader
van den tegenwoordigen Koning, tameamea, die al de opperhoofden der onderscheidene eilanden verwon en zich tot albeheerscher opwierp, zijnen laatsten veldslag leverde: het zijn de Thermopylen van Owahu. Hier ook onttrok zich de overwonnen en vlugtende Koning van Owahu, door eenen vrijwilligen dood, aan de vreeselijke folteringen, welke de verwinnaar hem toebereidde; met al zijne krijgslieden, die niet onder de knods des vijands gevallen waren, stortte hij zich van de rots te pletteren. Men verhaalt, dat tamea-mea achter zijn leger netten had doen uitspannen, opdat zijne soldaten des te moediger vechten zouden, wetende dat hun daardoor alle hoop was afgesneden, om door de vlugt aan den dood te ontkomen.
Van den top des Paris-bergs konden wij al de toebereidselen tot ons middagmaal overzien; de inwoners der naburige valleijen waren bezig de bergpaden af te klauteren, beladen met den leeftogt en de verdere benoodigdheden, welke 's Konings bedienden van hen gevorderd hadden; want op de Sandwich-eilanden is de Koning onbeperkt gebieder over al de bezit-
{==340==} {>>pagina-aanduiding<<}
tingen zijner onderdanen. Men had een dak van loofwerk gebouwd, frisch groen heidekruid op den grond gestrooid, over hetzelve een tafellaken gespreid, en flesschen, borden en Europesche messen, lepels en vorken in zekere orde daarop geplaatst. Het aardewerk was uit Engelsche fabrijken, en het tafellaken kwam van een Amerikaansch weefgetouw; want die beide natiën hebben den geheelen handel op Amerika en Indië bemagtigd. Allen vlijden wij ons op het heidekruid neder, en de Koning gaf bevel, om het luau te beginnen. Dus wordt ieder gastronomisch feest op de Sandwich-eilanden genoemd, en zulks naar een geregt, hetwelk op het maal nimmer ontbreken mag, en dat uit jonge, in water of vet gekookte taro-spruiten bestaat. Oogenblikkelijk werden speenvarkentjes, gevogelte, zoete aardappelen, luau visch en nog meer andere spijzen opgedischt; alles was in taro-bladeren gewikkeld en onder den grond op heete tigchelsteenen gebakken. Allerlekkerst smaakten ons de op deze wijs toebereide visschen, en wij moesten allen erkennen, dat wij ze nog nimmer zoo voortreffelijk gegeten hadden. Slechts één ding kwam ons voor, dat aan het maal ontbrak: wij hadden allen verwacht, dat ons hondenvleesch zou voorgezet worden; maar waarschijnlijk hebben de zendelingen aan de inboorlingen verboden, verder hondenvleesch te eten. Men at echter voormaals niet alle honden zonder onderscheid, maar meestal
eene soort van dashonden met langen snoet, glad vel en korte ooren, en men zegt, dat het vleesch van deze met visch en poë gevoederde dieren in smaak met het varkensvleesch gelijk stond. Het bedienen achter tafel, indien men het zoo noemen mag, had met grooten ijver plaats; sommigen der daarmede belaste personen droegen buisjes en broeken, anderen waren in de nog gemakkelijker landsdragt. Eer een schotel voor ons geplaatst werd, schoof telkens een bediende de bladeren, met welke dezelve bedekt was, ter zijde, nam een stuk van den inhoud met de vingers er uit en proefde het; men onderrigtte mij, dat dit aan de tafel des Konings steeds het gebruik was. Madera en Bordeauxwijnen gingen in overvloed rond; wij dronken met de inboorlingen gezondheden op de Engelsche wijs, en bragten een vivat aan den Koning, die onze beleefdheid met eenen dronk op het welzijn van louis-philippe beantwoordde.
Na het maal werd het sein gegeven om op te zadelen; wij stegen weder te paard, en begaven ons naar een land-
{==341==} {>>pagina-aanduiding<<}
huis van den Koning, waar de landsgezangen en dansen uitgevoerd zouden worden.
De Heer barrot beschrijft nu deze gezangen, die deels in lofliederen op den Koning, deels in het roemen der genoegens van de min bestonden, en bijzondere opmerking verdienden, ook in hetgeen de juiste overeenstemming van toon en gebaren bij de zangers betrof. (*) Minder beviel hem de dans, die slechts door eene eenige vrouw werd uitgevoerd. Hij vernam, dat beide deze vermakelijkheden vroeger veel hartstogtelijker en beter, zelfs door aanzienlijke personen, geoefend werden; doch dat de afkeuring en tegenwerking der zendelingen dezelve in verval gebragt had. De Fransche Schrijver, die over het algemeen niet weinig, en dikwijls ten onregte, tegen de zendelingen ingenomen schijnt, beklaagt zich bij deze gelegenheid zeer, dat hij de eilanden niet gezien heeft, toen zij nog vrij van den invloed dier hervormers waren. In de hoofdstad teruggekeerd, had hij echter het genoegen, eenen oorspronkelijken dans door echte, nog volkomen in den natuurstaat levende wilden te zien uitvoeren, namelijk door omstreeks twintig
Indianen, welke door een koopvaardijschip van de noordwestkust van Amerika waren aangebragt. Na ook van dezen dans eene korte beschrijving gegeven te hebben, gaat het verhaal aldus voort:
Te Honolulu houden vier- tot vijfhonderd Europeanen hun verblijf, terwijl er te Ke-ara-kakua slechts een of

{==342==} {>>pagina-aanduiding<<}
twee wonen. Bijna al de personen der hoogere standen zijn Amerikanen, en wordt de handel met de onderscheidene Sandwich-eilanden wel inzonderheid door die natie gedreven. Daarentegen zijn de werk- en ambachtslieden grootendeels Engelschen. Overal werden wij zeer goed ontvangen, en bijna elken avond rigtte men, ons ter eere, eenig feest aan. Ik maakte hier kennis met zekeren Spanjaard, Don francisco marini, die vóór omtrent veertig jaren naar de Sandwich-eilanden gekomen was, zich aan tamea-mea aangesloten en hem in al zijne veroveringstogten bijgestaan had. Hij moet vrij zonderlinge avonturen beleefd hebben. Onder anderen vertelde men ons, dat tamea-mea, ernstig ziek geworden zijnde, en zijnen Franschen arts, rives, niet volkomen vertrouwende, hem beval, van alle geneesmiddelen eene dubbele dosis gereed te maken, en in zijne tegenwoordigheid de eene aan den Spanjaard marini in te geven, ten einde hij de werking daarvan eerst aan dezen zou kunnen beproeven. En andermaal werd marini gedwongen, eenen gevangene het hoofd af te zagen; hij zelf verzekerde ons de waarheid dezer ontzettende daadzaak. Met dat al was tamea-mea eigenlijk niet wreedaardig, want hij schafte de sedert onheugelijke tijden bestaan hebbende gewoonte af, om, na een gevecht, de gevangenen om hals te brengen; even zoo vernietigde hij de wreede wet, welke allen, die, al ware het onwetend, eene als heilig ontzegde plaats (taboe) betraden, ter dood veroordeelde. Marini scheen voor het overige hier regt tevreden geleefd te hebben; hij had 52 kinderen, want hij was geenszins een zoo groote voorstander der monogamie als de predikant van Wakefield. Op onze vraag, of hij niet
naar Europa terugverlangde, antwoordde hij neen, en voegde er bij: ‘Dit land was zoo schoon, toen ik het eerst betrad. Toen was het nog een goede tijd voor de Europeërs; de zeden waren nog eenvoudig en natuurlijk, en de vreemdelingen stonden in hooge achting. Thans echter weet men niet regt meer, hoe men het heeft; de wilden zijn beschaafd en de beschaafden verwilderd; de zendelingen hebben alles bedorven; zij hebben de inborst des volks doen verbasteren, en schijnheiligheid en huichelarij, die men hier te voren in het geheel niet kende, bij ons ingevoerd.’ En, even als vreesde hij, hiermede te veel gezegd te hebben, voegde hij er, tot verzach-
{==343==} {>>pagina-aanduiding<<}
ting, bij: ‘Evenwel hunne inrigtingen zijn toch goed, en zij hebben het om bestwil gedaan.’
Ofschoon de Europesche weelde reeds begint te Honolulu te heerschen, ziet men er echter nog zeer weinig equipagen; alleen ettelijke, aldaar gezetene Europeërs en Amerikanen houden kabriolets of ander rijtuig. Koning kauikeauli heeft eene koets, maar gebruikt die nooit. De rijke opperhoofden en derzelver vrouwen, welken het te voet gaan uit hoofde van hunne zwaarlijvigheid moeijelijk valt, doen zich in eene soort van kar door menschen voorttrekken. Eens ontmoette ik op straat den stedehouder van het eiland Mauwi met zijne vrouw, die onderweg waren, om bezoeken af te leggen; beide lagen, uitgestrekt op hunne buiken, nevens elkander, met het hoofd op hunne handen geleund, en door de beweging van hunne kar schommelden de twee geweldige ligchamen bestendig heen en weder. Een talrijke stoet van bedienden trok deels voor, deels achter hen mede; de eene droeg een zonnescherm, de andere een vliegenwaaijer, een derde den erfgenaam van het edele gezin. De menschen, die het lieftalige paar voorttrokken, liepen op eenen harden draf; doch voor de kar waren ook niet minder dan acht of tien sterke kerels gespannen, die van tijd tot tijd door anderen afgelost werden.
De stedehouder van Mauwi deed stilhouden, om met mij te spreken; hij berigtte mij, dat hij des anderen daags voor 's Konings huis eene wapenschouw zou houden, en noodigde mij uit, dezelve bij te wonen. Zoo schoon eene gelegenheid, om de krijgsmagt der Sandwich-eilanden te leeren kennen, wilde ik niet verzuimen, en verscheen dus naauwkeurig op den bestemden tijd. Al de gezamenlijke linietroepen bestonden uit honderd en dertig man, die in drie gelederen geschaard waren. Elk der soldaten droeg eenen snaphaan, zonder bajonet, van Engelsch of Amerikaansch maaksel. Sommigen waren bijna moedernaakt en slechts met den maro omgord; anderen hadden breede stukken doek, op de wijs eener Romeinsche toga, om de schouders hangen, en nog anderen waren met kokos- en banaanbladeren bekranst. Tegenover de linietroepen, en even als deze in drie gelederen, stond de stedelijke schutterij van Honolulu; zij was van de geregelde troepen slechts moeijelijk te onderscheiden, omdat de kleeding gelijk was, maar van deze nationale gardes waren slechts weinigen van schietgeweer voorzien,

{==344==} {>>pagina-aanduiding<<}
en de geheele manier, waarop zij, die het droegen, met dit wapen te werk gingen, verried, dat het ontvangen onderwijs in het exerceren bij hen weinig gebaat had. Voor de deur van het paleis stond de koninklijke lijfwacht; zij bestond uit elf man, die allen in witte broeken en buizen met scharlaken opslagen en versierselen gekleed waren; ieder man dezer garde had een geweer met bajonet, en ongetwijfeld was dit ook de keur van geheel het leger van Owahu. Met diepe verachting schenen zij op de linie- en stedelijke troepen neder te zien; hun trotsch verheven hoofd en hunne militaire houding schenen te getuigen, dat zij hunne meerderheid gevoelden.
Eene roffel op de trommels verkondigde het begin der parade. Vervolgens las een officier eene lange aanspraak voor, waarvan ik niets verstond; men berigtte mij, dat bij de vorige parade verscheidene militairen niet opgekomen waren, en dat het voorgelezene daartoe betrekking had. Eindelijk begon de wapenoefening, bij welke geheel het leger, de koninklijke garde niet uitgezonderd, zeer onhandig te werk ging. Er werd in de Engelsche taal gekommandeerd, en ten slotte kwam het bevel: ‘Op de knie! legt neder de wapens! Bidt!’ Hierop las de adjudant een lang gebed voor, waarna de krijgshoop weder opstond en eindelijk afmarcheerde.
Na de revue noodigde de Koning mij in zijn huis; het is eene ruime hut, die er van binnen net, ja zelfs prachtig uitziet. Zij bestaat uit een groot vertrek, waarvan de eene helft door katoenen gordijnen, die in de lengte opgehangen zijn, in drie afzonderlijke ruimten verdeeld wordt; de andere helft daarentegen vormt eene groote zaal. Een fijn traliewerk bedekte de binnenwanden; de balken, die uit een zeer hard zwart hout bestonden, waren met gevlochten en bont beschilderde touwen zaamgebonden; fijne matten lagen op de vloer, en aan ieder eind van het vertrek was eene breede glazen deur. Aan de wanden hingen eenige portretten, onder anderen dat van Koning leopold, toen hij nog Hertog van Saksen-Koburg was, van canning, en ook de in Engeland geschilderde portretten van rio-rio en deszelfs gemalin. Van de balken hingen lichtkroonen naar beneden, en voorts stonden er stoelen, eenige tafels en twee of drie sopha's in de kamer verspreid.
Kauikeauli bragt mij ook in de binnenvertrekken; in

{==345==} {>>pagina-aanduiding<<}
een derzelve stond een prachtig bed van op elkander gelegde matten, hetgeen zeker niet minder dan vijftien voet lang, acht of tien breed en twee voet hoog was; ook zag men in dezelfde kamer een schrijflessenaar, waarop eenige papieren lagen en eene kleine bibliotheek stond, bevattende eenige godsdienstige boeken, waarin kauikeauli zekerlijk niet dikwijls leest, alsmede eene geschiedenis van Frankrijk, welke hem een officier der Bonite vóór eenige dagen geschonken had, doch waarin hij gewis niet vlijtiger zal lezen dan in zijne andere boeken, hoezeer hij ons zijn verlangen te kennen gaf, om de Fransche taal te leeren. De middelste afdeeling, of middelkamer, diende tot eetzaal, waarin slechts eene tafel en verscheidene stoelen gezien werden. Het huis des Konings staat aan het uiterste eind van een ruim plein of plaats, en is, gelijk al de huizen op het eiland, met eenen muur omgeven, die van in de zon gebakken tigchelsteenen gebouwd is. In deze afgeslotene ruimte staan ongeveer vijftig hutten, die tot keukens, voorraadhuizen, bedienden-woningen en kazernen voor de linie- en koninklijke huistroepen gebruikt worden.
Koning kauikeauli wint er zeer bij, wanneer men hem nader leert kennen. Van aard is hij schuw; doch bemerkt hij bij degenen, met welke hij zich onderhoudt, goedhartigheid en toegeeflijkheid, alsdan opent hij zijn hart voor hen, en men ontdekt bij hem hoedanigheden van verstand en van gemoed, die niets anders noodig gehad zouden hebben dan ontwikkeling. Hij vraagt zeer veel, en zijne antwoorden getuigen menigmaal van schrander nadenken. Ofschoon zijn karakter van nature los en onbestendig is, schijnt hij niettemin zijne onwetendheid diep te gevoelen. Zijne gebreken zijn ongetwijfeld aan de wijs zijner opvoeding te wijten; zijne oplettendheid is slechts op onbeduidende bezigheden gevestigd geworden, en daarom hecht zij zich nu zoo zelden aan ernstige voorwerpen; zijn omgang draagt er nog toe bij, om zijne overhelling tot buitensporigheden te voeden, en met betreurenswaardige ligtzinnigheid geeft hij zich aan al den invloed van kwade voorbeelden over. Eens had hij aan boord van eenen walvischvanger veel smaak voor het vuistgevecht opgedaan, en juist tijdens onze aankomst was boksen het geliefkoosde tijdverdrijf van den Koning en van al de jonge lieden aan zijn hof. Deze verlustiging werd door ons verdrongen; want toen de Koning op zekeren dag, aan boord

{==346==} {>>pagina-aanduiding<<}
van de Bonite, onze schermoefeningen bijwoonde, was hij terstond daarvoor ingenomen, en gedurende al den tijd van ons verblijf wilde hij nu aanhoudend schermen, zoo met de lieden, welke onze kommandant hem op zijn verzoek toestond, als met de matrozen, die toevallig zijn huis voorbijkwamen; deze hield hij steeds aan, noodigde hen binnen, legde met zijnen rok alle koninklijke achtbaarheid ter zijde, en kruiste uren lang met hen de fleuret. Op deze wijs geeft hij zich onafgebroken, naar mate eene gril er hem toe aanspoort, aan niets dan spel en kortswijl over, en laat alle regeringszorgen aan zijne schoonzuster kinao over. Deze staat, gelijk wij reeds gezegd hebben, geheel en al onder den invloed der zendelingen, welke dus eigenlijk de genen zijn, die op 's Konings naam regeren. Met dat al zijn zij van hunne heerschappij niet volkomen zeker, en de oppositie, die, inzonderheid onder de vreemdelingen, tegen hen luide wordt, begint hen te verontrusten. De Koning zelf en geheel zijn hofstoet leven met hen in openbare vijandschap. Slechts met tegenzin onderwerpt kauikeauli zich aan hunne godsdienstige en policie-verordeningen, en niet zelden schudt hij zich hun juk geheel van de schouders; doch deze bevrijdingspogingen hebben geene betrekking op aangelegenheden van staat, voor zijnen persoon alleen wil hij zich aan hun opzigt en hunne bestraffingen onttrekken. Tusschen hem en de zendelingen heeft er ook letterlijk, schoon stilzwijgend, eene soort van overeenkomst plaats; hij mengt zich in geene regeringszaken, maar daarentegen mag ook geen geestelijke wederstand in zijn paleis doordringen. Zijne avonden brengt kauikeauli aan de openbare biljarttafel door, speelt en drinkt met den eersten den besten der binnenkomenden; en desniettemin zou er, naar mijn begrip, slechts eene goede leiding toe behooren, om aan dezen nog ruwen diamant lichtschitteringen te ontlokken. Bij het landelijke feest
op den Pari hadden wij gelegenheid, eens regt te zien, hoe groot eenen afkeer de Koning tegen de zendelingen koestert. Een dezer laatsten, die met zijne vrouw van het tegenover gelegen eind des eilands naar Honolulu op weg was, kwam juist op den Pari aan, toen wij ons aan het maal wilden zetten. Kauikeauli groette hem ter naauwernood, en keerde hem terstond den rug toe. Niettemin scheen de Koning toch eenigzins verlegen te zijn, omdat bij een luau steeds verregaande buitensporigheden plaats hebben, en datgene, het-
{==347==} {>>pagina-aanduiding<<}
welk hij ons ter eere gaf, is misschien het eenige geweest, waarop niet al de gasten smoordronken geworden zijn. Eerst toen de zendeling zijnen weg voortzette en achter den hoek des bergs verdween, scheen de Koning van eenen zwaren last ontheven, en kreeg zijne vorige opgeruimdheid weder.
Gedurende mijn verblijf te Honolulu deed ik verscheidene uitstapjes in den omtrek der stad. Het dal, in welks midden Honolulu ligt, is buitengemeen vruchtbaar, en zou alle koloniale waren in overvloed voortbrengen. Zelfs de heuvels zouden daarmede beplant kunnen worden; er zou koffij en katoen in menigte groeijen. Op zekeren dag deed ik, met eenen Amerikaanschen koopman, den Heer grimes, een alleraangenaamst togtje te paard. Omtrent eene mijl van de stad verlieten wij den grooten weg aan den oever der rivier, en reden, langs een vrij gemakkelijk rijpad, de heuvels op. Toen wij op derzelver top gekomen waren, bood zich ons een vergezigt aan, dat men niet heerlijker en schilderachtiger kan denken. Achter ons zeeg de zon in den Oceaan; voor ons breidde zich, tusschen twee hooge bergen, welker zeldzame gedaanten zich tegen het donkerblaauw des hemels afteekenden, een groen en frisch dal uit, door hetwelk eene rivier tusschen plantaadjen van taro-wortel en suikerriet heenkronkelde; in het middelpunt van het dal stonden omstreeks vijftig, door broodboomen en ku-kuys omlommerde hutten; vee graasde op de weiden; de schaduwen der bergen lagen rustend op het dal; de lucht was verfrisschend en met geuren vervuld; de heuvel, op welken wij stonden, rees aan onze linkerhand allengskens opwaarts, en was met een sijn, als goud glinsterend gras, gelijk met een fluweelen tapijt, bedekt. Alles rondom ons was stil; slechts eenige vogels vlogen kwelend over onze hoofden. Wij vertoefden in dit bekoorlijk oord, tot dat de nacht het aan ons oog onttrok. Woonde ik te Honolulu, hoe dikwerf zou ik niet het aanvallige dal van Tornoma bezoeken!






Beschouwing der zijde-fabrijken te Gorinchem en te Heukelum.

In het vorige jaar een reisje door Noord- en Zuid-Holland doende, waaraan letterkundige oogmerken verbonden waren, had ik tevens het genoegen, mij met industriéle nasporingen belast te zien. Het was voor mij eene aangename afwisseling,

{==348==} {>>pagina-aanduiding<<}
mijne beschouwingen nu eens aan de letterkunde, dan weder aan de industrie toe te wijden, (*) en zoodoende een tweeledig dig doel te bereiken. Onder de veelsoortige fabrijken, welke ik heb bezigtigd, en waarvan ik welligt, indien mij zulks wordt toegestaan, een openlijk verslag zal leveren, moet ik ook van de Zijde-fabrijken van den Heer vellicus, te Gorinchem en te Heukelum gevestigd, gewagen. Een kort overzigt dienaangaande zal zekerlijk aan die lezers niet ongevallig zijn, welken de materiéle welvaart onzes vaderlands ter harte gaat.
De Zijde-fabrijk van den Heer vellicus, de tweede van dien aard hier te lande, werd in den jare 1836 opgerigt, onder de begunstiging en de hooge bescherming van het Koninklijk bestuur, dat betrekkelijk de aankweeking der Nijverheid uitmunt, en allezins weldadig werkt voor de materiéle belangen der onderzaten. In den beginne moest men, gelijk van zelf sprak, naar menschen omzien, welke met dezen tak van industrie genoegzaam bekend waren, ten einde eene fabrijk op te rigten, gelijkerwijs er thans bestaat onder de directie van den Heer vellicus, die daartoe van Gouvernementswege werd beroepen en aangesteld. Deze Directeur der fabrijk nam dus vreemde werklieden in zijne dienst, om alles zoodanig naar behooren te regelen, als het begin der vestiging vorderde, hetwelk van het uiterste gewigt en tevens hoogst moeijelijk was. Oppervlakkig beschouwd, schenen er echter geene bezwaren te wezen, want men denkt al spoedig, dat, bij het noodige fonds, gerugsteund door de bekwaamheden van den Directeur en der werklieden, alles goed zal gaan; doch hierin bedriegt men zich niet zelden. Immers, de vreemde werklieden, na hun vaderland verlaten te hebben, zien ras, dat zij onmisbaar zijn in een land, waar hun arbeid nog onbekend is. De eisch van hooger loonen, wederspannigheid en luiheid, zijn niet zelden de schadelijke vruchten dezer ontdekking; terwijl men gedurig in de noodzakelijkheid wordt gebragt, de zoodanigen weg te zenden, en nieuwe werklieden, dikwerf niet beter, voor hen in de plaats te nemen.

{==349==} {>>pagina-aanduiding<<}

Dergelijke bezwaren doen zich bij eene fabrijk op, die voor het eerst in een land gevestigd wordt, zoodat men bij den aanvang gewis op geene winsten kan rekenen, maar zich gelukkig mag achten, met gevestigde fabrijken in prijs gelijk te zijn gebleven, hetgeen een der hoofdvereischten uitmaakt voor de instandhouding van het kapitaal, waarmede men deze inrigting begint.
De ijver en de volharding van den Heer vellicus namen evenwel, zoo veel doenlijk, de bestaande moeijelijkheden weg, daar hij de werklieden paal en perk wist te stellen in hunne, vaak overdrevene, eischen, en het fabrikaat meestal tegen den gewonen prijs konde afleveren. Om deze hindernissen nog meer uit den weg te ruimen, ja geheel te overwinnen, was het zijn voornaamste streven, leerlingen voor zijne fabrijk op te sporen, en wel Nederlanders van geboorte. Gelukte hem dit, dan behoefde de fabrijk, in het vervolg van tijd, niet meer van vreemde werklieden af te hangen, maar kon een nationaal beroep worden, hetgeen de inzigten der Regering zoude verwezenlijken.
Het is altijd, voor eene pas opgerigte fabrijk, van belang, werklieden te hebben, welke in het land geboren zijn, waar men zijn etablissement gevestigd heeft. Bestaat er zoodanig etablissement niet op het oogenblik, waarin men zijne zaken begint, dan moet men, uit nood, vreemdelingen te hulp roepen. Dit gebrek dient iemand ten spoedigste te verhelpen, hoe veel onaangenaams ook aan dergelijke bemoeijingen verknocht zij. Ik zeg veel onaangenaams, want het kost moeite, de menschen in den beginne van iets nuttigs te overtuigen, hoe gaarne men anders het vreemde en het nieuwe, doch alsdan meestentijds minder nuttig, opvolgt. Het nuttige wordt door arbeid verkregen, en men vindt velen, voornamelijk onder de lagere volksklasse, die van den arbeid afkeerig zijn, of ten minste niets meer doen, dan de dagelijksche nooddruft volstrekt eischt, ofschoon men dezelve dikwerf almede gedeeltelijk verwaarloost, ter voldoening van schadelijke begeerten, die zonde en verderf stichten. Ook de Heer vellicus ondervond dit in eene ruime mate. Toen het hem gelukte, eenige kinderen van den minderen stand tot zich te trekken, en deze reeds vele fabrijkmatige vorderingen gemaakt hadden, verlieten zij het etablissement, om weder ledig rond te loopen, en ten laste hunner ouders te komen, die geen behoorlijk gezag over hunne kinderen uit-
{==350==} {>>pagina-aanduiding<<}
oefenden noch zich over derzelver tijdelijk geluk bekommerden, daar zij liever bij den dag schenen te leven, dan vast werk te hebben en vast loon te genieten. Onder deze ledigloopers waren zelfs vier, die, als wevers of haspelaarsters, f 5 à f 6 wekelijks verdienden, hetgeen voor hunnen nog jeugdigen leeftijd zeer voordeelig was en een genoegzaam bestaan verschafte, waarvan de ouders insgelijks voordeel konden trekken. De zorg, aan hunnen leertijd besteed, en de onkosten van hunne eerste werkzaamheden, werden daardoor ten eenemaal miskend en doelloos; terwijl de fabrijk, door deze
betreurenswaardige voorvallen, in hare werking en in haar streven naar vooruitgang grootelijks belemmerd werd.
Hoe ontmoedigend dit een en ander voor den Directeur ook was, het kon echter zijn standvastig pogen geenszins doen wankelen, zoodat hij zijnen onvermoeiden ijver, op dit oogenblik, in zoo ver beloond ziet, dat er, tijdens ik mij bij hem bevond, twintig Nederlanders werkzaam waren. De fabrijk te Heukelum, onder de directie van eenen meestersknecht, bezat een' volleerden Hollandschen wever, vier aankomenden, op de getouwen bezig, drie leerlingen, benevens eene volleerde haspelaarster en eene leerlinge. Te Gorinchem werkten van de kinderen, die sedert twee of drie jaren aangekomen zijn, vijf als half geoefende wevers, twee als leerlingen, eene haspelaarster, en twee leerlingen voor het haspelen en scheren, zoodat er te zamen twintig Nederlanders zijn, gelijk ik hierboven aanmerkte.
Sedert het begin van 1836, tot nu toe, zijn er omstreeks 36 leerlingen voor de onderscheidene bedrijven dezer fabrijk werkzaam geweest, waarvan echter ⅔, na eene meer of min gevorderde industriéle opleiding, het etablissement verlaten hebben, hetgeen voor henzelven en voor de fabrijk schadelijke gevolgen heeft gehad, althans voor henzelven, daar zij voorzeker kundige werklieden hadden kunnen worden en een goed loon zouden verdiend hebben, terwijl zij thans welligt in behoeftige omstandigheden verkeeren, het gevolg hunner wispelturigheid en van hunnen lust tot lediggang. Indien de meeste ouders der lagere volksklasse het tijdelijk belang hunner kinderen meer beoogden, dan konden de fabrijken in het algemeen meer door inlandsche werklieden worden bezet; doch nu moeten vele Chefs, uit een welbegrepen eigenbelang, buitenlanders de voordeelen doen ge-
{==351==} {>>pagina-aanduiding<<}
nieten, welke aan vele behoeftigen onzer natie brood zouden verschaffen. Ook met de onderhavige Zijde-fabrijk wordt dit bewaarheid. Wanneer de lust tot arbeid, gepaard met de noodige belangstelling en naauwkeurigheid, grooter ware geweest bij de mindere standen, dan zou het getal wevers ⅔ meer hebben bedragen, en dat der leerlingen verdubbeld zijn. Uit gebrek aan deelneming van menschen, die vaak om brood schreeuwen en niets voor deszelfs verkrijging willen doen, maar op de bekende Nederlandsche liefdadigheid steunen, moest men noodzakelijk andere hulpmiddelen bezigen, ten einde in de bestaande behoefte aan werklieden te voorzien. De Heer vellicus besloot derhalve, zich tot de Bestuurders der Gereformeerde en Roomsch-Catholijke gestichten van liefdadigheid te wenden, met verzoek, hem eenige weeskinderen ter opleiding toe te vertrouwen. Wanneer dit verzoek aangenomen werd, dan zou de Heer vellicus, als Directeur der fabrijk, van de vrees ontheven worden, dat de aan hem toevertrouwde kinderen hunnen leertijd niet behoorlijk
voleindigden, daar het contract, met de Bestuurders gesloten, eenen genoegzamen waarborg dienaangaande opleverde. Daarbij moest het den Bestuurders tot eenen aangenamen pligt verstrekken, om de belangen der weezen door het doen leeren van een handwerk voor te staan, dat hunnen gestichten geldelijke voordeelen opleverde, bekwame werklieden vormde in een nog bijna onbeoefend vak, de Nederlandsche nijverheid uitbreidde, en der maatschappije nuttige leden schonk. Een individueel en algemeen voordeel lag ten grondslag van dit aannemelijk verzoek; weshalve de Bestuurders van het Roomsch-Catholijk Weeshuis de heilzame bedoelingen van den Heer vellicus ondersteunden, door hem eenige kinderen uit hun liefdadig gesticht goedgunstig af te staan. Het blijft daarentegen onbegrijpelijk, dat de Protestantsche Bestuurders dit liberaal beginsel niet aannamen, waarvoor den Roomsch-Catholijken door mij, Protestant, eene openlijke hulde wordt toegebragt, daar zij den geest des tijds en de belangen onzer vaderlandsche industrie zoo wèl begrepen hebben, dat de Protestanten dit voortreffelijk voorbeeld wijselijk mogen navolgen.
Aan deze ondersteuning van den kant der Roomsch-Catholijke Diakenen is het voornamelijk toe te schrijven, dat de sabrijk, niettegenstaande al de genoemde zwarigheden, Nederlandsche werklieden bezit, welke thans van de veertien

{==352==} {>>pagina-aanduiding<<}
weefgetouwen tien bezetten, terwijl de overige vier door buitenlanders worden bestuurd. Deze inboorlingen werken, volgens de getuigenis van den Heer vellicus, even zoo goed als de vreemdelingen, die men zoodoende van lieverlede zal kunnen missen. Ware het hem daarenboven gelukt de Gereformeerde Diakenen tot zijn plan over te halen, dan zouden er heden 25 tot 30 weefgetouwen door vaste werkers waargenomen zijn geworden, hetgeen derhalve een gevoelig verlies veroorzaakt heeft.
De stoffen, welke men op de bestaande weefgetouwen bewerkt, kan men aldus verdeelen:

1o.Een weefgetouw, voorzien van drie werktuigen à la Jacquard (*); waarop men dubbele satijn, dat is zonder eene stroeve keerzijde, vormt.

2o.Twee weefgetouwen, à la Jacquard, voor zijden behangsels en andere rijke menbelsieraden.

3o.Een, à la Jacquard, voor shawls en andere kleedingstukken der dames.

4o.Tien gewone, voor allerlei stoffen, welke gevraagd worden, zoo als: fluweel, satijn, gros de Naples, taf, sergie, levantin enz.


{==353==} {>>pagina-aanduiding<<}

Al deze goederen hebben de lengte van die der Fransche en Pruissische, namelijk van 50 tot 114 Fransche duimen, zoodat dezelve te dien opzigte, en betrekkelijk de kwaliteit, niet voor de buitenlandsche behoeven onder te doen.
Het allervoornaamste, na eene goede kwaliteit, is eene gelijkheid van prijs met het buitenlandsche fabrikaat, waarop uitsluitend het oog gerigt dient te wezen. Om hierin zoo veel mogelijk te voorzien, heeft men het raadzaam geacht, eene tweede fabrijk op het dorp Heukelum aan te leggen, daar de levensmiddelen in eene kleine plaats gewoonlijk goedkooper zijn dan in eene groote, weshalve de loonen, naar evenredigheid, minder behoeven te bedragen, hetgeen het fabrikaat allezins bevoordeelt. Ook de uitbreiding van het etablissement draagt het zijne tot het goedkoope bij. De vergrooting en de vermeerdering der werkzaamheden, in de veelsoortige vakken, zal dus almede beproefd worden, en men mag zich daarvan, bij eene rijpe overweging, het beste gevolg voorstellen. Immers de onderscheidene deelen zullen, bij eene doelmatige vergrooting, tot eene eenheid leiden, die altijd in eene fabrijk moet heerschen. Zoodra er een vak ontbreekt, hetwelk van elders moet aangevuld worden, werkt dat ééne vak nadeelig op al de overige. De krachten eener fabrijk, indien ik mij aldus mag uitdrukken, dienen zich zamen te verbinden tot een geheel, even als de grondlijn in de mathesis eene regte lijn moet uitmaken, zal die tot eene behoorlijke basis verstrekken, waarop men zijne berekening veilig kan maken. En niet alleen sticht eene uitbreiding veel nut voor deze fabrijk, maar zij werkt te gelijk weldadig voor de vergrooting eener nationale nijverheid en de daarmede in verband staande welvaart des volks, waarom men mag hopen, dat dit tweeledig voordeel spoedig nog algemeener moge plaats grijpen.
Bij sommigen kan ligt de meening ontstaan, dat de zijdefabrijk te vele werklieden tot zich wilde trekken, waardoor weldra een zeker getal geen werk zoude vinden. Oppervlakkig beschouwd, moge deze denkwijze eenigen schijn van waarheid hebben, doch voor den opmerkzamen onderzoeker bestaat hier geene de minste zwarigheid. Integendeel. Door het grooter aantal werklieden zou dit nieuwe vak van nationale nijverheid meer onder ons bekend en naar waarde geschat worden. Ieder onzer begrijpt zulks, wanneer hij vooronderstelt, hetgeen niet moeijelijk valt te bewijzen, dat Am-
{==354==} {>>pagina-aanduiding<<}
sterdam alleen, jaarlijks voor vier millioen aan zijden stoffen op vreemde markten inkoopt. En al rekenden wij deze som voor het inkoopskapitaal van al onze handelsteden te zamen, dan zouden er 2000 weefgetouwen noodig zijn, om aan deze aanvrage te voldoen, en niet minder dan 4000 menschen zouden werk erlangen. Tot nog toe bestaan er slechts 41 zoodanige weefgetouwen in geheel ons vaderland, en het getal der werklieden gaat geene 30 te boven!
Doch, levert het loon eener zijde-fabrijk een behoorlijk bestaan op voor hare werklieden? Ik meen van ja, want de uitdeeling, in het eerst klein, gelijk met alle handwerken, klimt met de jaren, en is ten laatste voor een huisgezin voldoende. De aanvangelingen, kinderen van 6 of 7 jaren kunnen, gedurende het eerste halfjaar, 60 à 75 cents in de week verdienen; met het einde van het eerste leerjaar f 1, en vervolgens tot het vierde altijd f 1 in de week meer, zoodat zij op eenen leeftijd van 11 jaren f 4 wekelijks winnen, indien zij zich op hun werk hebben toegelegd. Verders stijgt hun loon van f 5 tot f 12 in de week, naar gelang van de meerdere of mindere waarde der te bewerken stoffen, en van de vlijt des handwerksmans. Eene onafgebrokene bezigheid, gedurende het gansche jaar, geeft hun ten overvloede een geregeld en duurzaam loon, en het gaat hiermede niet zoo als met de pijpen-fabrijken te Gouda, die 's winters 10 of 12 weken stilstaan, omdat de koude de werklieden belet de stoffen te hanteren. Men berekent, dat vlugge werklieden dagelijks kunnen afwerken in zijden stoffen, satijn, gros de Naples en krip, 3 a 4 ellen; in taf, 4 ellen, en in Florentijnsche taf 5 à 6 ellen. Wanneer men nu de el op 40 à 50 cents door elkander stelt, dan kan een ijverig zijdewever ten minste f 10 of f 12 wekelijks verdienen. De vrees voor broodsgebrek zal bij gevolg niemand bevangen, die werken wil; doch bij hoe menigeen ontbreekt de lust tot arbeid, en waar deze niet bestaat, daar stort men zichzelven in het ongeluk.
Al is het genoegzaam bestaan door u bewezen, hoor ik eenigen zeggen, gij zult ons niet willen betwisten, dat eene eenigzins gewijzigde opvoeding voor den fabrijkwerker verloren gaat, indien hij reeds in den ouderdom van 6 of 7 jaren zijne volgende loopbaan opent. Ik roep echter dergelijke lieden toe: Stelt u gerust, en bedenkt, dat van den jeugdige geene zoo langdurige werkzaamheid gevorderd wordt als

{==355==} {>>pagina-aanduiding<<}
van den oudere. In Engeland, dat land van het fabrijkwezen, wordt de tijd van werken en het onderwijs in zaken van algemeen belang, behoorlijk geregeld; en waarom zou men het hier niet kunnen doen? Ons valt het gemakkelijker, in deze behoefte te voorzien, dan den Engelschen, want het begin eener fabrijk biedt meer tijd aan, dan wanneer die tot volle rijpheid gekomen is en de werkzaamheden vermenigvuldigd zijn. Deze onbetwistbare en voor het oogenblik genoeg bewezene stelling hoop ik nader in mijn verslag te ontwikkelen, daar zulks hier te breedvoerig zoude worden, en minder geschikt zijn voor den aard en de strekking van dit Tijdschrift.
De industrie kan nimmer te sterk aangeprezen worden: zij staat met de welvaart van een volk in het innigste verband. Nieuwe industriele ondernemingen dient men overal bekend te maken, voornamelijk indien zij op onze aanbeveling eene regtmatige aanspraak hebben, gelijk der onderhavige allezins toekomt. Wij kunnen voorbeelden opnoemen in steden, die alle aan de zijdeweverijen hare opkomst en haren bloei te danken hebben. Het prachtige Lyon b.v., in den beginne eene weinigbeteekenende plaats, toen een Genuees zich met een weefgetouw binnen hare wallen vestigde, en, door den verkoop zijner stoffen aangemoedigd, zijne fabrijk uitbreidde. - Lyon is thans, door die zelfde nijverheid, de tweede stad van Frankrijk geworden, en telt, met hare ommestreken, 50,000 weefgetouwen. Vraagt het aan Rouaan, Mulhausen, Sédan, Elboeuf en zoo vele andere steden; zij zullen u antwoorden: ‘Wij hebben onze opkomst en welvaart aan de industrie te danken.’ En wat waart gij vóór een twintigtal jaren, Elberfeld en Crefeld, die thans zoo trotsch uwe kruinen verheft? Gij waart toen kleine, slecht gebouwde steden; terwijl men nu te Crefeld eerder paleizen, dan woningen van burgers, waant te zien. Het heeft tegenwoordig 10,000 getouwen in werking, en alle omliggende dorpen vinden door hetzelve middelen van bestaan, zoodat de zijde-fabrijken aldaar den weldadigsten en zegenrijksten invloed uitoefenen.
Vele ouders zijn dikwerf verlegen, wat zij hunnen kinderen zullen laten leeren, en men ziet meestal, zeker ongelukkig genoeg, dat de handwerken minder in overweging worden genomen, dan eenig vak van studie, wanneer men tot eene bepaalde keuze overgaat. Het zij echter gezegd,

{==356==} {>>pagina-aanduiding<<}
dat men heter deed, zich minder tot vakken van studie en meer tot nuttige handwerken te bepalen, daar ons vaderland, een land van handel, aan de laatste eene grootere behoefte heeft, dan aan de eerstgenoemde. Onder de nuttige bedrijven rangschikke men dan ook de zijdeweverij, en men bedenke vooral, dat de Heer vellicus kinderen van den satsoenlijken stand gaarne gratis zoude willen onderwijzen, hetgeen anders in Frankrijk en elders veel geld kost, doch hier, ter bevordering van een nationaal doel, geheel wordt ter zijde gesteld. En deze industriéle opvoeding geschiedt niet ten halve, gelijk men somwijlen zoude kunnen vermoeden, maar strekt zich tot alle deelen der zijdebewerking uit, waarvan de Heer vellicus eene grondige kennis bezit. Het is deze Chef der Gorinchemsche en Heukelumsche zijde-fabrijk, en die de kunstig en keurig bewerkte vlag (*) heeft vervaardigd, welke sommige onzer dagbladen met eene vereerende onderscheiding vermeld hebben, en waarvan ik hier, ten slotte, eene korte beschrijving geef, opdat de daadzaak mijnen geuiten
lof bevestige.
De uitvoering dezer vlag kan ontegenzeggelijk als een der vindingrijkste kunstgewrochten van eene zijdeweverij beschouwd worden. Frankrijk en Duitschland mogen de rijkste weefsels, in allerlei vormen, vervaardigen, en de goud- en zilverkleur op de schitterendste wijze nabootsen, de prijzenswaardige zamenstelling van al deze stoffen moet evenwel in vindingrijkheid wijken voor de vernuftig bewerkte Nederlandsche vlag, welke met het koninklijke wapen in de middelste baan prijkt. Indien dit wapen zich slechts aan de eene

{==357==} {>>pagina-aanduiding<<}
zijde van de vlag vertoonde, zoude het alreeds een fraai weefsel opleveren, hetwelk van de bekwaamheid des vervaardigers getuigde; doch aan beide zijden is het wapen zigtbaar, terwijl de leeuw tevens op de beide velden links gekeerd staat, en het koninklijk devies, zoo wel op het eene als op het andere wapen, van de linker- naar de regterhand gerigt is. En deze, oogenschijnlijk tegenstrijdige, teekeningen worden in hetzelfde oogenblik geweven, hetwelk alleen aan een zaakkundig en scherpzinnig vernuft mogelijk was. Het aantal draden, welke aan de keten gehecht zijn, om dit kunststuk daar te stellen, bedraagt 33,600 dubbele en 800 enkele. De kettingen, waardoor men aan weêrskanten het satijn verkrijgt, worden door een' en denzelfden inslag, met eenen enkelen doorstoot, aan elkander geweven, terwijl overigens de verdere toestel economisch en tevens kunstmatig is uitgedacht. Dit opmerkelijk gewrocht van industrieel vernuft kost f 300. Twee dergelijke vlaggen zijn reeds door den Heer vellicus aan het Ministerie van Buitenlandsche Zaken afgeleverd, dat dezelve voor de Oost-Indiën heeft gekocht.
Buiten dit kunststuk heb ik nog vele kostelijk bewerkte behangsels en twee prachtige zetels gezien, welke alle van de kunde en den kieschen smaak van dien Chef der zijdefabrijk getuigden. Wij hopen dan ook, voor de welvaart der vaderlandsche nijverheid, en ter voorziening in de behoeften der lagere volksklasse, dat deze nieuwe tak van industrie voortdurend moge bloeijen, en beoefenaars vinden onder den gegoeden stand, van wien men ten minste een leerzaam voorbeeld mag verwachten.

m.h. de graaff.
Leeuwarden, 1839.





Chineesch gastmaal te Maimatchin.

Krachtens een verdrag tusschen China en Rusland, is Kiachta het eenige punt, waar handelsverkeer tusschen de beide staten mag plaats hebben. Op dit punt is dan ook het geheele binnenlandsche koopbedrijf van Noord-Azië zaamgedrongen, en worden er de agenten der rijkste kooplieden van Petersburg aangetroffen. Gelijk nu de Russische handelaars aan de grenzen van China te Kiachta hun verblijf houden, zoo hebben de Chinezen, aan de andere zijde dier

{==358==} {>>pagina-aanduiding<<}
grenslijn, hunne stapelplaats te Maimatchin opgeslagen. Eene groote omslotene ruimte scheidt deze twee steden van elkander. Aan den Russischen kant heeft deze soort van binnenhof eene poort in den Duitschen smaak, voorzien van een wachthuis, en aan de Chinesche zijde verheft zich een prachtig inrijd-gebouw, dat met figuren uit hunne fabelleer en met opschriften versierd is. Het inwendige van Maimatchin draagt geheel en al den stempel van eene Chinesche stad. De straten zijn goed aangelegd, maar eng, en wanneer men dezelve doorkruist, ziet men niets dan naakte muren, slechts hier en daar afgebroken door eene deur, die steeds gesloten blijft, want de Chinesche gebruiken vorderen, dat ieder zich in zijn huis opgesloten houde, en dat de buitenwereld niet verneme, wat er binnen voorvalt. Achter deze donkere muren liggen de woningen. Elke derzelve heeft een zeer ruim plein, waarop de woonkamers en de winkels der kooplieden uitkomen. Deze woonhuizen zijn gewoonlijk zeer rijk ingerigt; men ziet er verlakte tafels, spiegels, schilderijen, en de vloer is met fijne matten belegd. Het aanmerkelijkste stuk huisraad in de gezelschapszaal is de divan, eene soort van groote sofa, op welke de Chinezen, volgens het Oostersche gebruik, met onder zich gekruiste beenen zitten. Elke bijzondere woning heeft een klein bloembed, welks bezorging eene der meest geliefkoosde bezigheden van dit merkwaardige volk uitmaakt. Het eigenaardigste en zonderlingste dezer stad is, dat er geene vrouwen gevonden worden. Geen vrouwelijk wezen bekomt verlof, zich er neder te zetten. Waarschijnlijk is deze wetsbepaling door de nabijheid der Europeërs te weeg gebragt. - Een Russische Generaal, die niet lang geleden gelegenheid vond Kiachta en Maimatchin te bezien, heeft in een
Engelsch tijdschrift (het Travellers Magazine) de beschrijving van een staatsiebezoek, hetwelk hij bij tzin-hoé, eenen voornamen Chinees en Dsargutschei of opperagent des Ministers van buitenlandsche zaken, aflegde, op de volgende wijze medegedeeld:
‘De afspraak werd gemaakt, dat ik de uitnoodiging, welke ik ontvangen had, om het middagmaal bij tzin-hoé te komen houden, tegen den volgenden dag zou aannemen, en middelerwijl eenen adjudant aan hem zou afzenden, om hem op de gebruikelijke wijs te begroeten. Des anderen daags begaf ik mij, verzeld door den grensopziener, den toldirecteur, eenige andere beambten en eene afdeeling Kozakken,

{==359==} {>>pagina-aanduiding<<}
naar Maimatchin. Onze Amphitryon ontving ons aan de buitendeur van zijn vertrek, en leidde ons, na ons, tot groet, op Engelsche wijs de hand gedrukt te hebben, in zijne gezelschapszaal, waar hij zich op zijnen divan nederzette. Terstond daarop bragt men ons thee in koppen, die de gedaante van vazen hadden, en waarvan de schotels naar scheepjes geleken; na de thee werden gedroogde en ingelegde vruchten rondgeboden. Toen deze voorloopige pligtplegingen volbragt waren, stelden wij elkander weêrkeerig onze beambten voor. Het gesprek liep aanvankelijk over algemeene onderwerpen, onzen ouderdom, onze familiebetrekkingen, onzen stand in de maatschappij; vervolgens ging het over tot de beschrijving van wapenen en kleeding, en eindelijk poogde de nieuwsgierige Chinees, door behendig tusschengeworpene vragen, het doel mijner reize uit te vorschen. De omwegen, welke ik hem daartoe zag nemen, verschaften mij veel vermaak; en daar ik volstrekt geene reden had om er een geheim van te maken, zeide ik hem onbewimpeld, dat ik, op bevel des Keizers, de inrigtingen van metaal-bearheiding te Nertschinsk bezocht, en dat de lust mij bekropen had, om ook dit belangrijke punt onzer grenzen te bezigtigen. Ik weet niet, of hij aan mijne woorden geloof sloeg; evenwel hij scheen er door voldaan, en ongetwijfeld wordt mij de eer ten deel, om in een berigt aan zijne hemelsche Majesteit te schitteren. Ons gesprek werd door hulp van eenen tolk gevoerd.
Toen de aankondiging kwam, dat er opgedischt was, begaven de Dsargutschei en ik ons hand in hand naar de eetzaal. Het dischgenootschap bestond uit niet meer dan vijf gasten, en de tafel was niet veel grooter dan een gewoon speeltafeltje. Voor ieder persoon stonden twee porseleinen schoteltjes, waarvan het eene ledig, het andere half vol met azijn was. Wij hadden onze vorken en messen medegebragt; de Chinezen eten met eene soort van kleine stokjes, welke zij door middel der drie groote vingers van de regterhand zoo behendig weten te besturen, dat het hun zelfs gelukt, daarmede vloeibare spijs te nuttigen. De geregten, waarmede die tafel bezet was, waren in even zoodanige schoteltjes als die, welke wij, in plaats van borden, voor ons hadden staan, en die geregten zelven bestonden uit kleine stukjes varkensvleesch, schapenvleesch, gevogelte en in vet gebraden wild. Men neemt de spijzen, welke men eten wil,

{==360==} {>>pagina-aanduiding<<}
in zijn ledige schoteltje, en doopt dezelve, alvorens men die aan den mond brengt, in den azijn. Vleeschspijzen, moesgroenten, bloem- en andere kool, agurken en zoet gebak werden achter elkander voorgediend. Op deze wijs werden ons, achtereenvolgende, tweeënvijftig schoteltjes aangeboden. Ik proefde van de meeste, eensdeels uit nieuwsgierigheid, en anderdeels omdat de Dsargutschei, overeenkomstig de regelen der Chinesche wellevendheid, niet ophield ons de lekkerste stukken toe te dienen. Het maal eindigde met acht verscheidenerlei soorten van soep. Dit vermenigvuldigen der geregten is de hoogste trap der Chinesche etiquette, welke vordert, dat het getal der opgedischte spijzen in overeenstemming zij met de achting, welke men den gasten bewijzen wil.
Wij hadden ons brood medegebragt, want brood eten de Chinezen nooit. Onophoudelijk werden ons kleine vierkante lapjes zilverpapier aangeboden, om den mond af te vegen. De drank bestond uit eene soort van rijst-brandewijn, die eenen onaangenamen smaak had. Water werd niet gebruikt, en de drinkglazen hadden de gedaante van likeurkelken. De maaltijd duurde ongeveer een uur; het gesprek was levendig en vrolijk, en had de zeden der Chinesche vrouwen ten onderwerp. Ontegenzeggelijk kan een Chineesch maal den smaak van Europeërs niet zeer streelen; maar niettemin was hun gehakt varkensvleesch en hun gebak in geenen deele onsmakelijk. Hunne spijzen worden zeer zindelijk toebereid, en de keukenhaard is met ongemeen veel oordeel ingerigt. Over het algemeen onderscheidt zich het Chinesche maal meer door verscheidenheid dan door massa der geregten, en hunne kookkunst zou zoo kwaad niet zijn, bijaldien het vet wat meer gespaard wierd. Specerijen, en in de eerste plaats knoflook, heerschen in alwat zij bereiden, en varkens- is het vleesch, dat zij het liefst gebruiken. Na het maal keerden wij in de gezelschapszaal terug, waar ons thee en allerheerlijkste confituren werden voorgediend. Bij deze gelegenheid bemerkte ik, dat de wijs, waarop de Chinezen hunne thee zetten, eenigzins van de onze verschilt. Eene groote kom werd halverwege met zwarte Pekko gevuld, als zijnde deze de smakelijkste, of ten minste die soort van thee, welke zij het meest gebruiken; zij gieten hierop kokend water, en nadat dit treksel eenigen tijd gestaan heeft, wordt het in kopjes voorgediend, zonder dat men er suiker bij aanbiedt.

{==361==} {>>pagina-aanduiding<<}
Zonder moeite gewent men zich aan deze manier van de thee te drinken, daar derzelver geur hierdoor inderdaad verhoogd wordt. De thee, welke wij bij den Dsargutschei dronken, was van eene voortreffelijke soort.
Terwijl wij nog aan het nageregt zaten, begaf onze gastheer zich in zijn vertrek, om van kleeding te verwisselen; want het is een betoon van beleefdheid in China, wanneer men na den maaltijd op nieuw zijn toilet maakt. Toen de Dsargutschei terugkwam, had hij een zeer fraai zijden kleed van bruine kleur aan, en een vest of onderkleed van blaauw geborduurd atlas. Hij liet ons verscheidene zeldzaamheden zien, boeken, wapenen en dergelijke, en bood aan, in afwachting, dat de tooneelvertooning beginnen zou, ons in den hoofdtempel der stad te brengen. Deze tempel, welke eenigermate naar de Chinesche huizen geleek, die ieder kent, was vierkant, met een lang vooruitspringend kornis, hetwelk op zuilen rustte, die rondom het gebouw liepen. Niets wonderlijkers, dan de overgroote hoeveelheid van schilderwerk en andere versieringen, welke op dit kornis zijn aangebragt. De zuilen zijn verguld en met opschriften overdekt; aan de muren zijn mythologische zinnebeelden en spreuken uit de heilige boeken geplaatst. Het inwendige van den tempel is in drie afdeelingen gescheiden: de Godheden staan in nissen, voor welke tafels geplaatst zijn, waarop brandende waskaarsen, eenige met water gevulde vazen, verscheidenerlei reukwerk en offergaven staan, meestal bloemen, koren en dergelijke dingen. Draperiën en vlaggen hangen over de tafels, en onttrekken het beeld der Godheid aan het oog van den beschouwer. De muren prijken met gondversieringen en fresco-schilderijen van de levendigste kleuren. Deze schilderijen stellen de uitstekendste handelingen en lotgevallen uit het leven dier Godheden voor, aan welke de tempel gewijd is, en met name de kampgevechten, in welke de beroemdste derzelve zich tot deze zijne opperheerschappij verheven heeft. Wanneer men nader bij de nissen treedt, waarin de Godenbeelden staan, welke men bij het binnentreden in den tempel niet zien kan, zoo kan men bijna onmogelijk anders dan van verwondering, ja
bijna van schrik verstommen op het gezigt dier zonderlinge figuren, die omtrent twintig voeten hoog zijn en de afschuwelijkste gelaatstrekken vertoonen. Hunne kleeding is even wonderlijk als hunne aangezigten, en alles, wat hen omringt, is met zooveel zorg en kunst ge-
{==362==} {>>pagina-aanduiding<<}
sneden en geschilderd, dat men er duidelijk de hand van zeer bekwame kunstenaars in herkent. In den tempel, dien ik bezocht, waren negen Godenbeelden, die in drie groepen verdeeld stonden. In het midden vertoonde zich fo, omgeven door zijne jongeren, welke tot het slagen zijner onderneming bijdroegen. Aan de benedenzijde van den tempel zag men de Godheden van den oorlog, het regt, den handel en den akkerbouw, benevens nog verscheidene andere Godheden van minderen rang. De God fo was de eenige, die in geel atlas gekleed was; eene kleur, welke bij de Chinezen voor heilig gehouden wordt, en welke de Keizer alleen het regt heeft om te dragen. Voor mij was de tempel te Maimatchin een der merkwaardigste dingen, welke ik op mijne reizen gezien heb.
Het uur van den schouwburg was inmiddels gekomen, en wij begaven ons in de loge van den Dsargutschei. Het tooneel had eenige gelijkvormigheid met die, welke men te Parijs bij de volksfeesten in de Champs Elysées oprigt. Het was met veel smaak naar de Chinesche wijze versierd, door een vooruitspringend kornis omgeven, en zeer goed geschilderd. Op het bovendeel en op de zuilen van den voorgrond waren opschriften geplaatst. De vrouwenrollen van het tooneelstuk werden door welgemaakte knapen van ongeveer vijftien jaren vervuld. De aanschouwers zitten onder den blooten hemel; alleen de Dsargutschei en de voornaamste kooplieden hebben loges, die tegenover het tooneel staan. Het stuk, 't welk men vertoonde, was een melodrama, en de stilstand tusschen de bedrijven werd door instrumentale muzijk aangevuld. Deze vreeselijke muzijk moet men gehoord hebben, om zich een denkbeeld van de wanklanken te maken, die te weeg gebragt worden door ontzaggelijke klarinetten zonder kleppen, fluiten van zes voet lengte, begeleid door cimbalen, tam-tams, en eene soort van trom, welke men een uur ver kan hooren, en die eindelijk alle nog door afschuwelijke zeetrompetten overgalmd worden. De stof tot het tooneelstuk was uit de geschiedenis van China genomen. Een Keizer wordt door eenen oproermaker, welke voorwendt naar hemelsche ingeving te handelen en daardoor het volk op zijne zijde lokt, van den troon gestooten. De Keizer sterft in de gevangenis, en de Keizerin wijkt naar eene afgelegene provincie, waar het aan haren moed en hare werkzaamheid gelukt, op nieuw een deel harer onderdanen aan

{==363==} {>>pagina-aanduiding<<}
hare zaak te verbinden; zij bestrijdt den overweldiger, doodt hem met eigene hand, en zet haren zoon op den troon. Dit alles was doormengd met spelen en gevechten, nog veel belagchelijker dan die der kleine schouwburgen in de hoofdsteden van Europa.
Volgens alles, wat ik vernemen kon, zijn de voornaamste Chinezen te Maimatchin uiterst onwetend in alles, wat hen niet persoonlijk betreft; ten minste geven zij zich het voorkomen zulks te zijn. Zij beschouwen zich als verre verheven boven alle andere volken, of liever zij houden alle andere volken voor onbeschaafde barbaren, die weinig beter dan honden zijn. Zoo, bij voorbeeld, was het voor den Dsargutschei iets geheel nieuws, dat er een volk bestond, hetwelk den naam van Franschen droeg. Zij kennen in Europa slechts Engelschen en Portugezen, en gelooven, dat de Russen in Azië wonen. Doch voor datgene, hetwelk hunne eigenliefde of hun voordeel betreft, hebben de Chinezen een schrander oordeel en een zeer juist gevoel, het welk bij hen de plaats van verkregene kunde vervult. Het volk kan men billijkerwijs wegens deszelfs vooroordeelen niet beschuldigen, maar wel de hoogmoedige en onwetende regering, welke het als opgesloten houdt, en aan hetzelve allen omgang met andere volken verbiedt. Ik weet, dat het Chinesche volk er volstrekt niets tegen zou hebben, wanneer men de overige wereld voor hetzelve openzette; het voelt te zeer, hoeveel het daarbij winnen zou; maar niet dan al sidderend waagt een klein aantal Chinezen over dit onderwerp met buitenlanders te spreken, want zij zijn bewust, dat de geduchtste straf diengenen dreigt, welke wagen zulk eenen wensch te uiten - eenen wensch, die niettemin overal verbreid is.

Iets over de Engelsche bedelaars.

De Engelsche bedelaar zwerft gaarne van stad tot stad. Elk dorp heeft een huis, waar reizigers van geringere klasse een onderkomen vinden. Zij vertellen aan de barmhartige lieden der plaats, dat zij werk zoeken; maar elken ochtend bidden zij den Hemel, dat zij het niet vinden mogen. Van des morgens vroeg af beginnen zij te wandelen, en keeren eerst des avonds in hun slaaphuis terug. Aldaar ontzien zij geen geld, en verteren in drank alwat de dag hun opgebragt heeft

{==364==} {>>pagina-aanduiding<<}
Overigens, laat hun zak vol of ledig wezen, zijn het meestal vrolijke gasten, en des te meer genegen, om met den burger den spot te drijven, naarmate zij zich voor hem meer vernederd hebben. Zij berigten elkander onderling, waar de huizen zijn, in welke men het best iets opdoet, en verdeelen hunne rondtogten op de geschiktste wijs, om elkander niet in den weg te zijn. Ieder hunner wordt door zijne voorgegeven vrouw of dochter vergezeld. Een in den omtrek van Deptford welbekende Neger, die er op de straten zingt en danst, trekt zelfs met twee vrouwen rond, en wint in overvloed, om in beider behoeften te voorzien.
Gewoonlijk betalen zij drie stuivers voor hun nachtverblijf; meestal slapen zij twee aan twee in één bed; somtijds liggen er tien of twaalf op dezelfde kamer. De slaaphuishoudster te Wisbeach, Zantje de Tijgerin, heeft het afschuwelijkste dier sluipholen. Zij koopt gestolen goed van elken aard en alle waarde.
Zie hier de lijst der handwerken en beroepen, welke gasten aan de slaaphuizen leveren; elk heeft zijnen bijzonderen dievennaam:
1o. Zij, die het land in eenen bijna volstrekten staat van naaktheid doorkruisen, bedelende om kleederen en om brood. Zij winnen ongeveer drie schellingen daags. In hun slaaphuis hebben zij goede warme kleeding, en zij bedienen zich daarvan ook om te reizen, wanneer er niet al te veel huizen op den weg zijn. Alvorens eene stad binnen te gaan, trekken zij alles weder uit, zelfs schoenen en kousen, takelen zich toe als de armste schooijers, zenden hunne pakkaadje en hunne vrouw naar het slaaphuis, en beginnen daarna te bedelen aan de eerste woning, welke zij ontmoeten. Voorziet men hen van kleeding, dan verkoopen zij in de eerste kroeg de beste hetgeen de deernis hun geschonken heeft, en eer zij de plaats verlaten, is alles verzopen.
2o. De valsche gouden-ringenmakers, aan welke oude koperen knoopen de grondstof leveren. Die soort van ketellappers nemen vooral de boerinnen zonder ondervinding tot het voorwerp hunner bedriegerij. Zij winnen tot 20 of 25 schellingen per dag.
3o De voddenkoopers, die zich allerlei prullen, meestal op crediet, doen leveren. Zij brengen ze in hun bekende voddenhuizen, waar zij met papier en schrijfboeken betaald

{==365==} {>>pagina-aanduiding<<}
worden, welke zij vervolgens in dorpen en boerenwoningen gaan uitventen. Deze lorrenwinkeliers zijn tevens bijna allen helers van gestolen goed; men koopt er alles, van ijzeren hoepels tot gouden ringen.
4o. Artsenijverkoopers. Over het algemeen zijn dezen goed gekleed, en doen hunne komst in de dorpen voorafgaan door eene ronddeeling van gedrukte papieren, waarin de gelukkig geslaagde genezingen, welke men hun te danken gehad heeft, met veel omhaal van woorden worden opgehemeld. Des anderen daags verschijnen zij overal, waar men zulk een prospectus heeft achtergelaten, en verkoopen hunne waar tegen onderscheidene prijzen, van 10 schellingen tot een' halven, naar mate van de meerdere of mindere ligtgeloovigheid, welke zij bij den kooper waarnemen, of ook naarmate der dosis van kwakzalverskunst, welke den verkooper is toebedeeld. Het voorgewende heel- en heilmiddel is meestal een afkooksel van deze of gene kruiden, die het gemakkelijkst te bekomen zijn. Men heeft een aftreksel van water, thee en zout, met brandenetelknoppen groen gekleurd, tot voor tien schellingen zien verkoopen. Die klasse van bedriegers is rijker dan de vorigen; sommigen hunner ontvangen, of, wat nagenoeg hetzelfde is, winnen tot twee pond sterling daags. Zelden komen zij naar Londen.
5o. Slagtoffers van onlangs gebeurde ongelukken. Hunne kleeding kondigt eenige fatsoenlijkheid aan. Nu eens is het een pachter of een koopman, die door een' brand tot armoede gebragt, dan weder een koopvaardij-kapitein, wiens schip verongelukt is; deze laatsten komen na den eenen of anderen zwaren storm overal te voorschijn; soms ook handelsbedienden, welken het bankeroet hunner principalen van bestaan beroofd heeft. Bij alle zoodanigen is de schellingsbrief (het port-ophalen voor verdichte of looze brieven) ook menigvuldig in gebruik. Weten zij hun woord goed te doen, alsdan brengt hunne broodwinning hun nog al vrij wat op. Hunne beste kalanten zijn oude weekhartige dames.
6o. Waarzegsters. Als heidinnen gekleed, weten de vrouwen der bedelaars zich ook niet zelden een aardig dagloon te verschaffen; het stijgt soms tot 3 à 4 schellingen.
7o. Bedelaars zonder eigenlijken neringstak.
8o. Stelende bedelaars. Deze gaan paarsgewijs. Een hunner meestgewone kunstgrepen is de volgende: Wanneer het donker geworden is, treden zij in eenigen winkel binnen, waar de verkooper, of liever nog verkoopster, achter de toonbank zit. Een van hen koept iets, en bij het betalen laat hij een stukje geld op den grond vallen. Met de kaars in de hand bukt zich meestal de winkelierster, om te helpen zoeken. In dien tusschentijd grijpt de makker, wat hij best aan waar bereiken kan.
9o. Zwavelstok-verkoopers.
10o. Liedjeszangers.

{==366==} {>>pagina-aanduiding<<}

11o. Vervaardigers van gemeene zeep, waaraan zij de gedaante en al het voorkomen van Windsor-zeep weten te geven.
12o. Paraplui-lappers, die, als men er niet op past, in éénen ochtend geheel een dorp er van ontledigen kunnen. Die oude parapluijen worden vervolgens te Londen verkocht, op avonden, wanneer het zwaar regent.
13o. Joden, die, wel is waar, niet ligt zelven stelen, maar nog erger doen, want zij moedigen tot diefstal aan. Geen stadje is er, of het heeft zijnen Jood, die er het zij gezeten is of van tijd tot tijd komt. Steeds zijn de dieven zeker; binnen een etmaal den een' of anderen Jood te vinden, die het gestolen goed of koopt, of ten minste verheelt.




Theorie en praktijk. Eene minbekende anecdote van Napoleon.

Theorie en praktijk, meent men algemeen, behooren hand aan hand te gaan, zal er iets degelijks voor den dag komen; die iets naar eisch wil regelen, behoort er ook werkdadig in ervaren te zijn. In vele dingen mag dit het geval zijn, in alle zeker niet. Willem tell was een goed schutter; of hij ook een goed veldheer zou geweest zijn, hieraan mag men twijfelen. Napoleon verstond er zich uitmuntend op, te doen schieten; nam hij zelf het geweer in handen, zoo schoot hij meestal mis. Karel X, daarentegen, werd als de eerste scherpschutter van zijnen tijd geroemd; maar veldheerstalent was voorzeker zijne sterkste zijde niet. Elk wild zwijn was zijn gewisse buit. Voor de aanwijzing van ieder stuk zwart wild ontvingen de jagers een louis d'or; alsdan sloop karel X met het geweer in de hand tot op den vereischten afstand, schoot, en trof bijna altijd het regte plekje. Ging napoleon uit jagen, zoo was voor hem de jagt een keizerlijk vermaak, eene hem door zijne geneesheeren aangeradene ligchaamsbeweging. Horengeschal en jagtgeroep gaven hem vermaak; het schieten zelf liet hij meestal aan zijn volk over. Eens stelde zich, bij Fontainebleau, een hert tegen de honden te weer. Niemand waagde, vóór den Keizer op het wild aan te leggen; en evenwel was men voor zijn ongenoegen bang, daar de heerlijke jagthonden in den strijd zoo erg geteisterd werden. ‘Waar is de Keizer?’ - ‘Weg; daar zoo even is hij den kant naar Fontainebleau opgereden.’ Eindelijk schoot een oude jager het hert neder. Naauwelijks was het wild dood, of men zag den Keizer van verre aankomen. ‘Dat zal eerst een storm geven; daar is de Keizer!’ - ‘Och, wat!’ riep de jager, ‘hij merkt het niet eens. Tegen den Keizer ben ik, oude knaap, in honderd dingen een kind; maar op de jagt!’ Snel
hakt de jager met zijnen hertsvanger een paar gevorkte takken af, steekt ze in den grond, en schoort er het doode hert mede,

{==367==} {>>pagina-aanduiding<<}
alsof het nog op de beenen stond. Blaffend omringen de honden het herrezen wild; napoleon komt aangalopperen, stijgt van zijn paard, legt aan en schiet.... den besten hond uit den hoop neder. ‘Sire, het hert is dood!’ - ‘Dat spreekt van zelf,’ antwoordt de treffelijke schutter bedaardelijk, stijgt weder te paard, en rijdt zegevierend weg. Dat het quiproquo een jagtgeheim bleef, spreekt van zelf: wie toch zou gewaagd hebben, den held der eeuw te berigten, welk een' bok hij geschoten had?

Bloedhonden nog heden ten dage op menschenjagt afgerigt.

Meermalen is er, in de dagbladen, van het aanwerven eener bende, op de menschenjagt afgerigte honden, bij de Noordamerikaansche armee, om daarmede de vrije Indianen te bestrijden en uit hun gebied te verdrijven, berigt gegeven, en dit berigt ook weder geloochend. Thans echter kan de daadzaak niet meer in twijfel getrokken worden. ‘Kolonel fitzpatrick,’ zegt het Noordamerikaansche blad the Tallahassee-Star van den 9 Januarij 1.1., ‘is eergisteren met 40 bloedhonden en 6 Spanjaarden, derzelver oppassers en piqueurs, te St. Marc aangekomen. Treden eenmaal deze honden in dienst, zoo mogen wij vertrouwen, dat de oorlog tegen de Seminolen weldra geëindigd zal zijn. Wij zijn nieuwsgierig, dezen troep, dit viervoetige en vleeschetende regement, te zien.’ - Een ander dagblad, van den 14 Januarij, meldt de aankomst van den Gouverneur reid te Tallahassee, verzeld door zijn gezin, door ettelijke dragonders, en door ‘de honden van Kolonel fitzpatrick.’ En, even alsof een officier voor zulk een commando niet reeds te veel ware, voegt de laatstaangehaalde courant er bij, ‘dat Majoor bayley en Kapitein collins aangesteld zijn, om, onder bevel van fitzpatrick, aan het hoofd dezer honden te dienen.’

Zonderlinge weddenschap.

De langzaamheid en traagheid, met welke vele metselaars, (ofschoon met zeer gunstige uitzonderingen), arbeiden, is bijna tot een spreekwoord geworden. Menigmaal had de beroemde Berlijner tooneelkunstenaar devrient met zijne dischgenooten, onder het beschouwen van een gebouw, hetwelk in de nabuurschap opgetrokken werd, daarover geschertst en zich geërgerd. Op zekeren morgen ziet devrient weder, op den hoogen brandmuur van het huis, eenen metselaarsknecht staan, die op zijn gemak zijne doos uit den zak haalt, om een snuifje te nemen. De gewone traagheid van het am-
{==368==} {>>pagina-aanduiding<<}
bachtswerk heeft zich ook tot deze soort van verrigtingen uitgestrekt; zoo phlegmatisch tast de man in zijn' zak, dat devrient in schertsenden onwil uitroept: ‘Ik wed, ik drink eer dene flesch champagne ledig, eer die kerel, die nu reeds de doos in de hand heeft, er toe komt, een snuifje te nemen!’ De weddenschap wordt aangegaan. Karel, de kelderknecht, vliegt naar beneden, is in een oogenblik terug, de kurk springt, en devrient stort het eerste glas naar binnen. De aanwezigen hebben het oog nu op den drinker, dan op den werkman gevestigd, en slaan elke hunner bewegingen gade. Thans heeft de metselaar bedachtzaam met twee vingers op de doos geklopt, - devrient heeft het tweede glas verzwolgen; de ander doet het deksel open, - het derde glas is geledigd; en beide voorvingers van den man spitsen zich langzaam en grijpen in de doos, - devrient heeft de flesch half uit. ‘Verloren! verloren!’ roepen zij, die tegen hem gewed hebben, zegevierend uit; doch de metselaar blijft zijn snuifje gedachteloos tusschen de vingers houden, ziet phlegmatisch in het rond, en geeuwt; een kameraad treedt naar hem toe; hij reikt zijne doos ook aan dezen, die even gedachteloos er in tast, en nu staan zij, met hun snuifje in de hand,
en houden op hun gemak een praatje; weldra roept devrient: ‘Ik hen klaar!’ en inderdaad, hij heeft de weddenschap gewonnen, want eerst nu brengt de werkman zijn snuifje gemakkelijk naar den neus, en snuift het met langzame behagelijkheid op.




Grootvaders klagt, bij den dood van zijn' kleinzoon.


Daar ligt hij op de haar, 
Ach, nog geen negen jaar! 
En de afgeleefde staf 
Geleidt de jeugd naar 't graf. 
 
O God! hoed mij voor 't kwaad, 
Dat ik Uw' duistren raad 
Niet morrende bedil! 
Geslagen hart, zwijg stil! 
 
Wat zeg ik, stil? - o neen! 
Hoe ik zijn' dood beween', 
Hier, bij dit zielloos stof, 
Breng ik d' Alwijzen lof: 
Want, dierbaar kind! uw druk 
Veranderde in geluk; 
Gij werdt bij d' Englenkring 
Een welkom Hemelling. 
 
Vorden. 
L. schipper. 



{==369==} {>>pagina-aanduiding<<}

Mengelwerk.

C.A. Agardh, over de verlichting der lagere volksklassen.

(Uit het Zweedsch vertaald.)

Gelijk er geene meening is, die niet door enkelen verdedigd en door anderen bestreden wordt, zoo is ook de vraag over de verlichting der lagere volksklassen het onderwerp geweest van ongelijke beschouwing. Meerendeels ontspruit deze ongelijkheid eigenlijk daaruit, dat men dezelfde zaak uit verschillende gezigtspunten beziet, en daarop geen acht slaat, dat de zaak zelve nog niet hare toepassing, het gebruik niet tevens het misbruik, en het idée nog geenszins deszelfs verwezenlijking is. Men zal bij twisten over morele of politieke vraagpunten bijkans altijd bemerken, dat de twistenden spreken, de een over de voortreffelijkheid van het gebruik, de ander over het verderfelijke van het misbruik, terwijl beiden meenen over dezelfde twistzaak te handelen. De een gaat uit van eene algemeene - volkomen gegronde - stelling; en dewijl deze algemeen is, meent hij, dat er geene uitzondering gevonden kan worden voor hare toepassing, dat zij overal gelden moet, en dat hij, die hare aanneming voor een zeker en bijzonder geval ontkent, een vijand der waarheid en geregtigheid is. De ander daarentegen, die inziet, dat hare aanneming voor het gezegde bijzondere geval schadelijk wezen zou, ontkent daarom de algemeene stelling, en brengt, als bewijs daarvoor, dat enkele geval bij. Op deze wijze hebben zij beiden gelijk en beiden ongelijk; maar onder het twisten bepalen zij zich enkel bij het onregtmatige van des anderen meening, en beoordeelen daarom elkander hard en onregtmatig, verketteren en vervolgen elkander.
Er wordt eene derde wijs gevonden, om de waarheid op te vatten, die namelijk, waarbij men de voorwaarde na-
{==370==} {>>pagina-aanduiding<<}
gaat, onder welke zij geldende zijn kan. Want het goede, waar het op aarde te voorschijn komt, draagt, even als het oneindige, 't geen zich in de stoffelijke wereld openbaart, de onvolkomenheden der stof, dewijl het niet op zichzelve werken kan, en deszelfs werking op den vorm berust, waaronder het verschijnt. Al hetgeen voorvalt en zich ontwikkelt in burgerlijke inrigtingen zoowel, als wetenschappelijke stelsels, bestaat, even als alwat leeft op aarde, uit vorm en geest, uit organismus en leven, uit ligchaam en ziel. Hoe de vorm, het organismus, het ligchaam zijn zal, dit is overal de groote vraag.
De inrigting, welke de Voorzienigheid bestemd heeft om het leven van het goede op aarde te beschermen, te bevorderen en te ontwikkelen, is de Staat, welke zelf niets is dan een vorm voor iets hoogers, hetwelk daarin woont. Maar het is duidelijk, dat de Staat op den vorm alleen zijne werking kan uitoefenen. De geest is een deelgenoot van het onvergankelijke en onveranderlijke. De Staat kan hem noch opwekken, noch te voorschijn roepen, noch veranderen. Maar deszelfs openbaring op de aarde kan de Staat bepalen. Gelijk het licht zich eerst in ongelijke deelen schift, wanneer het door de stof heengaat, zoo verandert zich ook de geest door de stof, welke hij moet doordringen. En gelijk het licht in duisternis verkeeren kan, kan ook de deugd ondeugd en geluk ongeluk worden, wanneer zij zich eenen weg moeten banen door eenen voor hen ondoordringbaren vorm.
Als een voorbeeld der verwarringen, welke door het voorbijzien van deze waarheid veroorzaakt zijn, herinneren wij ons, bij aanleiding van een onderwerp van den dag, den twist aangaande de waardij der beschaving. Wie kent niet rousseau's merkwaardig geschrift over de verderfelijkheid der beschaving, en wie werd er niet door medegesleept? Maar de beschaving nu is niets anders dan de vorm, waaronder de veredeling der menschheid te voorschijn treedt. De eerste te bestrijden, is alzoo de laatste tegenstreven. En toch kan men niet ontkennen, dat rousseau in de feiten, waarop hij zijn resultaat grondt, regt

{==371==} {>>pagina-aanduiding<<}
heeft. Maar deze facta betreffen enkel en alleen de verkeerde rigting der beschaving, en kunnen geen oorzaak zijn, om de menschheid tot die wildheid en barbaarschheid terug te brengen, waaruit de beschaving haar opheft.
De verlichting der lagere volksklasse is eene vraag, welke met deze in naauw verband staat, of liever een wezenlijk deel daarvan uitmaakt. Nadat, lang nadat de vorige vraag werd ter zijde gelegd en bijkans vergeten, trad zij in de gedaante der laatste te voorschijn. Er zijn velen, en onder hen groote denkers en menschenvrienden, welke de waarde der verlichting voor de hoogere standen wel niet bestrijden, maar haar voor de lagere verderfelijk achten, wanneer zij zich verder uitstrekt dan de behoefte van den dag en de kring des huizes. Eene geheele Christenseete, die van het Katholicismus, begunstigt eveneens het voortdurend bestaan der duisternis over het lagere volk; eene secte, wier grondstellingen wij als Protestanten zekerlijk verwerpen, maar welke echter, door den dichterlijken glans, waarmede zij zich omgeeft, zelfs in Protestantsche landen eenen grooten invloed bezit.
Daar wij heden rekenschap afleggen van hetgeen gedurende het laatstverloopene jaar verrigt is door eene vereeniging, wier bestemming het is, de verlichting der lagere volksklassen te bevorderen, moge het mij vergund zijn, daarover eenige aanmerkingen in het midden te brengen.
Ik zal, gelijk ik reeds heb aangeduid, de vraag in twee deelen onderscheiden, en haar eerst in het algemeen beschouwen, en vervolgens in opzigt tot de voorwaarde, waaronder zij in de menschelijke zamenleving tot werkelijkheid kan geraken.
Dit valt een ieder in het oog, dat ruwheid den mensch nader tot de dieren brengt, en dat verlichting hem boven dezen verheft. Het is onder dezen vorm, dat het gemeene menschenverstand de vraag aangaande de verlichting der lagere klassen opvat, en waardoor hetzelve die vraag zoo haastig afdoet, tegen de meening van zoo vele denkers. Zoo treffend juist evenwel deze stelling bij den eersten oogopslag schijnt te zijn, zoo blijft echter hetgeen van eene

{==372==} {>>pagina-aanduiding<<}
andere zijde daartegen aangemerkt wordt, onopgelost. De mensch, zeggen de vorige tegenstanders, moet niet alleen van het dier zich verwijderen, maar ook tot den Engel naderen. De ervaring heeft getoond, dat de meer verlichte daarom nog geen beter of gelukkiger mensch is; hij is integendeel dikwijls alleen gevaarlijker voor anderen, gevaarlijkst wanneer hij behoort tot de massa, wanneer hij met de verlichting de ruwe kracht vereenigt.
Wij zullen in deze aanmerkingen de aanwijzing volgen, welke eene dergelijke uitdrukking van de tegenovergestelde meeningen ons aan de hand geeft. Wij zullen zien, wat in beide meeningen gelegen is, en eerst daarna den wan klank, dien zij geven, in harmonie zoeken op te lossen.
Wij zullen eerst 's menschen voorregten boven de dieren beschouwen. Deze liggen eigenlijk niet daarin, dat hij een verstandig bestanddeel bezit, want zulks kan ook den dieren worden toegekend, maar in twee eigenschappen, welke alle zijne overige voortreffelijkheden in zich opnemen. Deze twee eigenschappen zijn: zijne vrijheid en zijne volmaakbaarheid.
Elkeen weet, dat bij den mensch altijd twee grondbeginselen strijd voeren, het zinnelijke en het geestelijke. Bij het dier vindt men dezen strijd niet, dewijl alles bij hetzelve onder de magt der zinnelijkheid staat.
Het is deze scheiding in den mensch zelven en tusschen zijne beide hoofdkrachten, welke het hooger belang van de menschenwereld veroorzaakt. Deze scheiding heeft daar in elk gemoed plaats, hetwelk voor de hoogere behoeften des menschen openstaat. Deze is de eigenlijke grondoorzaak der eeuwig wisselende vormen, waaronder het menschelijke leven te voorschijn komt; en deze maakt, verdeeld in ontelbare menschenharten, zelfs de droppels uit, welke te zamen den eeuwigen vloed der wereldgebeurtenissen vormen. Onvergankelijk ijs zou, zonder dit roersel, den vloed bedekken; zonder hetzelve zou alles op aarde stilstaan; alles zou altijd aan zichzelven gelijk en eenerlei wezen, even als in de dierenwereld, welke heden eveneens is gelijk bij de schepping der aarde; alles zou in het

{==373==} {>>pagina-aanduiding<<}
menschelijke leven door eene grenzenlooze ledigheid beheerscht zijn. Geene geschiedenis zou er bestaan, geene kunst en geene wetenschap.
Wij zien dit verzinnelijkt van den eenen kant nog bij volksstammen, b.v. Eskimo's en Pescherai's, bij welke, duizende jaren lang, alles eenerlei bleef, en wier leven aan de verstijfde natuur gelijkt, die hen omgeeft; van den anderen kant in de geschiedenis dier volken, hoofdzakelijk der Europesche volken, bij welke de strijd het sterkst te voorschijn komt, en die juist daardoor de merkwaardigste op aarde geworden zijn.
Maar nu kan de mensch geenszins bestaan uit twee bijzondere wezens. Slechts de eene van deze strijdende krachten is gevolgelijk hij zelf. De andere moet iets vreemds wezen, iets buiten dat zelf, hetgeen zich daarvan meester zoekt te maken. Dat zelf kan niets anders zijn dan het onvergankelijke in hem, gevolgelijk het geestelijke, hetwelk veroordeeld is tot dien eeuwigen strijd met de stof. De vrijheid is gevolgelijk niets dan het overwigt van het geestelijke in dezen strijd, dewijl slechts in verhouding daarvan het eigen ik onafhankelijk is van de vreemde magt, die het zoekt te overheerschen. Een volkomen overwigt, eene volmaakte vrijheid, d.i. eene volmaakte zege, kan zekerlijk niet gevonden worden dan alleen bij het Hoogste Wezen, bij hetwelk ook eigenlijk geen strijd is, omdat het zinnelijke daarop niet werken kan, gelijk er geen is bij het dier, waar het zinnelijke alleen heerschende is. Tusschen beiden staat de menschelijke natuur, noch geheel door de zinnelijkheid beheerscht, noch geheel over haar heerschende; in eeuwige onrust, eeuwigen strijd en eeuwige tweespalt. De menschelijke vrijheid bestaat daarom eigenlijk in de mogelijkheid tot den strijd, in de bloote opheffing van de harmonie tusschen twee grondbeginselen, niet noodwendig in de zege. Want, zelf als zij overwonnen wordt, is zij toch vrij onder haren tegenstand.
Datgeen, hetwelk het eerst dezen strijd opwekt, is 's menschen gevoel van onsterfelijkheid, of zijn bewustzijn van iets geestelijks, hetgeen hij niet ziet, bij het stoffelijke, het-
{==374==} {>>pagina-aanduiding<<}
geen hij ziet. De ontwikkeling van dat gevoel, bij en ondanks de loksels der zinnelijkheid, is juist hetzelfde als de vrijheid, of de evengenoemde tweespalt van zijn binnenste. Maar dewijl deze ontwikkeling ten laatste voert tot hepaalde begrippen, waarvan men het zamenstel Godsdienst noemt, zoo hebben sommigen daaruit afgeleid, dat de mensch zijne bestemming bereikt heeft door de Godsdienst alleen, en dat de lagere klassen geene andere verlichting noch kennis behoeven dan deze, om in het bezit der menschelijke voorregten te deelen. Men kan zeggen, dat dit ongeveer het punt is, om hetwelk de hier aangeduide twistvraag zich wentelt.
Maar de ontwikkeling van het onsterfelijkheidsgevoel kan twee ongelijke rigtingen nemen; of tot overwegende vrees, of tot overwegende hoop. Alle wreedheid, gelijk alle barbaarschheid, alle ruwheid heeft haren oorsprong in de vrees. De mensch is wreed, of opdat hij gevreesd worde, en daarom verderft; of omdat hij vreest, en daarom zich wreekt. Alle edelmoedigheid, alle mildheid heeft haren wortel in vertrouwen. Daarom verdwijnt gruwzaamheid en ontstaan milde zeden in den Burgerstaat, in dezelfde mate als de zekerheid grooter en gevolgelijk de vrees minder is. Daarom ontstaat gruwzaamheid zelfs onder het meest beschaafde volk, wanneer regeringloosheid hetzelve ontbindt, wanneer onzekerheid in de plaats der wet treedt, en de vrees het levensbeginsel van den Staat wordt. Het Christendom moet daarom mildere zeden kweeken, al schreef hetzelve geene zachte zeden voor, omdat het ons tot het hoogste vertrouwen opleidt. Daarom eindelijk zijn geloof, hoop en liefde telgen van éénen wortel en in zichzelf één en hetzelfde.
Alzoo kan alleen die Godsdienst, welke hoop en vertrouwen tot beginsel heeft, werkelijk beantwoorden aan 's menschen bestemming. Het plan van zulk eene Godsdienst is verbreiding van licht, in vereeniging met de ontwikkeling van het godsdienstig gevoel; en, niet tegen het licht ijverende, bedient zij zich veeleer van deszelfs bijstand in den strijd op den weg van het goede. Zij ver-
{==375==} {>>pagina-aanduiding<<}
oorlooft ons, God ook in zijn werk en in de orde des heelals te vinden; te vertrouwen op eene eeuwige Voorzienigheid, zoo als deze zich in den gang der gebeurtenissen, in den loop der Geschiedenis, in het plan der wereld openbaart, en over de hooge vragen ten minste na te denken, al is het ons op aarde nooit vergund ze geheel te beantwoorden. Zulk eene Godsdienst neemt aan, dat rede en openbaring, wetenschap en schrift elkander ondersteunen en aanvullen, en dat hij, die slechts een van beiden volgt, ook slechts de helft zijner bestemming vervult. Deze neemt aan, dat de mensch, om waarlijk godsdienstig te zijn, ook tevens een denkend wezen behoort te zijn; dewijl de Godsdienst anders de slavernij van den geest bevorderen zou en niet zijne vrijheid, 's menschen hoogste bestemming op aarde.
De vrije gedachte, het onbelemmerd onderzoek is het levenwekkend beginsel, hetgeen in den mensch werkt, die op de baan der veredeling voortgaat en aan zijne menschelijke bestemming beantwoordt. De godsvrucht neemt een geestelijker, een minder zinnelijk karakter aan, en op deze wijze werken beschaving en Christendom wederzijds op elkander. De veredeling geschiedt door beider werking. Overal, waarheen de Europesche beschaving voortdringt, moest het Christendom haar tot heraut verstrekken, en overal, waar het Christendom zich verspreidt, volgt de beschaving op deszelfs voetspoor.
Ik heb gezegd, dat het tweede, hetwelk den mensch kenschetst, zijn vermogen is om voort te gaan in de ontwikkeling zijner krachten, of hetgeen de wijsgeeren zijne perfectibiliteit noemen. Wij kennen den grens niet voor dezen voortgang; of liever, er bestaat voor denzelven geen eigenlijke grens. Dikwerf heeft men gemeend, dat de menschelijke uitvindingen hare hoogste volkomenheid bereikt hadden, toen onverhoeds zich een nieuwe weg voor nieuwen voortgang opende, ten bewijze dat het menschelijk geslacht niet bestemd is om stil te staan. Gewoonlijk is de mensch, wanneer hij nabij den grens was, welken de toen heerschende cultuur hem scheen te hebben voorgeschreven, en er alzoo eene soort van stilstand aanving, weder van

{==376==} {>>pagina-aanduiding<<}
daar teruggezonken tot materialismus en lust voor zingenot. Deze stilstand veroorzaakte, dat hij zich niet op die hoogte kon handhaven, maar terugging en weder op nieuw zich moest trachten op te heffen langs denzelfden, vroeger betreden weg. Zulk een teruggang kan men middeltijd (middeleeuw) noemen, ofschoon wij gewoonlijk slechts aan een enkel tijdvak in de Geschiedenis dezen naam geven. Er is eene opvoeding voor de menschheid, even als voor den mensch. Gelijk het menschelijke geslacht uit individu's bestaat, is de menschheid in tijdvakken verdeeld. Deze tijdvakken hebben ook eene kindschheid, eenen mannelijken leeftijd en ouderdom. Zij vergaan gelijk de individu's, en een nieuw tijdvak komt in de plaats van het vorige, met zijn eigen karakter en eigene ontwikkeling, hetwelk een nieuw hoofdstuk vervult in de algemeene Geschiedenis.
Dit voorregt der menschen boven de dieren, welke laatste, gelijk ik reeds heb aangemerkt, nooit eene schrede verder gekomen zijn, sedert den aanvang der wereld, ligt minder in de hoogte, waartoe hij klimt of geklommen is, dan in het klimmen zelve. Daarom is geen individu, geene volksklasse, geen volksstam of geen tijdvak van dezen menschelijken voorrang uitgesloten. Hoe laag de mensch ook sta, als hij slechts voorwaarts streeft, als hij slechts zichzelven en wat hem omringt verbetert, dan staat hij even hoog in den menschelijken rang en mogelijk hooger dan hij, die zijnen voortgang van een hooger punt kon aanvangen. Daarom zien wij zoo vele groote en edele karakters, zoo veel werkzaamheid en kracht in de kindschheid van een volk; al hetwelk vermindert, naarmate het hooger stijgt, en zich verbeeldt, dat er minder te verrigten overig bleef. Er is geen schooner schouwspel, dan een volk zich te zien opheffen uit onkunde en barbaarschheid, en gewoonlijk is het edeler en achtingwaardiger, terwijl het nog naar de beschaving streeft, dan wanneer het reeds hare hoogte bereikt heeft. Alles bewijst, dat het vooruitgaan zelve en het streven tot vooruitgang (gelijk in het voorgaande de strijd zelf) 's menschen voorregt uitmaakt, maar geenszins het bereiken van dat doel, naar hetwelk ons geslacht streeft.

{==377==} {>>pagina-aanduiding<<}
Hoe zoude men anders het zonderlinge plan in de wereldorde verklaren kunnen, dat volken, nabij de hoogte van hunne cultuur, door de uitbarsting van een' of anderen geweldigen volkaan in hun midden of in hunne nabijheid, weder in verval nederstorten en dezelfde baan op nieuw moeten aanvangen? Men moet alzoo den voorrang van een volk niet afmeten naar het hoogere standpunt, op hetwelk dit in de beschaving staat; maar veeleer naar de baan, welke het nog te beklimmen heeft. Het kleine land behoort de grootere volken niet te benijden; want het is verder van den krater des volkaans, waarop het menschengeslacht wemelt.
Hetgeen hier omtrent volken gezegd is, kan eveneens aangaande elke volksklasse onder hen gezegd worden. Hare menschelijke waarde, haar voorregt bestaat in dit opzigt niet in de hoogere vorming, welke zij reeds bereikt heeft, maar in hare kracht om voort te gaan van het standpunt, waarop zij zich geplaatst vindt. Voor haar kan bijgevolg geene bestemde verlichting, geen bepaald punt van beschaving worden voorgeschreven, tot hetwelk zij zich verheffen moet. De laagste volksklasse kan in dit opzigt eene even hooge, dikwijls eene hoogere waarde erlangen dan de voornaamste, niettegenstaande de ongelijkheid van beider beschaving, in zoo ver zij slechts niet stilstaat op haar lager standpunt en het eene talent, 't welk zij ontvangen had, niet onder de aarde begraaft, terwijl de hoogere klassen hare twee talenten slechts tot vier, hare vijf tot tien vermeerderen. Er zijn volken, waarm de laagste klassen de edelste zijn.
Op dezelfde wijze als in het eerst door mij beschouwde opzigt de mensch in zedelijke vrijheid rijst door vermeerdering zijner heerschappij over de zinnelijkheid, stijgt hij in het laatste opzigt door vermeerderde magt over de natuurkrachten; in het eerste geval door beheersching zijner eigene, in het laatste door gezagvoering over de hem omgevende natuur. Dit is alzoo 's menschen hoogste bestemming; werwaarts hij zich wende, is de stof hem tot tegenstand gesteld; deze kan de magt des geestes niet verdragen; deze

{==378==} {>>pagina-aanduiding<<}
wil zijne hoogere krachten in boeijen slaan; deze wil den vreemden, bovenaardschen gast verjagen.
Op deze wijze kunnen wij ons in het algemeen de vraag aangaande de aanspraak der lagere volksklassen op verlichting voorstellen. Zijn hare leden menschen, zoo moeten zij ook deelen in 's menschen algemeene bestemming. Zij kunnen niet uitgesloten worden van het deelgenootschap in den algemeenen vooruitgang. In dit opzigt bestaat er geene bevoorregte en geene buitengeslotene klasse.
Meer ingewikkeld wordt de vraag, wanneer zij op de werkelijkheid zal worden toegepast. De hooge graad van cultuur, welke thans het erfgoed en de eigendom des menschelijken geslachts is, werd daardoor tot stand gebragt en bewaard, dat er op aarde eene afzonderlijke arbeidende klasse bestond en bestaat, welke den physieken arbeid, de ligchamelijke moeite in de algemeene beweging der beschaving, op zich neemt. Wanneer zoodanig eene klasse ophield te bestaan, dan zou het menschelijk geslacht ongetwijfeld in barbaarschheid terugzinken. Maar nu wordt dit onderscheid tusschen eene arbeidende en de hoogere klassen alleen voortgebragt en in stand gehouden door de ongelijke cultuur dezer klassen. Het schijnt alzoo, dat, door de arbeidende klasse eene hoogere vorming of slechts eene overwegende rigting daartoe mede te deelen, men dit grondonderscheid wegneemt, en de arbeidende klasse in eene verterende klasse, namelijk onder den vorm, waaronder zij het worden kan, d.i. in eene onderstand trekkende klasse, verandert. De gewoonte van intelleetuéle bezigheden is zelden vereenigbaar met physieken arbeid. Een beschaafd man gaat nooit tot den arbeidenden hoop terug; maar daarentegen stijgen onophoudelijk al de leden van dezen, welke door gelukkige omstandigheden cultuur ontvingen, in de hoogere standen op. Hoe meer lust men tot edel tijdverdrijf bekomt, des te meer wordt physieke arbeid lastig; waaruit zou volgen, dat, door een' meer uitgebreiden smaak voor kundigheden, ledigheid bij de arbeidende klasse de plaats van vlijt zou innemen. De staathuishoudkundigen hebben ons gezegd, dat het een der voorregten van de nieu-
{==379==} {>>pagina-aanduiding<<}
were tijden is, het grootstmogelijk product te erlangen van de voorhanden zijnde arbeidskrachten. Elke vermindering daarin vermeerdert den prijs der waren, en vermindert daardoor voor eene groote menigte menschen de gelegenheid om ze te bokomen, naar welke gelegenheid de beschaving juist hoofdzakelijk streeft. In de
industriéle landen, waar de hedendaagsche beschaving het hoogst geklommen is, wordt alzoo niet alleen elke persoon, maar ook elk uur, elke minuut van zijnen arbeid als een nationaal kapitaal beschouwd. Wanneer nu eene groote menigte uit den arbeidzamen stand opklom, wanneer ledigheid bij de overigen in de plaats van onvermoeide vlijt kwam, dan zou de beschaving niet alleen stilstaan, maar zelfs teruggaan. De uitbreiding der beschaving zou alzoo de beschaving zelve opheffen. Hetgeen men won in uitgebreidheid, verloor men in kracht. De tegenwoordige gang der beschaving toont zich daarin, dat de middelen ter vervulling der behoeften de behoeften zelve te boven gaan. Door het verminderen der arbeidskrachten zouden daarentegen de behoeften de middelen te boven gaan, en gevolgelijk eene gisting ontstaan, die voor de instandhouding van den Staat gevaarlijk wezen zou.
De beschaving streest inderdaad, in hare practische of industriéle ontwikkeling, om de lagere standen in hare voordeelen en aangenaamheden te doen deelen door den lageren prijs der waren. Deze daalt namelijk onophoudelijk, en daarmede daalt ook een beter en gemakkelijker leven op de volksstanden neder, welke te voren deze voordeelen, als voor de hoogere standen bewaard, ontberen moesten. Deze lagere prijs wordt hoofdzakelijk bewerkt, of door lagere arbeidsloonen, of door verminderde behoefte aan menschenarbeid, sedert men aanving werktuigen in de plaats daarvan te stellen, zonder dat daardoor de arbeidende klasse vermindert. Hierdoor heeft zekerlijk een schijnbaar evenwigt plaats tusschen de vermeerderde gemakken en de verminderde middelen der arbeidende klasse. Maar van beide kanten is alles tot op het uiterste gespannen. De minste afneming in de inspanning van den arbeidenden

{==380==} {>>pagina-aanduiding<<}
stand vermindert deszelfs middelen ter bevrediging der nieuwe behoeften. De minste verhooging in den prijs der waren wordt geen nood, maar misnoegen, hetgeen erger dan nood is. De minste lediggang verandert den arbeidsman in een' bedelaar. Maar lediggang of tegenzin in ligchamelijken arbeid ontstaat noodzakelijk door den smaak voor vermeerderde gemakken des levens, welke, eens in plaats gesteld voor vorige ontbering, zich daarna tot steeds nieuwe behoeften uitstrekt. De werking van al deze elementen kan voor de toekomst niet berekend worden. Ten deele heeft zij zich reeds vertoond, in industriéle landen, door eene in hoogen graad drukkende armenïnrigting in de provinciën, benevens een grenzenloos aantal bedelaars, bedriegers en publieke vrouwen in de groote steden. Deze elementen maken de gistende stof uit in den tegenwoordigen inwendigen toestand van Europa, welke zich nog meer ontwikkelt door den voortdurenden vrede, een der meest weldadige gevolgen der beschaving. - Het problema, dat de staatslieden van Europa thans op te lossen hebben, is niet om vrede te behouden met de naburen van het volk, maar met de arbeidende klasse onder het volk; en het evenwigt in Europa, 't welk men te voren zocht te bewaren tusschen Staten, moet men nu zoeken te bevestigen in de Staten.
Ook van eenen anderen kant vertoont zich dit gevaar. Het ongelijke aandeel, hetwelk de hoogere standen en de arbeidende klasse in de voordeelen van den Staat heeft, is in het oog vallende. De eene stand draagt en onderhoudt de beschaving; de andere gebruikt haar. De eene moet onder de hitte des daags hare wortels omgraven, haar met zijn zweet en soms met zijne tranen bevochtigen, en hare vruchten, zonder zelve die aan de lippen te brengen, aan eenen anderen stand overgeven, die slechts de hand uitstrekt om ze in te zamelen.
De oorzaak van het geduld der arbeidende volksklasse, om deze ongelijke verdeeling te verdragen, ligt minder in den uitwendigen dwang van den Staat en de vrees voor straf - want deze vermag niets, zoo het volk zijne kracht

{==381==} {>>pagina-aanduiding<<}
besest - maar daarin, dat deze volksklasse bij de hoogere standen eene hoogere cultuur, een grooter inzigt en overleg bespeurt en erkent. Zij beschouwt de medeleden dier standen als eene soort van edeler wezens, en het komt alzoo bij haar niet op, om een gelijk aandeel als dezen in de voorregten des levens te erlangen. Maar stellen wij ons voor, dat deze verhouding verandert, dat de groote hoop ook zijn aandeel in de beschaving der hoogere standen erlangt, dan verdwijnt ook het geloof aan de aanspraak, die dezen op levensgenot maken, op grond van meerdere verlichting. Het zal dan mogelijk den grooten hoop invallen, om weder eene verdeeling van de gemeenschappelijke, niet oorspronkelijk aan eenen enkelen toebehoorende aarde te ondernemen. Het zal hem invallen, om zelf op zijne beurt wetgever te zijn - osschoon de nieuwere Constitutiën hem daarvan uitsluiten - maar stichter van eene agrarische wet.
Het is waar, deze schokken van den Staat kunnen niet anders dan voorbijgaande wezen. Het gemeenebest kan niet bestaan met deze aanspraak op gelijkheid in voorregten. Maar deze denkbeelden, eens opgewekt, gaan als erfdeel bij de verwaarloosde klassen over, en moeten, wanneer zij voortduren, den Staat in eenen van tijd tot tijd brandenden en dan weder rustenden volkaan doen verkeeren. Het gelukt den Filistijnen wel, om het haar van den sterken simson af te snijden; maar het groeit bestendig weder aan, en hij verbrijzelt hen ten laatste onder het gebouw, waarin zij hunne vreugdefeesten vieren.
Met hoe minder nuancen een arbeidende stand van de hoogere standen gescheiden is, des te waarschijnlijker is het gevaar van deze bewegingen. Deze vrees komt bij groote volken steeds sterker en sterker te voorschijn. De hoogere klasse heeft geene middelen daartegen, dan de arbeidende klasse te zoeken in slaap te wiegen, deels door onophoudelijke bewilligingen, deels door de ellende te verminderen door middel van weldadigheidsinrigtingen en armenverzorgingen, voorts de brandstoffen uit den weg te ruimen, door correctionele gestichten en verbanningen, en eindelijk bovenal door te ver-
{==382==} {>>pagina-aanduiding<<}
hinderen, dat de arbeidende klasse tot magt en aandeel in de wetgeving gerake. Maar men vergeet, dat het zwaarste tegenwigt tegen zulk eene beroering altijd meer en meer vermindert; dat namelijk, hetwelk in het belang gelegen is, 't welk de arbeidende klasse in den Staat stelt en de aanleiding om het Vaderland te beminnen; eene liefde, die moet verzwakken en asnemen, in dezelfde mate als de tot ligchamelijken arbeid verwezene medeburgers het regt der voornamere standen op de voorregten van den Staat, terwijl zij zelve slechts zijne lasten dragen, beginnen te ontkennen; want dit moet men wel in het oog houden, dat het niet armoede en rijkdom is, waardoor lagere en hoogere standen zich onderscheiden, maar slechtere of betere opvoeding, mindere of meerdere verlichting. In de meest beschaafde Staten wordt deze opvoeding door het land gegeven en is zonder belangrijke uitgaven vóór elk verkrijgbaar. Niets belet alzoo het kind der arbeidende klasse, om zijne plaats in den Staat te verlaten, zich eene gelijke opvoeding als de hoogere klassen te verschaffen, en met haar zich in te dringen op de glinsterende baan van den handel der hoogere industrie en der staatsambten. Wanneer men zich voorstelt, dat de arbeidsstand in massa dit middel koos, waarop hij volkomen regt heeft, zoo zou het kwaad van twee kanten de menschelijke zamenleving overstroomen, deels uit
vermeerdering van het aantal der genietende personen, deels uit de oplossing van den arbeidenden stand zelven. Zelfs op eene kleinere schaal moet de enkele rigting tot zulk eene verandering geweldige uitbarstingen veroorzaken. Wat zal de Staat aanvangen met deze welopgevoede, verlichte armen? En waarmede zal hij de door hunnen overgang verminderde arbeidende kracht aanvullen?
Lag de scheiding tusschen de arbeidende klasse en de hoogere standen alleen in verschil van vermogen, dan ware het vraagstuk gemakkelijk op te lossen. Doch het onderscheid ligt, zoo als reeds gezegd is, geenszins daarin, maar in verschil van opvoeding en verlichting. Wat beteekent dan het streven, om den arbeidenden stand de verlichting der hoogere standen mede te deelen anders, dan het stre-
{==383==} {>>pagina-aanduiding<<}
ven, om de arbeidende klasse op te hefsen, en daarmede de beschaving te vernietigen?
Dit is een van de gewigtigste bedenkingen, welke tegen de uitbreiding van verlichting of beschaving onder de lagere volksstanden kunnen worden ingebragt. Er is nog eene andere tegenwerping, zoo het mogelijk is van nog grooter gewigt.

(Het vervolg en slot in het andere No.)

De schildpaddenjagt.

(Volgens den Heer audubon.)

De Tortuga's, eene eilandengroep ongeveer tachtig mijlen van Key-West gelegen, zijn de laatste der eilanden, welke het schiereiland van Florida als 't ware schijnen te dekken en te verdedigen. Zij bestaan uit vijf of zes banken, deels van zand, deels van schelpen, en worden voornamelijk door dat slag van lieden bezocht, welke onder den naam van wreckers en turtlers bekend zijn; dat is, die hun levensonderhoud in het zoeken van aangespoelde schipbreukgoederen en in het vangen der schildpadden vinden. Diepe zeegeulen scheiden deze eilanden van elkander, en ondanks den doolhof, door derzelver kronkelingen gevormd, zijn zij volkomen bekend bij deze gelukzoekers, en evenzeer bij de bevelhebbers der tolkotters, welken hun ambtspligt naar deze gevaarlijke kusten roept.
Nagenoeg acht mijlen van de Tortuga's, in de rigting naar de golf, vindt men het groote rif, of den koraalmuur, een klippenwand, waarop reeds menige onervaren of onbedachtzame zeevaarder schipbreuk geleden heeft. Alwat in deze ongastvrije oorden boven het vlak der zeeën uitsteekt, is met koraal, zeewaaijers en andere voortbrengselen der diepte bedekt, tusschen welke ontelbare schaaldieren kruipen; terwijl het kristalheldere water, hetwelk deze hoogere plekken omringt, eene geheele wereld der schoonste en zeldzaamste visschen zien laat.

{==384==} {>>pagina-aanduiding<<}

De Tortuga's, in onze taal schildpaddeneilanden genoemd, zijn derzelver naam verschuldigd aan de ontelbare schildpadden van alle soort, die er hare eijeren in het heete zand komen leggen. Desgelijks lokt, in elk jaar, de legtijd digte zwermen van watervogels derwaarts. In het gevolg van deze komen de eggers, of eijerenrapers, die, zoodra zij hunne lading hebben, naar soms afgelegene markten reizen, om de vruchten van hunne vlijt tegen ettelijke stukken van dat goud te verruilen, welks verkrijging het eenige doel van veler aardsche streven schijnt uit te maken.
De Marion was op het punt om eene rondreis door de Tortuga's te doen: met blijdschap ging ik (deze beschrijving is uit het groote werk van audubon getrokken) op dit vaartuig scheep, om die vermaarde eilandjes te bezoeken. Een paar uren vóór zonsondergang verkondigde de vreugdekreet: land! dat wij dezelve nabij gekomen waren; maar, daar de wind sterk opgestoken was, lieten wij nog vóór de schemering het anker vallen. Zoo gij nog nimmer in deze streken de zon hebt zien ondergaan, zoo mag ik u eene opzettelijke reis daartoe wel aanbevelen; in geen oord der wereld misschien levert de verdwijning van dat hemellicht zulk een majestueus schouwspel. Allengskens ziet men deszelfs roode schijf zich oogschijnlijk uitbreiden en het drie dubbele harer gewone grootte bereiken; vervolgens, wanneer zij ten halve reeds onder den afgelegen gezigteinder is weggezonken, overstroomt eene zee van goudkleurig licht de golven, terwijl de wolken in het westen den schoonsten purpergloed terugkaatsen. Nu en dan wisselen deze dampen van kleur, en schijnen soms gebergten van gesmolten goud; eindelijk trekt de zon, als met eenen ruk, haar aanschijn onder, laat nog eenen laatsten vlammenstroom achter, en daarna haalt langzaam de nacht haar zwart gordijn over het oppervlak der aarde.
De vliegende pad beweegt hare vleugels zonder dat men het hoort, en schijnt als van zelve op den zeewind te drijven; de naar land gedaalde zeezwaluwen waken over hare nesten; de pellikaan neemt zijne vlugt naar de mangoliebosschen, en de bruine mantelmeeuw heeft eene der scheeps-
{==385==} {>>pagina-aanduiding<<}
ra's tot hare rustplaats gekozen; de schildpadden eindelijk zwemmen, niets dan den kop boven het water vertoonende, landwaarts, om hare eijeren in het zand te komen leggen. Hare breede rugkurassen zijn in den helderen zeevloed zigtbaar, welken de beweging harer zwempooten ter naauwernood doet rimpelen, en van tijd tot tijd hoort men haar hijgend geblaas, het teeken harer angstige oplettendheid. Weldra begint het zilverlicht der maan dit natuurtooneel te beschijnen: de schildpadden stijgen aan wal, en slepen, daar hare pooten haar bij het zwemmen betere dienst kunnen doen dan bij het gaan, hare zware rustingen langzaam tegen den oever op. Evenwel, het gelukt haar, het strand te beklimmen. Nu moet men zien, met welk eene nijverheid zij aan het graven gaan, en regts en links het zand weten weg te werken. Hebben zij haren legkuil diep genoeg uitgedolven, alsdan plaatsen zij hare eijeren daarin, laag boven laag, schikken dezelve met de naauwlettendste zorg in orde, en bedekken die, door hulp harer achterpooten, met zand. Deze gewigtige verrigting volbragt hebbende, dalen de schildpadden vrolijk weder naar het strand, en begeven zich op nieuw in zee.
De Tortuga's zijn echter de eenige eilanden niet, welke deze dieren tot hunne legplaatsen gekozen hebben; nog verscheidene andere worden daartoe door hen bezocht, gelijk ook onderscheidene deelen der kust van het vasteland. Er zijn vier soorten van schildpadden, bekend onder de namen van de groene, de valksbek, de dikkop en de koffer. De eerste soort is bij de lekkerbekken het meest in achting. Het is in de maand April, dat zij, na den winter in diep water te hebben doorgebragt, de kusten begint te naderen, en in zeeboezems, baaijen en riviermonden doordringt. Zij legt tweemaal, eens in Mei en eens in Junij. De eerste leg is de sterkste, de tweede iets minder; in alles bedraagt het getal eijeren van beide tot twechonderd-en-veertig. De valksbek, welker schaal zoo geacht is in den handel, en die tot vervaardiging van eene menigte kunstwerken dient, volgt in hoedanigheid van vleesch op de groene. Zij bezoekt bij voorkeur de eilandjes, die het

{==386==} {>>pagina-aanduiding<<}
verst van het vasteland gelegen zijn, en legt er hare eijeren, de eerste maal in Julij, vervolgens in Augustus, en zulks niettegenstaande zij de eerste van haar geslacht is, die zich in deze wateren vertoont, als 't ware om er zich vroegtijdig eene veilige legplaats te verzekeren. De middelbare hoeveelheid harer eijeren is drichonderd. De dikkop verschijnt in April bij de Tortuga's; van die maand af tot in de laatste dagen van Junij legt zij driemalen, telkens ongeveer zeventig eijeren. De koffer-schildpad, die somwijlen van eene ontzaggelijke grootte gevonden wordt en eenen zak heeft, even als de pellikaan, komt later dan de beide andere soorten aan de eilanden. Schaal en vleesch van deze schildpadsoort zijn zoo week, dat men er den vinger in kan duwen, als in eene kluit boter. Zij is daarom ook het minst geacht. Zelden wordt zij gegeten, behalve door de Indianen, die, vlug bij de hand, wanneer het schildpadden-saizoen begint, eerst de eijeren komen weghalen en daarna de schildpadden zelve vangen. De koffer-schildpad legt, gedurende het saizoen, in twee reizen, nagenoeg drichonderd-vijftig eijeren.
De dikkop en de koffer zijn, onder alle schildpadden, het minst omzigtig in de keus der plaats, waar zij hare eijeren nederleggen; de beide andere soorten dragen zorg, daartoe de eenzaamste en wildste oorden uit te kiezen. De groene schildpad begeeft zich naar de stranden van het vasteland, tusschen de Zandkaap en kaap Florida; ook zwemt zij de groote rivieren en baaijen in, maar haast zich dezelve weder te verlaten en het ruime sop te zoeken. Desniettegenstaande laat een groot gedeelte dezer dieren er het leven, gedood door de Amerikaansche jagers en de Indianen. Behalve deze hebben zij nog menige soorten van vleeschetende dieren tot vijand, zoo als de couguars, de lossen, de beeren en de wolven. - De valksbek, die nog veel voorzigtiger en veel moeijelijker om te verschalken is, houdt zich omstreeks de eilanden in zee op.
Al deze soorten bezigen nagenoeg dezelfde manier, om hare nestgaten in het zand te graven; en, daar ik haar

{==387==} {>>pagina-aanduiding<<}
menigmaal bij het eijerenleggen bespied heb, kan ik die verrigting met vrij veel naauwkeurigheid beschrijven.
Het strand naderende, steekt de schildpad, wanneer zij er nog dertig of veertig roeden van verwijderd is, den kop uit het water, ziet rondom zich, en neemt alwat zij ziet naauwkeurig waar. Meestal is het bij helderen maneschijn, dat zij op deze wijs het strand aandoet. Bemerkt zij niets, dat haar dreigt te storen, zoo stoot zij een schel gefluit uit, om ten overvloede zoodanige harer vijanden te verschrikken, welke daaraan niet gewoon mogten zijn. Op dit gefluit nemen ook velen, zonder haar nog gezien te hebben, de wijk. Verneemt zij eenig gerucht, of meent zij de aanduiding van eenig gevaar te bespeuren, zoo duikt zij terstond en vlugt tot op eenen grooten afstand; maar is alles stil, zoo nadert zij langzaam het strand, beklimt het met uitgestrekten hals, en heeft zij eene geschikte plaats bereikt, zoo ziet zij in stilte naar alle kanten in het rond. Alles zoodanig zijnde, dat zij vertrouwen vatten kan, begint zij het voor haar niet ligte werk, om het zand onder haar lijf met de achterpooten uit te graven; maar zoo behendig weet zij zulks te doen, dat de wanden van den kuil zeer zelden instorten. Hare pooten doen de werking van twee groote lepels, die beurtelings het zand uitscheppen, tot dat het zich achter haar ophoopt; alsdan drukt zij haar hoofd en het voorste gedeelte van haar ligchaam tegen den grond, die vóór haar is, en werpt al schoppende het zand ver achter haar weg. Op deze wijs graaft zij, in den tijd van hoogtens tien minuten, een gat van achttien duimen diepte, ja somwijlen van twee voet of nog dieper. Hare eijeren worden, een voor een, in regelmatige lagen gelegd, ten getale van honderdvijftig of soms wel van tweehonderd. In twintig minuten heeft zij haar leggen volbragt. Alsdan werkt zij het zand weder over de eijeren, en maakt daarbij de oppervlakte zoo glad, dat niemand uit het voorkomen der plaats vermoeden zou, wat er gebeurd is. Heeft zij nu alles naar verlangen ingerigt, alsdan keert de schildpad ijlings naar zee en zwemt zoo
snel zij kan weg, het uitbroeden der eijeren aan de hitte van het zand overlatende.

{==388==} {>>pagina-aanduiding<<}
Terwijl eene schildpad, bij voorbeeld een dikkop, met het leggen bezig is, kan niets haar die verrigting doen staken: men zou haar kunnen naderen, ja zelfs op haren rug gaan zitten, zonder dat zij zich verwijderde of met leggen ophield; maar naauwelijks is zij daarmede ten einde, of zij doet eenen zijwaartschen sprong en poogt te ontvlugten; alsdan zou men Hercules-krachten moeten bezitten, om haar in zulk een oogenblik op den rug te kunnen werpen en te bemagtigen.
Die op het strand eene schildpad wil omkeeren, gaat op de knieën liggen, en, zijnen schouder achter den voorsten zwempoot van het dier plaatsende, heft hij het allengskens in de hoogte en keert het met eene laatste inspanning onderstboven. Somwijlen slaagt men hierin niet anders dan door de gezamenlijke krachten van verscheidene menschen; en is de schildpad van meer dan gewone grootte, zoo als er aan deze kusten menigmaal gezien worden, dan moet men zelfs enterpieken te baat nemen.
Er zijn jagers, stout genoeg om naar de schildpadden toe te zwemmen, wanneer zij op het water slapen, en haar in haar eigen element om te keeren, met de voorzorg echter van eene schuit in de nabijheid te hebben, om de vangst in te nemen. (*) Weinige schildpadden zijn in staat, verder te bijten dan haar voorpoot lang is, en eenmaal op den rug gebragt, kunnen zij moeijelijk, zonder hulp, haren natuurlijken stand herkrijgen; trouwens men bindt haar daarenboven de pooten, om alle vlugt onmogelijk te maken.
De lieden, die op het zoeken der schildpadeijeren uitgaan, voorzien zich van eenen rieten stok of ook van eenen

{==389==} {>>pagina-aanduiding<<}
geweerloop, om het zand in den omtrek der sporen, welke de voorbijgang der dieren achtergelaten heeft, te peilen; doch niet altijd valt het gemakkelijk, die sporen te onderscheiden, omdat winden en regenvlagen dezelve uitwisschen. (*) Ongelukkiglijk zijn, gelijk ik reeds gezegd heb, de jagers niet de eenigen, die de schildpadeijeren opzoeken; ook roofdieren weten dezelve te ontdekken. Ten gevolge hiervan worden de eijeren in menigte of weggenomen of vernield, want derzelver overvloed is groot, en er zijn aan de kust verscheidene streken, waar, in de uitgestrektheid van eene mijl, honderden van schildpadden hunne eijeren komen leggen. Telkens, wanneer zij zulks herhalen, graven zij een nieuw gat, het tweede meestal bij het eerste, even alsof het dier geen begrip had van hetgeen intusschen is voorgevallen.
Het is ligtelijk te begrijpen, dat al de eijeren, welke men in het binnenste van eene schildpad vindt, wanneer men haar opent, niet in één saizoen gelegd kunnen worden, want men telt er tot drieduizend, alle klein, zonder schaal, en snoerswijze aan elkander gehecht, als de kralen van een paternoster. Ik heb eene schildpad gezien, waarin men het boven vermelde getal eijeren vond; zij woog bij de vierhonderd ponden. De pas uitgebroede schildpadjes, die alsdan weinig grooter dan een driegulden zijn, banen zich al krabbende eenen uitgang uit hun zandnest, en begeven zich onverwijld te water. Het voedsel der groene schildpad bestaat voornamelijk uit zeeplanten. Inzonderheid bemint zij het graswrack (zostera marina), hetwelk zij bij den wortel afbijt, om de zachtste en sappigste deelen daarvan te eten. Ligtelijk zijn de plaatsen, waar zij komt grazen, te onderkennen aan de groote hoeveelheden dier plant, welke de zee er naar het land spoelt.
De valksbek voedt zich met zeegras, krabben, schelpdieren en visschen. De dikkop verkiest onder de schelpdieren de grootste, welke zij vinden kan, en welke zij met haren bek zoo gemakkelijk verbrijzelt, als een mensch eene hazelnoot openkraakt. Men bragt er ons eene aan boord van de Marion, en, nabij een van onze ankers geplaatst, beet zij er in, en liet eenen indruk na, waarvan de diepte mij verbaasde. De koffer eet week- en schaaldieren, visschen, zeeegels en onderscheidene waterplanten.

{==390==} {>>pagina-aanduiding<<}

Alle vier deze soorten bewegen zich door het water met eenen spoed, waarvan men zich bezwaarlijk een denkbeeld vormen kan; maar de snelheid der groene schildpad en die van den valksbek inzonderheid mogen met de vlagt eens vogels door het luchtruim vergeleken worden. Het is dus geene ligte taak, er eene met de lans te treffen, en echter doet een behendig jager zulks menigmaal.
Gedurende mijn verblijf in Florida was ik in het geval van eenige schildpadden te moeten koopen, om er mijne vrienden aan boord op te vergasten, niet mijne vrienden, de dappere officieren, noch ook het scheepsvolk, want beide hadden reeds hun bekomst aan schildpadsoep; maar ik meen mijne vrienden de reigers, waarvan ik er een goed aantal in kooijen onderhield, om dezelve levend aan john braham en anderen, welken ik eene opregte genegenheid toedroeg, aan te bieden. Ik begaf mij dus, vergezeld door Dr. benjamin strobel, naar een schilpaddenpark, om berigt nopens de prijzen in te winnen. Tot mijne niet geringe verbazing bevond ik, dat, hoe kleiner schildpadden, mits zij het gewigt van tien ponden te boven gingen, hoe duurder. Ik zou een dikkop, die meer dan zevenhonderd ponden woog, voor denzelfden prijs hebben kunnen koopen als een' anderen van dertig. Op het gezigt der grootste kon ik mij niet onthouden in mijnen geest te berekenen, hoeveel schildpadsoepen de inhoud van haar ontzaggelijk kuras wel voor een Lord-Mayors-maal zou kunnen opleveren, hoeveel eijeren wel uit haar ingewand zouden voortkomen, en welk eene heerlijke staatsiekar men uit de schaal zelve zou kunnen vervaardigen; eene kar, waardig Venus zelve over de zee te voeren, bijaldien hare duifjes zich voor dezelve wilden laten aanspannen en haaijen en stormen trotseren. De jager, wien het park toekwam, verzekerde mij, dat, ofschoon het gedrogt, de grootte ter zijde gesteld, op zichzelf reeds eene lekkerder spijs zou leveren dan eene kleinere schildpad, hij zich van hetzelve niet ontdoen kon, dan door het naar eene afgelegen markt te zenden. Ik zou het wel hebben willen koopen; maar ik wist, dat, eenmaal gedood zijnde, het vleesch niet langer dan éénen enkelen dag goed kon blijven. Ik kocht dus liever acht of tien kleinere schildpadden, die mijne vrienden, de reigers, heerlijk gesmaakt en hun vrij langen tijd tot
voedsel gediend hebben.
Al deze soorten van schildpadden, welke ik hierboven ver-
{==391==} {>>pagina-aanduiding<<}
meld heb, worden aan de kust van Florida, of in de golven en rivieren, op onderscheidene wijzen gevangen. Sommige turtlers spannen aan den ingang der uitwateringen breede netten, om ze bij hoog en laag water te onderscheppen. Die netten hebben wijde mazen, door welke de schildpadden een deel van haar ligchaam heenwringen; doch, eenmaal zoo ver zijnde, geraken zij, hoe meer pogingen zij doen om voor- of achterwaarts te komen, slechts des te vaster in het net. Andere jagers vangen ze met den harpoen; maar mijns bedunkens is geene manier van schildpadjagen beter, dan die van den Heer egan, den loods van het Indian-eiland.
Die kloeke jager had een ijzeren werktuig, hetwelk hij een peg of pen noemde, aan elk uiteinde in eene vierhoekige punt uitloopende, met een gat in het midden. Door dit gat werd eene dunne en sterke lijn, ongeveer vijftig roeden lang, getrokken en aan de pen vastgemaakt. Een der uiteinden van deze pen werd alsdan in eene soort van ijzeren buis of koker gestoken, welke met de andere opening, niet zeer vast klemmende, op eene lange houten piekschacht gestoken werd. Ziedaar de soort van harpoen, welke de jager met zich in zijn bootje neemt, waarin de lijn zorgvuldig opgeschoten ligt. Ziet men nu eene schildpad op het water slapen of spelen, zoo roeit men, met zoo weinig gedruisch als mogelijk is, naar haar toe. Op den afstand van tien of twaalf roeden gekomen, werpt men haar met de meeste kracht en op de geschiktste plaats de lans in het lijf. Zoodra het werktuig getroffen heeft, laat de houten schacht van de ijzeren pen los. De pijn der wonde doet het dier eene plotselinge beweging maken; zoo 't schijnt hecht zich de pen hoe langer hoe vaster onder de schaal, en de schildpad, aan welke men, zoo lang men kan, de lijn uitviert, wordt eindelijk moede. Naar hetgeen de loods egan verhaalde, ving hij jaarlijks op deze wijs, welke veel van de vischvangst der Groenlanders heeft, tot achthonderd groene schildpadden.
Elke turtler bezit zijn crawl of schildpaddenpark, eene groote vierkante omheining van palen, die tusschen elkander ruimte genoeg overlaten, om het water vrijelijk te laten doorstroomen. Binnen dezen omkring worden de schildpadden gevoed en bewaard, tot dat men ze verkoopt. Hebben zij hare eijeren niet gelegd, alvorens zij gevangen wor-
{==392==} {>>pagina-aanduiding<<}
den, zoo laten zij ze nu in het water vallen, en de geheele leg is verloren.
De schildpadden paren zich op eene zeer zonderlinge wijs; maar dit en eenige andere onderwerpen ga ik thans met stilzwijgen voorbij. Er is echter ééne omstandigheid in de levensgewoonten van dit dier, welke ik mij niet onthouden kan te vermelden, hoezeer ik daarvan geen ooggetuige geweest ben. Toen ik in Florida was, verzekerden mij verscheidene jagers, dat, wanneer men eene schildpad van de plaats, waar zij eijeren legde, wegnam, haar op een schip verscheidene honderden mijlen ver wegvoerde, en haar dan de vrijheid wedergaf, men haar niettemin op dezelfde plaats, waar men haar gevangen had, zou wedervinden, het zij nog in dat zelfde saizoen, het zij in het volgende. Is deze bijzonderheid waar, zoo als ik geene reden heb om daaraan te twijfelen, moet men dan niet de vaste natuurwet bewonderen, die aan de schildpad hetzelfde instinet gegeven heeft als aan de trekvogels? Wie weet, of niet de schildpad, zoowel als wij menschen, eene aangename aandoening ontwaart, wanneer zij, na onbekende gewesten doorkruist te hebben, haar gezin en de plaats harer geboorte wederziet?

Bespiegelingen van den ouden Gijsbert.

Ik heb onder zoo vele andere stukken van mijnen vriend jonathan (het is niet Ds. H. of welke andere onbekende ook; het is die bejaarde, deftige man, met zijne korte broek en geheele, wat ouderwetsche kostuum, op het titelblad, dien ik bedoel) ook dat over zijne huisklok met veel stichting gelezen. Zijn hart zegt ons daarin, zoo het mijne niet dwaalt, veel waars en treffends. En in het bijzonder moet ik hem toestemmen, dat al die zonderlinge, schitterende figuren van valsch goud en albast, in het licht van herinneraars aan dat ernstige woord: hora ruit, (de tijd snelt heen) al vrij ongepast voorkomen, en dat een houten uurwerk, hetwelk van meerdere geslachten heugt en de bouwvalligheid als op zijn eigen voorhoofd draagt, met zijn hoorbaar, statig en eentoonig tik - tik, zich daartoe beter aanbeveelt. Doch, wij kunnen niet allen oude klokken, van onze vaders en grootvaders, hebben. Die erfstukken hebben ook eens uitgetikt. En niet alle, zelfs rijke familiën hebben

{==393==} {>>pagina-aanduiding<<}
erfstukken. Veler naam en aanzien is even modern en jeugdig als haar mobilair; het is alles uit één stuk. En deze menschen hebben toch ook, bij al hunne drukte en al hun gewoel in de groote wereld, (het zij van den derden of vierden rang) zulk eenen sprekenden Bijbel der Leeken, in het eene of andere.... eet- of slaapvertrek, misschien ruim zoo noodig, als de goede Jonathan. Ik wilde daarom wel eens beproeven, of mijn voorbeeld hun niet van meer dienst kan zijn.
Ik heb ook eene klok, geen prachtige pendule, zoo als wij boven vermeldden, maar toch een waarlijk fraai stuk, waaraan meer dan ééne der fraaije kunsten haar vermogen hebben te koste gelegd. Het is een schilderstuk, met den uurwijzer op het torentje van eene dorpskerk, en daarin, behalve het slag- en speelwerk voor twee verschillende airtjes, ook nog een toestel, die het tweemaal elke vierentwintig uren, te weten des middags en om middernacht, een statig klokgeluid doet hooren, De schilderij verbeeldt een dorp, met kerk en meer verwijderd kasteel, in de helling van hooge bergen gelegen, aan welker voet eene rivier (men zegt mij, het is de Rijn) statig heenvloeit.
Ja, jonathan en zijne vrienden mogen het voor napraten houden of niet, ik kan u niet zeggen, wat mij dat stuk, met zijne twee talen, ééne voor het oog en ééne voor het oor, al zegt en leert.
Vooreerst, wie doet er in onze dagen niet al eens een reisje langs den Rijn? Wie zit er in den winter gaarne met een' gesloten mond, als elk van zijne avonturen en zijne verrukkingen bij allerlei natuurtafereelen gewaagt, en bij den vreedzamen haard, in den gemakkelijken armstoel, onder begunstiging van Ceres en Bacchus beste gaven, met te meer genoegen gewaagt, hoe pijnlijker hem het klimmen op de bergen, de ongemakken in eene slechte, volgepropte herberg, de zure wijn en de Duitsche poespas in der tijd vielen. De napret is in vele zaken de slechtste niet; en is het, volgens den ouden Dichter, een genoegen, veilig op het strand te staan, terwijl men een ander met het geweld der zee ziet worstelen, hoeveel te meer moet het zulks zijn, wanneer men dus op zijne eigene worstelingen en ontberingen terugziet. Nu dan, ik ben te oud en (tusschen ons gezegd) te zuinig, om zulke togten te ondernemen. En nu er Omnibussen naar de Muiderpoort en stoomwagens naar Haarlem rijden, is er voor den ouden gijsbert buitendien gelegenheid genoeg, om ook

{==394==} {>>pagina-aanduiding<<}
eens een luchtje te scheppen, en zoo geene bergen, ten minste bosschen en duinen, ja zelfs de Noordzee te zien, die, met hare afwisselende heuvelen en dalen of hare onoverzienbare vlakte, geen minder verheven schouwspel oplevert, dan de hoogste berg van Zwitserland zelve. Het komt maar op het oog aan, waarmede men ziet. En rijdt de stoomsleper des levens niet al te snel, dan zit ik ligt ook nog wel in de Waggon naar Arnhem, en zie al de fraaijigheden onzer reizigers ten minste in miniatuur. Tot zoo lang behelp ik mij met mijne klokschilderij.
Wanneer ik mij daarvoor neêrzet, dan zie ik vooreerst den breeden stroom, en ik verbeeld mij met denzelven, naar ouderwetsche wijze op een houtvlot gezeten, met groote snelheid af te zakken; dorpen, kasteelen, wijnbergen, of kale, steile en afgebrokkelde rotsen, vliegen mij voorbij. Dat herinnert mij mijn levensloop: hoe spoedig is alles voorbijgegaan, het goede en het kwade; nu eens in de ruimte, bij een stil water, dan weder in naauwe beknelling, vol onrust en gevaar; en hoe treft mij dan de herinnering van het woord eens ouden vriends, die, na een werkzaam, vruchtbaar en gezellig leven, in zijnen laatsten tijd, toen dat alles ophield, tot somberheid en een ontevreden bestaan verviel - ik maakte hem op al het goede oplettend, dat hij in zijn leven genoten had; maar zijn antwoord was: dat is voorbij; ik heb het maar eens gezien. En dan zeg ik tot mijzelven: vriend! hecht u niet te zeer aan de wereld; de oude Godsman heeft het u immers reeds gezegd: de wereld gaat voorbij; zij wacht geen oogenblik; als gij hare vreugd bij den kraag meent gevat te hebben, dan is zij u reeds voorbij, en het is maar een geluk, zoo gij uwe nagels aan haar niet opengescheurd hebt en met bloedende handen staan blijft.
Of ik zet mij in gedachten in de stoomboot, en vaar de rivier op. Zoo, zeg ik dan, dat is toch eene heerlijke uitvinding. Nu behoef ik niet te zeggen: ik heb het maar eens gezien. Ik vaar met lust heen en weder; ik bezie de dingen van meer dan éénen kant, en behoef zelfs niet altijd zoo vliegend te vorderen; mijne kennis wordt volmaakter; een aantal andere vaartuigen ontmoeten of halen mij in; vele reizigers vergezellen mij, deze op zulk eene, de ander op gene wijze zijnen tijd bestedende, vrolijken en bezigen, die in den togt hun vermaak vinden, en die slechts naar

{==395==} {>>pagina-aanduiding<<}
het doel der reize uitzien, of noch in het eene noch in het andere eenig genoegen vinden. Dat is de geschiedenis, denk ik dan, die regte spiegel des levens; dat is de verstandige herinnering van het afgeloopen perk, om er wijsheid uit te leeren. Zoo, goede gijsbert, moet gij veel terugzien: gaat het u wèl, om niet te denken, dat het altijd even wèl zal gaan; gaat het u kwalijk, om verblijden na lijden te wachten, en de dankbaarheid en het vertrouwen daarbij niet uit het oog te verliezen.
Zie, zoo reis ik in gedachten, en heb niet alleen, wat ik ooit ergens schoons en treffends in allerlei reisbeschrijvingen gelezen heb, levendig voor oogen, mij zonder kosten en zonder moeite vaak beter vermakende, dan zoo menigeen, die tusschenbeiden berekent, of al dat gedoe de moeite en de kosten wel waard is; maar ik put er ook leering uit - dat elke reiziger niet doet, het zij hij er geen tijd toe heeft, het zij hij, wat hem als wijsheid der ondervinding wordt opgedrongen, en dat niet altijd van de aangenaamste soort is, liever niet behouden of onthouden wil.
Maar, er is meer op mijne schilderij te zien. Daar ligt midden in het gebergte een bevallig dorp, met zijne kerk en toren. En ik verbeeld mij de menschen derwaarts te zien snellen, om den Eeuwige te aanbidden. O, wie bragt ooit een zondag op het land door - niet in het landelijk stedengewoel, waar onze grooten en rijken hunne paleizen, hunne pracht en hunne eerzuchtige vermaken hebben overgebragt, en de luister van paarden en rijtuigen eene gapende menigte aantrekt, om den Mammon te aanbidden, en haar eigen gebrek aan zoo veel moois en begeerlijks in lageren zinnenlust te vergeten - neen, op een meer afgelegen, stil plekje, waar de zeden nog eenvoudig en onverbasterd, de Godsdienst op den zondag hoofdzaak, en de kerk het middelpunt van aller gedachten is? Wie zag daar mannen en vrouwen langs de golvende koornakkers stroomen - niet om eenen beroemden redenaar te hooren, en straks, teruggekeerd, het zij met gemaakte verrukking, om zijn smaak en zijn gevoel te toonen, het zij met berisping en afkeuring, om zijne schranderheid en kunde aan den dag te leggen, van het gehoorde te spreken, maar het wezen der zake te vergeten - neen, maar om met een nederig en heilbegeerig hart heen te gaan, en met een vol, bewogen gemoed terug te keeren - wie, zeg ik, zag dat, zonder, zelf tot regte godsdienstigheid gestemd, den nederigen

{==396==} {>>pagina-aanduiding<<}
tempel eerbiedig in te treden en het Woord in een leerzaam hart te ontvangen? En hoe ingenomen ik ook met ons platte vaderland ben, dat voorzeker zijne voorregten niet mist, met hoe veel genoegen ik daar de vette runderen zie grazen, de witte zeilen langs het meer voortspoeden, en de zon, in onverhinderde pracht, als in aarde of zee wegzinken, (wat den dal- en zelfs bergbewoner, door steiler hoogten omringd, zoo zelden te beurte valt) er schijnt toch iets bijzonder aantrekkelijks in de aanbidding op de hoogten gelegen te zijn. Jeruzalems tempel zelf stak hoog boven al de gebouwen der stad uit. En hoe dikwijls bragt jezus den nacht op den berg door, om te bidden! Welk eene belangrijke rol (als ik het zoo eens noemen mag) spelen de bergen in de geheele geschiedenis van dien Goddelijke! Het is of men daar nader aan den hemel is; de lucht is er veerkrachtiger, en vooral des nachts moet er zich het firmament in buitengewonen luister vertoonen.
Daar ga ik dan, in mijne gedachten, met de gemeente op. Ja, het is misschien eene Katholijke kerk: want de Koning van Pruissen weet het maar al te wel, dat zijne onderdanen aan den Rijn meest Katholisch zijn. Doch, wat hindert mij dit? De eenige keer, dat ik, lang geleden, de grenzen van mijn vaderland overschreden en voor korten tijd in een Roomschkatholijk land verkeerd heb, leerde ik daar, zelfs onder hoogere en lagere geestelijken, zulke verstandige, brave en godsdienstige menschen kennen, dat mijn mindere of meerdere afkeer tegen deze lieden (en dit mag wel niet de minste vrucht van het reizen zijn) daardoor grootelijks verzacht werd. Het spijt mij, dat er, althans op de meeste plaatsen, en ook in het geheel, steeds zoo vele verkeerdheden in die kerk bestaan, welke men niet kan goedkeuren. Zoo vind ik het, bij voorbeeld, niet goed, dat men er, hier te lande althans, nog altijd zoo veel Latijn spreekt en zingt. Mij dunkt, zoo ooit, met den goeden God moet men in zijne moedertaal spreken. Zoo min het bijna immer iemand gelukt, in eene vreemde spraak goede verzen te leeren maken of zelfs voortreffelijk proza te schrijven, zoo min kan hij het hoogste en diepste gevoel, dat er voor menschen bestaat, regt uitdrukken, dan in zijne eigene taal. Ik wenschte daarom ook wel, dat er zoo vele Fransche kerken, voor de beaumonde, om zich niet te encanailleren, of voor de modepoppen, om zich in la langue te oefenen, niet waren; doch beter groene brillen dan geen brillen. Maar daarentegen hebben onze Roomsche broeders toch ligt ook wel wat,

{==397==} {>>pagina-aanduiding<<}
dat zijne waarde heeft. Hunne kerkmuzijk is doorgaans beter; en wat meer liturgie, vaste, goed ingerigte, regt Bijbelsche gebeden en toespraken, die in het geheugen blijven en tot een vademecum of duurzamen teerkost op den levensweg kunnen dienen, in plaats van enkel preek, met daarbij behoorend voor- en nagebed, niet altijd even helder en even warm, en zoo ras weer vergeten als zij gehoord zijn - zou welligt geen verlies wezen. Ach, waarom hebben wij niet allen al het goede, dat het Christendom aan de hand geeft! waarom, denk ik wel eens, mogt de wensch en poging van onzen zachtaardigen landgenoot, den grooten erasmus, niet gelukken, om de kerk in de kerk te hervormen! Nu kwam luther als een storm opsteken en wierp alles het onderstboven; ja, waar hij nog een altaar of een orgel spaarde, daar scheurden zijne volgelingen het alles van boven, en de strenge calvijn en geweldige knox veegden den tempel zoo schoon, dat er geen muschje of zwaluw zijn nest aan de naakte wanden bouwen kon. Ik wil gaarne gelooven, dat er stormen en onweren noodig zijn, maar het is toch jammer; hoeveel kostelijks gaat er mede verloren, hoe vele slagtoffers eischen zij!
Doch, ik geraak heel en al van den tekst, en zal maar geene moeite doen, om er weer op te komen. Mijne klok heeft toch nog meer, dat verdient opgemerkt te worden. Zie, terwijl ik daar op haar zit te staren, is het juist twaalf ure geworden, en zij laat haar statig gelui hooren. Dat herinnert mij altijd de klok van het dorp, waar ik een groot deel van mijne jeugd doorbragt, en daarbij vooral twee dingen, den kerkgang en de begrafenis. Bij die gelegenheden luidde zij vooral lang en statig, (eigenlijk waren het er dan twee) en mijne klok, waarin de hamer op snaren slaat, heeft genoeg van dien ernstigen toon, om het oude gevoel krachtig bij mij te verlevendigen. Daar gingen wij dan gezamenlijk op, hetzij om den levenden God onze offers te brengen, hetzij om onze dooden aan den schoot der aarde te bevelen. En het gevoel bij deze en die gelegenheid had veel van elkander. Het was ernst, hooge ernst, maar met zekere vreugde gemengd, die geloof, hoop en liefde ook in den smartebeker dropten. Er had trouwens iets bijzonders met deze kerk en het kerkhof plaats. Dezelve lagen niet in het dorp, maar op een' afstand van ¼ uur van de voornaamste buurt, schoon van naderbij door een aantal verstrooide groote en kleine boerenwoningen omringd. Zoo wel de kerkgang,

{==398==} {>>pagina-aanduiding<<}
als inzonderheid de begrafenis, verkreeg hierdoor meer van eene bedevaart; en de begraafplaats, die zich ver boven den nevensliggenden grond verhief, lag in plegtige stilte daar. Dit laatste geviel mij altijd veel beter, dan de kerkhoven in andere dorpen en kleine steden, midden in het gewoel, dagelijks voor oogen, den levenden tot een onaangenaam schouwspel, dat nogtans zijnen invloed ten goede al spoedig verliest, en den dooden (zoo als ik althans mijzelven mij, op dat tijdperk vooruitziende, voorstel, en waarom zouden anderen niet hetzelfde doen?) de gewenschte rust ontzeggende. Neen, stil en toch niet al te afgelegen, op kleinen afstand van vreedzame hutten en vrolijke boerenwoningen, aan den weg door de landlieden en enkele vreemdelingen al wandelende of met hunne wagens en karren bezocht, ligt de terp, die elk als zijne rustplaats, de rustplaats zijner vaderen in eene onbekende reeks van geslachten, beschouwt. Het is of de plaats zelve als één groot graf daar ligt, met kerk en toren als gedenksteen en kruis daarop. Dikwijls zag ik haar met eene getroffene gemoedsstemming aan. Ook velen mijner dierbaren rusten daar. En zoo ik eene plaats voor mij mogt uitkiezen, (maar ik stem in met den wijzen man, die weinige uren vóór zijnen dood, in Latijnsche verzen, de eenvoudigheid bij zijne begrafenis aanbeval, vooral om hem in geene kerk te begraven, betuigende, dat hij bij zijn leven gezocht had niemand te hinderen en dit vooral ook na zijnen dood wenschte te vermijden) ik zou nergens anders willen begraven zijn; doch nog minder wil ik zoo ver gesleept wezen.
In 't kort, zoo iets in staat is mij den dood in een ernstig en toch niet afzigtig licht voor oogen te stellen; zoo iets mij den dood des regtvaardigen in een' liefelijken dag kan plaatsen, en mij, zonder eenige hardheid, zeggen: bereid uw huis - de Heer roept u - het is tijd om in te sluimeren; dan is het de gedachte aan deze begraafplaats, mij door het statig, hoewel dan ook niet zeer luid gebrom mijner schilderijklok voor den geest gebragt.
En onder alle deze gedachten laat ook zij haar tik! tik! als met fluisterende stemme hooren, en toont haar kleine wijzer den staag voortgaanden tijd aan. Zou deze stille waarschuwing, bij zoo vele verschillende memento mori's, niet genoeg zijn? Ja, zegge wat men wil, ik verheug mij ook in het bevallig liedje, waarmede zij somtijds, wanneer mijn

{==399==} {>>pagina-aanduiding<<}
gepeins mij ligt te ver zoude wegevoeren, mij midden in hetzelve stoort, en mij herinnert, dat het leven wel eene ernstige, maar toch geene sombere zaak is, wel eene reize naar beter, maar die toch ook op zichzelve eenige vreugde oplevert, te meer rein genot en waar genoegen oplevert, hoe meer wij aan onze bestemming als reizigers - niet om maar, zoo als menige rijke Engelschman, op zijnen grooten tour, het leven door te vliegen, maar er regt wat goeds te leeren en te verzamelen - pogen te beantwoorden.
Ziedaar een klein staaltje van de gedachten, door mijne klok bij mij opgewekt. Mogt er iemand lust hebben, om zich ook zulk een getijdeboek aan te schaffen, ik twijfel niet, of de koopman heeft er meer. Mij dunkt, het is de moeite, of liever de kosten, wel waardig. Wij missen hier in Amsterdam, bij al onzen overvloed, zoo veel - groene velden, stichtelijke begrafenissen, helder water.... en wij kunnen toch niet allen en voor altijd het nest uitvliegen; en zoo wij het al doen, dan doen wij het toch meestal als alle trekvogels of liever sprinkhanen, die al het kruid der lieve eenvoudigheid opeten. Wij hebben immers geld; waarom zouden wij de dingen naloopen, en ze niet veel liever bij ons laten komen? In mijne zijkamer, daar moet ik het hebben; dat is mijne wereld; voor welken Amsterdamschen doeniet, zoo als ik, vooral van het andere geslacht, is zij het niet? Welnu, ik heb het er; gelijk gij gezien hebt, tot vermaak, tot leering en tot stichting. Moge u, vriendelijke lezer, dat heilig drietal zoo min, als mij op mijnen ouden dag, begeven!




Oordeel van Walter Scott over Napoleon.

De afschuwelijke moord, aan den Hertog van enghien gepleegd, was eene daad van wreedaardige wraakzucht. De daden van Napoleon vloeiden allen voort uit een grondbeginsel van eigenbaat in het staatkundige, waaraan men een groot gedeelte van zijnen voorspoed zoo wel, als van zijne rampen, en nagenoeg al zijne staatkundige misdaden, hebbe toe te schrijven. Lucien gaf van zijnen Broeder dit portret: ‘Zijne gedragingen werden alleen door zijne staatkunde geregeld, en zijne staatkunde was enkel gebouwd op zijne zelfzucht. Nooit misschien bezat eenig sterveling dat beginsel van ei-
{==400==} {>>pagina-aanduiding<<}
genbaat, zoo gemeen aan het menschelijk geslacht, in zulk eene mate. Het was door de natuur hem als in het hart geplant, en verder aangekweekt door zijne opvoeding, die hem al vroeg van het gezellige leven verwijderde.’ Ik twijfel zeer, of napoleon, bijaldien hij het geluk van Frankrijk onder de bourbons enkel door het opheffen van eenen vinger hadde kunnen verzekeren, dien vinger (ten zij de verdienste der daad zijner eigene grootheid bevorderlijk ware geweest) wel ooit zou hebben opgeheven. Met één woord, zijn persoonlijk belang was het middelpunt van een' cirkel, welks omtrek zich naar willekeur konde verwijden, maar welks middelpunt steeds vast en onbewegelijk bleef. Zijne zelfzoekende beginsels waren niet voldaan, vóór dat hij alle sporen had vernietigd van die liberale instellingen, ten koste van zoo veel bloed en tranen verworven, en Frankrijk, behoudens den onverwinbaren invloed van het algemeene gevoelen, had teruggebragt tot den staat van Konstantinopel en Algiers. Zijne onderdanen te berooven van de voorregten, op welke zij, als vrije menschen, regt hadden, was een zedelijke moord. De natie verloor, door zijne herhaalde aanmatigingen, alle vrijheden, welke het oude
Gouvernement haar had laten behouden. Opregte staatkunde, bijzondere belangen, gemeentegoederen, zedelijke wetenschappen, onderwijs, - alles werd door het Gouvernement beheerd. Frankrijk was een ontzaggelijk leger, onder het volstrekte gezag van een' krijgsbevelhebber, aan geenerlei toezigt, aan geenerlei verantwoordelijkheid onderworpen. Bij deze natie, nog vóór kort beroerd door duizende politieke clubs, had geene klasse van burgers, in welke omstandigheid het ook zijn mogt, het regt, zich te vereenigen, om haar gevoelen te openbaren. Geen middel hoegenaamd, noch in de gewoonten noch in de wetten, bleef aan het volk over, om de misslagen des bestuurs op te heffen, of het misbruiken van deszelfs gezag te wederstaan. Frankrijk kon vergeleken worden met het kadaver des Turkschen rijks, uitgenomen de weêrspannigheid der Pacha's, den hardnekkigen tegenstand der Ulema's en de oproerige komplotten der Janitsaren. Napoleon had de drukpers zoo geheel aan zich onderworpen, dat Frankrijk niets te weten kwam, dan door zijne bulletins. Er was geen sprake van den slag bij Trafalgar, dan verscheidene maanden nadat dezelve geleverd was, en toen nog werd de waarheid geheel misvormd. De sluijer, die de voor het volk

{==401==} {>>pagina-aanduiding<<}
meest belangrijke gebeurtenissen dekte, was zoo digt, dat op den avond van den dag, dat de slag van Montmartre voorviel, de Moniteur niets bevatte, dan eene verhandeling over de Nosographie en een artikel over een toen ten tooneele gevoerd Drama! - Tusschen het verbergen der waarheid en het verzinnen van eene logen is slechts ééne schrede. Napoleon maakte zich in beiderlei opzigt zoo berucht, dat mentir comme un bulletin (liegen als een bulletin) een spreekwoord werd, dat zich in de Fransche taal nog lang zal handhaven, en dat napoleon tot des te grooter schande verstrekt, dewijl het algemeen bekend is, dat hij zelf schier altijd deze dusgenaamd officiéle stukken opstelde.

De drijvende vuurbaak.

Verhaal.

Het was een dier donkere en stormachtige nachten, welke de scheepvaart op de Noordelijke zeeën in het slechte jaargetijde zoo gevaarlijk maken. Aan boord gegaan van een niet zeer stevig vaartuig, wilden wij van Bergen naar Christiaansand oversteken. Volgens de berekeningen van den Kapitein, bevonden wij ons te digt bij de kust; maar hoe daaromtrent zekerheid te bekomen? Een digte nevel, over geheel de oppervlakte der zee verspreid, omwikkelde alles met ondoordringbaar duister. Zware stortzeeën overstelpten elk oogenblik het vaartuig. Het bootsvolk, door den regen verblind en door deze wanorde der hoofdstoffen verbijsterd, durfde naauwelijks het want verlaten, waaraan het zich vastgeklemd hield.... Onze toestand was zeer bedenkelijk.
Tot Kapitein hadden wij eenen man zonder eenige kracht van geest; op het gezigt van het steeds aangroeijende gevaar geraakte zijn hoofd geheel op hol. Onder den invloed zijner vrees en der sterke dranken, welke hij overmatig gebruikte, gaf hij aanhoudend tegenstrijdige bevelen, waarnaar het volk weldra niet meer luisterde.
Omstreeks het midden van den nacht werd ons groot zeil door den storm aan stuk gescheurd. Kort daarna openbaarde zich beneden in het schip een lek, en hoezeer wij met kracht aan het pompen vielen, drong de zee met zoo veel hevigheid naar binnen, dat het vaartuig begon te zinken. Ons eenig

{==402==} {>>pagina-aanduiding<<}
middel van behoud was de scheepsboot; zij werd uitgebragt, en elk haastte zich er in te geraken, uitgezonderd alleen de Kapitein, die het dek niet verlaten wilde.
‘Haast u, haast u! kom hier, zoo uw leven u lief is!’ riep men hem toe.
Maar hij begreep niet, wat men van hem wilde. Door eene dier geestbegoochelingen, welke verregaande dronkenschap somwijlen verwekt, verbeeldde hij zich, dat de matrozen, tegen zijn bevel, ter vischvangst wegvoeren. Woedend over zulk eene versmading van zijn gezag, schreeuwde hij hun scheldwoorden en bedreigingen toe, en ging te werk als een razende.
Intusschen, elk oogenblik was voor ons eene eeuw: aanhoudend werd onze boot tegen het schip geworpen; één stoot kon haar verbrijzelen; doch, ondanks onzen nood, konden wij den ongelukkige niet aan zijn lot overlaten. Met hem te redeneren, was vruchteloos; een matroos klom weder op het schip, en poogde hem mede te slepen; maar de Kapitein weerde zich met zulk een geweld, dat de ander, na een paar vruchtelooze pogingen, zijn menschlievend oogmerk moest opgeven en bij ons in de boot terugkwam.
‘Los het touw! los het touw!’ riep nu al het volk.
Ofschoon de laatste hoop, om den armen man te redden, verloren scheen, poogde ik nog een oogenblik uitstel te verwerven, toen het touw, dat ons met het schip verbond, losgegooid werd, en de boot, als een pijl daarheen schietende, zich in de donkerheid, die ons omringde, verloor.
Voor ons was het eene gevaar slechts door het andere vervangen, of liever het bleef hetzelfde onder eene andere gedaante. Onze ligte boot was tegen zoo hol eene zee onmogelijk bestand. Nu eens op de schuimende kruin der baren gevoerd; die bulderend onder ons wegvloden, dan nedergestort in de diepe kloven, welke zij achter zich vormden, grimde elk oogenblik de dood ons aan. Niemand sprak; ieder, in eigen gepeins verdiept, zag gedurig het oogenblik daar, waarop eene der kolken, in welke wij onwederstaanbaar neêrgeploft werden, zich boven ons zou sluiten.
Te midden der duisternis verscheen het schip ons nog van tijd tot tijd. De witte lappen van het gescheurde zeil, die aan den mast wapperden, deden het onderkennen. Zelfs konden wij nu en dan de stem van onzen ongelukkigen Ka-
{==403==} {>>pagina-aanduiding<<}
pitein onderscheiden. Hij schreeuwde en zong, alles doormengd met vloeken en Godslasteringen.
Na eenigen tijd scheen voor eene korte poos de nevel zich te verdunnen, en eene voorbijgaande schemering van licht deed de zee, omtrent eene mijl in het rond, min of meer opklaren. Alstoen zagen wij een' zwarten klomp, die, door de golven heen en weder geworpen, onregelmatig rees en daalde. Plotseling scheen hij stil te staan; een van deszelfs uiteinden rigtte zich steil in de hoogte, en ons schip, want dit was het, even als een onderduikende walvisch, zonk eensklaps weg in de diepte. Een hartverscheurende, een in doodsangst uitgestooten kreet weêrgalmde over de zee, en vervolgens zagen noch hoorden wij iets meer, dan het geklots der golven, die eenen zegedans schenen te houden op de plaats, waar het schip verdwenen was.
De matrozen staakten, als met gemeen overleg, allen te gelijk het roeijen, en zagen in stille ijzing elkander aan. Op dit oogenblik riep de man, die het roer hield, dat hij vooruit een licht zag. Ieder keerde het oog naar die rigting, en inderdaad bespeurden wij een waggelend schijnsel, even als dat eener ster in eenen nevel. Een vreugdegeroep ging uit aller monden op. ‘Het moet de drijvende vuurbaak wezen,’ riep een oud zeeman; ‘de Kapitein had haar reeds gisteravond gezien. Kunnen wij haar bereiken, dan zijn wij gered.’ Deze blijmaar deed al onzen moed herleven.
Een uur lang worstelden wij nog met inspanning tegen den storm; twintigmaal waren wij op het punt van te vergaan. Onze oogen waren onafwendbaar op de lichtschemering gehecht, naar welke wij onze rigting genomen hadden; reeds waren wij haar zoo nabij gekomen, dat ons behoud ons zeker scheen, toen het schijnsel eensklaps verdween. Tezelfder tijd werden wij als voortgesleurd naar een gedeelte der zee, waar de golven in eene verschrikkelijke branding en met donderend geluid tegen elkander klotsten.... onze aan alle kanten overstelpte boot zonk weg.... wij waren de prooi der zee!
Ik gevoelde mij als door eene onweêrstaanbare kracht weggevoerd. Verwarde klanken ruischten mij in de ooren. Wat viel er rondom mij voor? Wat gebeurde mijzelven eenige minuten lang? Ik weet het niet. Toen ik weder op de oppervlakte der zee gekomen was, voelde ik den stoot eener naast mij drijvende ton. Werktuigelijk klemde ik er mij aan

{==404==} {>>pagina-aanduiding<<}
vast, en allengskens werd ik mijne zinnen weder meester. Overal in het rond zocht mijn oog, riep luid mijne stem mijne ongelukkige reisgezellen: geene stem antwoordde de mijne; allen waren dood. Ik was alleen.
In dit oproer van hemel en zee was het onmogelijk mijne rigting te hervinden. De vuurbaak zag ik niet meer, en ik wanhoopte reeds haar weder in het gezigt te zullen krijgen, toen, door een toeval, of liever door de gunst der Voorzienigheid, de donkere klomp van het schip, waarop zij geplaatst was, mijne oogen trof. Ik spande het overschot mijner krachten in, om haar te bereiken. Uitgeput, hijgende riep ik herhaalde malen achtereen, in de verwachting dat men mij te hulp zou komen. Geen geluid, geen lichtstraal drong uit het vaartuig naar buiten. Het branden en bulderen der golven, die tegen deszelfs zijden braken, maakten deze stilte nog ontzettender, deze eenzaamheid nog akeliger, deze duisternis nog somberder. Tweemalen zwom ik het schip rond, zonder middel te zien om het te beklimmen. Eindelijk veroorloofde eene golf, die mij opbeurde, dat ik eene der ketens greep, waaraan het vertuid lag, en met hulp daarvan hijschte ik mij op het dek.
Mijne eerste beweging was, op de knieën te vallen en den Hemel voor mijne redding te danken. Vervolgens keek ik rondom mij; op dek was niemand, maar aan den voet van den trap, door de reten eener deur, schemerde licht. Voorzigtig klom ik naar beneden, en poogde te ontdekken, wie de genen waren, in welker magt ik mij nu bevinden zou. Twee mannen van een ruw voorkomen zaten bij elkander aan eene tafel; eene van de zoldering afhangende lamp, welke het rollen van het schip regts en links deed slingeren, verlichtte beurtelings hun aangezigt. Ongevoelig voor het oproer der golven, voor het bulderen van regen en wind, schenen zij geheel en al aan den storm hunner eigene hartstogten ter prooije; woede vonkelde in hunne oogen; ik meende haat en wraakzucht in dezelve te lezen. Het bruisen der zee maakte hunne stemmen voor mij onverstaanbaar; maar met het oog volgde ik hunne heftige gebaren. Er kwam een oogenblik, dat zij overeind sprongen: hunne gloeijende troniën drongen zich na aan elkander; men zou gewaand hebben twee wolven te zien, op het punt om elkander onderling bij de keel te grijpen. Ook stonden zij vermoedelijk gereed eene verwoede worsteling te beginnen, toen eene vrouw in

{==405==} {>>pagina-aanduiding<<}
de kamer verscheen: door hare tegenwoordigheid bedwongen, gingen de beide mannen weder zitten; maar uit den woesten glans der blikken, welke zij wisselden, besloot ik, dat haar gezigt hunnen haat verdubbelde.
Terwijl ik met gretige nieuwsgierigheid dit schouwspel gadesloeg, gleed mijn voet op den vochtigen houtvloer uit, en stootte tegen de deur der kajuit. Dit geluid, hetgeen niet onvernomen bleef, maakte terstond een eind aan het geschil: verbaasd raadpleegde men onderling, en, na eenige oogenblikken weifelens, opende de oudste der beide manspersonen de deur. Naauwelijks zag hij mij, of hij deinsde met schrik, als voor eene spookverschijning, terug. Mijn doodsbleek aangezigt, mijne natte kleederen, mijne haren, waaruit het zeewater afdrupte, leverden hen waarschijnlijk het beeld van een' dier menigvuldige schipbreukelingen, die nabij deze schrikplaats het leven verloren hadden. Ik trad hem nader, en met korte woorden verhaalde ik hem onze ramp; maar nog altijd staarde hij mij met verwilderde blikken aan, en, zonder mij te antwoorden, wendde hij zich weder naar zijne gezellen, om met hen te raadplegen. Ik volgde hem op den voet en vertoonde mij aan hun oog. Ook bij hen wekte mijn daarzijn, op dat uur van den nacht en bij zulk een weder, bijgeloovige vrees. Lang aarzelden zij tot mij te spreken en mij de hulp te bewijzen, welke ik zoo dringend noodig had. Eindelijk gelukte het mij, eenig voedsel en drooge kleederen van hen te verwerven, waarna ik mij in een' hoek der scheepskajuit uitstrekte en weldra in eenen diepen slaap verzonk.
Met het aanbreken van den dag klom ik weder op het dek, en onderzocht nu meer naauwkeurig de zonderlinge wijkplaats, welke de Voorzienigheid mij gegund had. Het was een zwaar en breed vaartuig, dertig voet lang, zeer hecht gebouwd, en waarvan het dek slechts ééne opening vertoonde. Midden uit hetzelve rees een mast, hooger en dikker dan die der gewone schepen. Eene groote lantaren, aan den top van dien mast gehecht, bevatte verscheidene lampen met weêrkaatsende lichtspiegels. Takels en touwen konden den geheelen toestel naar beneden laten en weder opbrengen. Het schip zelf was met ketens en kabels op eene zandbank vertuid, en diende om den zeevarenden deze gevaarlijke plaats te doen mijden. Het was een wild tooneel, waarvan niets een denkbeeld geven kan. Die eenzaamheid te midden

{==406==} {>>pagina-aanduiding<<}
van die der woeste zee; die kleine wereld, van het overige der levende wereld afgesneden, op eene zeeklip vastgehecht, omgeven van stormen en van schipbreuken: welk een aanwezen moest het zijn, hetwelk in deze enge ruimte gesleten werd! En evenwel, alsof de kampstrijd der elementen nog niet genoeg ware, de bewoners van dit akelig verblijf, met de geweldige worstelingen der natuur voor hunne oogen, gaven zich over aan twist, gramschap en wraak!
De zon rees boven de kimmen, maar mat, zonder luister, van hare stralenkroon ontbloot; digte nevels, welke zij niet verdrijven kon, omsluijerden haar aanschijn. Een bleek licht verspreidde zich nogtans over de zee, en met hulp daarvan onderscheidde ik, op ongeveer vier uren afstands, de kust van Noorwegen. De storm was bedaard; doch vruchteloos zocht ik in het rond naar eenige overblijfsels van ons schip of van onze boot; de wrakken zelve waren verdwenen. Geen vogelgekrijsch verlevendigde dit verlaten oord. Terwijl ik het droefgeestig stond aan te staren, trad ankerstaf, de oudste der beide manspersonen, van welke ik gesproken heb, mij nader. Ik vroeg hem, hoe lang het nog wel kon aanloopen, eer eenig vaartuig mij van hier zou kunnen afhalen.
‘Dat zal, denk ik, nog zoo spoedig niet gebeuren,’ was het antwoord. ‘Slechts eenmaal 's maands hebben wij gemeenschap met den wal: zes dagen geleden heeft men ons onzen voorraad gebragt; maak nu zelf uwe rekening.’
‘Komt dan nimmer eenig visschersvaartuig in uw gezigt?’
‘'s Zomers wel, maar in dit jaargetijde waagt zich zelden een visscher op de bank, of hij moest lust hebben (hier lachte hij ruwelijk) zelf een lekker hapje voor de visschen te worden.’
Dit berigt sloeg mij ganschelijk ter neder; het denkbeeld, om drie weken lang in zulk eenen kerker opgesloten te blijven, was mij ondragelijk. Kon ik nog voor 't minst zelf aan mijne verlossing arbeiden! Maar neen: in werkeloosheid en verveling moest ik wachten, tot dat het toeval of de regelmatige slakkengang der gebeurtenissen een eind aan mijne gevangenschap kwam maken. Van mijne lotgenooten had ik geene deelneming te hopen; ofschoon ik beloofd had, hen ruim te zullen betalen. Het goud, elders zoo vermogend, verloor hier een deel van zijne kracht. Ik was voor hen eene belemmering, een overlast, eene onverwachte oorzaak

{==407==} {>>pagina-aanduiding<<}
van vermeerderde vertering; de voorraad, die voor drie menschen bestemd was, moest er nu voor vier dienen; en was men wel volkomen zeker, wanneer er nieuwe komen zou?
Deze redenen, en andere misschien, die ik niet bevroeden kon, maakten mijne tegenwoordigheid voor mijne medgezellen tot een' last: op mijne vragen gaven zij slechts korte en norsche antwoorden, en, zonder onderling elkander te zoeken, schenen zij mij opzettelijk te vermijden. Hun morgenarbeid was het reinigen en gereedmaken der lampen van het zeelicht. In hetzelfde enge scheepsvertrek bijeen, aan denzelfden arbeid bezig, spraken zij elkander niet toe, of, wisselden zij al een woord, zoo was het met bitterheid, met toorn, met eenen kwalijk ontveinsden haat; bij de geringste aanleiding scheen de wrok, die in hunnen boezem kookte, op het punt om uit te barsten.
De jongste heette moorwalden; aan hem was de zorg voor de vuurbaak in het bijzonder vertrouwd. Hij had zachtere wezenstrekken, een droefgeestig en mijmerend voorkomen; zijne taal getuigde van eenige opvoeding. De vrouw, van welke ik gesproken heb, was de zijne; zij heette mariette. Nog naauwelijks tweeëntwintig jaren oud, had zij reeds het frissche der jeugd verloren. Het ontbrak hare trekken aan geene regelmatigheid, maar in hare blikken lag iets, dat valsch was. Omzigtige achterhoudendheid heerschte in hare manieren; elk harer woorden scheen zij af te wegen, als ware zij bewust, dat men haar gadesloeg, en vreesde zij, zich door dezelve te verraden. Ankerstaf, de andere wachter der vuurbaak, was een man van omtrent veertig jaren, ruw, gespierd, krachtig van geest en van wil. Ik bemerkte, dat hij aan moorwalden niet minder vrees dan haat inboezemde, en dat hij op mariette eene volstrekte heerschappij verworven had. Trotsch en hardnekkig, beval hij, in stede van zijnen meester te gehoorzamen, en was steeds gereed om tot de uiterste gewelddadigheid over te slaan.
Van waar mag toch wel, zoo dacht ik, die sombere wrok voortkomen, die tusschen ankerstaf en zijnen meester heerscht? Ik bespeurde weldra, dat zij zich onderling onophoudelijk bewaakten. Over dag verloren zij elkander niet uit het oog, en was de nacht gekomen, zoo espiedde hij, wiens beurt het was de zeelamp gade te slaan, (elke wacht duurde vijf uren) met naauwlettende zorg alle bewegingen van den ander. Moorwalden vooral kon zich niet bedwin-
{==408==} {>>pagina-aanduiding<<}
gen: nu eens ging hij met haastige schreden op en neder, dan weder stond hij plotseling stil aan het boveneind van den trap, die naar de kajuitkamer leidde, en luisterde met ingespannen gehoorkracht; vervolgens hervatte hij op nieuw zijne eenzame wandeling, binnensmonds woorden prevelende, die ik niet verstaan kon. Het gekrakeel werd met elken dag heviger. Eindelijk scheen moorwalden, door ankerstaf's geweldiger aard als verbluft, voor hem onder te doen; hij verviel in eene sombere zwaarmoedigheid, bleef geheele dagen op het dek, en liet ankerstaf met mariette in de kajuit alleen.
Ik leefde als gekerkerd in eene soort van gat, hetwelk mij tot verblijfplaats diende, en dat ik gewoonlijk eerst met het vallen van den avond verliet. Alsdan leunde ik op de verschansing en volgde met mijn oog het dansende schijnsel der vuurbaak, hetwelk tot in de verte op de golven tintelde. Somwijlen verbeeldde ik mij, het witte zeil van een vaartuig te zien, of het angstgeschrei van schipbreukelingen te hoohooren. Welk een toestand was de onze! Aan eene zandbank geketend, vermijd door allen, die zich in deze wateren waagden, onophoudelijk door de golven geslingerd, en echter niet van plaats veranderende, hadden wij noch de afwisseling eener zeereis, noch de hoop op het bereiken eener haven, noch de blijdschap, welke een gunstige wind den schepeling inboezemt. Alle afleiding, zelfs die van arbeid en gevaar, ontbrak ons; en hetgeen onze eenzaamheid nog ondragelijker maakte, was de onderlinge verbittering, waarvan ik het gezigt niet vermijden kon, was het gebrek aan ruimte, hetgeen ons op elkander drong, ons elkander nabij bragt, en ons steeds, als 't ware, tegenover elkander stelde.
Op zekeren avond, dat ik aan den voorsteven van het vaartuig zat te mijmeren, kwam moorwalden, die alleen op het dek was, zich naast mij nederzetten. Sedert eenigen tijd scheen hij mijn bijzijn te zoeken. Zijne meerdere zachtaardigheid en de onwaardige behandeling, welke hij van zijne vrouw en zijnen ondergeschikte verduren moest, hadden mij deelneming voor hem ingeboezemd. Op dit oogenblik toonde hij zich nog neerslagtiger dan gewoonlijk: met het hoofd op de borst zat hij langen tijd naast mij, zonder een woord te spreken, tot dat hij plotseling het hoofd in beide zijne handen verborg en bitter begon te schreijen.

{==409==} {>>pagina-aanduiding<<}

‘Wat scheelt er aan, moorwalden?’ vroeg ik. ‘Wat deert u?’ Maar hij antwoordde niet.
‘Spreek, bid ik u: wat is u gebeurd?’
‘Verloren! verloren!.... ik ben een verloren man!’
‘Hoe! verloren? wat beteekent dat? wat wilt gij daarmede zeggen?’
Doch hij bleef slechts roepen: ‘Verloren! verloren!’ Somwijlen mengden zich onder dezen uitroep de namen van ankerstaf en van mariette. Het was de eerste uitstorting eener lang verborgen boezemsmart. Allengskens werd hij bedaarder.
‘Vergeef mij; ik was mijne smart niet meer meester,’ zeide hij. ‘Gij ziet, wat hier voorvalt. Is het mogelijk, dat eene vrouw, die ik zoo geheel vertrouwde, voor welke ik zoo veel gedaan heb!.... Het is die afschuwelijke ankerstaf, die haar bedorven heeft, Mijnheer! Te voren leefden wij, zoo al niet gelukkig, ten minste gerust; hij moet tooverij te baat genomen hebben. - En hoor,’ voegde hij, na een oogenblik zwijgens, er bij, ‘hierbij zullen zij het niet laten: zij willen.... zij willen mij vermoorden!’
‘Ongelukkige! hoe kan zulk een denkbeeld bij u opkomen?’
‘Ja, zeg ik u; om het leven zullen zij mij brengen. Ziet gij niet, dat ik hun in den weg ben? Niets zullen zij ontzien, om zich van mij te ontslaan. Zie, Mijnheer, op dit oogenblik zitten zij met elkander te beraadslagen. Was er iemand in de nabijheid verborgen, zoo zou hij hooren, hoe zij van moord spreken.’
‘Maar, in dat geval, waarom vlugt gij dan niet en plaatst u onder de bescherming der wet?’
‘Vlugten! daartoe zullen zij mij den tijd niet laten; en daarenboven, dit vasteland is mij ontzegd. Denkt gij dan, dat ik mij vrijwillig in dezen waterkerker heb opgesloten? Neen, neen, ik boet er de overtredingen mijner jeugd. Ik was driftig, eerzuchtig, niet voor mij, maar voor haar; en in een oogenblik van onbezonnenheid..... Doch, wat raakt het, wat ik gedaan heb? Men heeft mij hierheen gebannen. Ik voel, dat ik er mijn leven zal eindigen. Zij zullen mij dooden. Dag en nacht roept eene inwendige stem mij dit toe, en ik lees het in hunne blikken.’
‘Gij moet u aan zulk een akelig voorgevoel niet overgeven. De eenzaamheid, waarin gij leeft, overspant uwe verbeelding. Wees een man; toon u standvastiger.’

{==410==} {>>pagina-aanduiding<<}

‘Ik leef hier niet eenzaam. Honderden van vaartuigen, uit alle landen en van alle grootte, zijn aan deze bank vergaan. De lijken der verongelukten dobberen onophoudelijk in den omtrek. Hoe menigmaal heb ik niet, des nachts, in den digten nevel, menschelijke gedaanten tusschen de golven zien waren! Wie waren die ontruste zielen? Wat deden zij op dat uur en op die plaats?.... God alleen weet het. Menigmaal ook heb ik stemmen uit de kolken der zee hooren opgaan. O! gij moet niet zeggen, dat ik eenzaam leef.’
‘Dit alles zijn bloote hersenschimmen. Roep uw verstand terug. De rampen, waarvan gij getuige geweest zijt, hebben u den geest verbijsterd.’
‘Gave God, dat ik daarvan alleen getuige geweest ware! O, zoo gij wist!..... Maar waarom zou ik het u niet zeggen? Misschien zult gij mij beklagen. Op zekeren nacht, - het was kort na ankerstaf's komst, - de wind woei geweldig; de lantaren boven aan de baak slingerde heen en weder; maar ik dacht aan storm noch lantaren. Met den voet op de bovenste trede van den trap, aarzelde ik nog om af te klimmen. Langen tijd streed ik met mijzelven. Eindelijk werd de verzoeking mij te sterk. Ik verliet mijn' post om mij van mijne eigene schande te overtuigen!’
‘En gij verrastet de schuldigen?’
‘Ik was bezig hen te beloeren, toen ankerstaf uit zijne hut trad, om zich bij zijne medepligtige, die op hem wachtte, te vervoegen. Ik greep hem aan, en eene vreeselijke worsteling begon. Terwijl wij, in elkanders armen geklemd, ons over den grond wentelden, had eene windvlaag de kwalijk verzorgde lantaren uitgebluscht. Kort daarop bulderde het noodschot van een schip. Dit was voor mij steeds een plegtig, een ontzettend sein; het bragt ons tot onszelven, en maakte een eind aan het gevecht, dat reeds met mijne nederlaag zoo goed als beslist was. Ik snelde naar het dek: ondanks den duister zag ik een groot vaartuig, hetwelk door den storm reddeloos geworden scheen, en door de golven naar de zandbank gestuwd werd. Rillende van schrik haastte ik mij de lantaren weder te ontsteken; te laat, zij verlichtte nog slechts eene schipbreuk, en toonde mij de zee, overdekt met stukken van het verbrijzelde wrak en met ongelukkigen, die verdronken! O, Mijnheer, welk een vreeselijk tooneel! Zulke kreten van wanhoop, waaraan doodsangst de schrikwekkendste uitdrukking bijzette! Zulk een zielverscheurend

{==411==} {>>pagina-aanduiding<<}
noodgeschreeuw, en geene mogelijkheid om te redden! In weinig tijds was alles voorbij; maar ik, ik zal dit schouwspel nimmer vergeten. Onophoudelijk hoor ik, zie ik, de ongelukkigen, die door mijne schuld verongelukt zijn.’
‘Ook in de nacht, toen ik den dood ontkwam, was de vuurbaak uitgegaan.’
‘Ik weet het. Ja, ja, het vergaan van uw schip komt op mijne zondenrekening, of liever op de hunne, want zij zijn aan alles schuld. Dien eigen nacht heb ik hen verrast. O, waarom heb ik hen met mijne handen niet kunnen verworgen!’
‘Gij hebt u voor 't minst gewroken.’
‘Wij vochten. Ik heb voor ankerstaf moeten onderdoen. Uwe schipbreuk scheidde ons; maar - hij heeft mij genade geschonken!’
‘En sedert?’
‘Sedert nemen zij de moeite niet meer om te veinzen.’
Ik wist niet, wat ik op zoodanig eene bekentenis moest antwoorden. Ik had echter diep medelijden met den ongelukkige, die onder zulk eene schande gebukt ging. Hij bemerkte, wat in mijn binnenste omging, en, na een oogenblik zwijgens, hernam hij: ‘Ik zie, dat gij mij beklaagt - misschien tevens veracht; maar wat wilt gij dat ik, doen zal? Aan mijzelven overgelaten, ver van alle hulp, ben ik in de magt van eenen booswicht. Hij legt het er thans op toe, om mij te tergen. Ik wachtte, om mij te wreken, dat er weder eene schuit van den wal kwam. Maar, ik heb een besluit genomen, hetwelk mij in uwe goede meening herstellen zal. Men zal mij niet langer straffeloos verguizen. Ziet gij,’ voegde hij er met een akeligen grimlach bij, ‘ziet gij dit mes? Binnen kort zullen wij weten, of ankerstaf altijd den spot met mij zal drijven. Bij God! ik dood hem, zoo hij mij niet voorkomt.’
Dit mij door moorwalden toevertrouwde voornemen,en de geestverhitting, waarin ik hem zag, bragten mij in de pijnlijkste ongerustheid. Het was klaar, een moordtooneel stond voor de deur. Moorwalden was een dier zwakke karakters, die, wanneer men ze op het uiterste drijft, tot de vreeselijkste bedrijven in staat zijn, en voor welke gewelddadigheid gemakkelijker is dan zielskracht. Ik poogde ankerstaf bevreesd te maken, door hem van ter zijde te waarschuwen op zijne hoede te zijn; maar, vol vertrouwen op

{==412==} {>>pagina-aanduiding<<}
zijne ligchamelijke sterkte en op hetgeen hij de lafhartigheid van den patroon noemde, ging hij voort met hem te trotseren.

(Het vervolg en slot in het andere No.)

Over de namen der Muzelmannen.

De Muzelman heeft geenen geslachtsnaam. Bij hen sterft, met den dood van den persoon, ook de naam, dien hij gevoerd heeft, en gaat niet op de kinderen over. Op den zevenden of achtsten dag na de geboorte ontvangt het kind eenen naam, en daarmede is gewoonlijk een familiefeest verbonden. Bij deze gelegenheid spreekt de vader of de grootvader een gebed over den jonggeborene uit, fluistert hem zijnen naam in het oor, en verkondigt dien daarna aan de omstanders. De bij de Muzelmannen voorkomende namen laten zich onder vier hoofdklassen, rangschikken, buiten welke er geene Muzelmansche namen zijn. In den eersten rang staan de namen der Patriarchen en Profeten, volgens muhammed's bevel: ‘Geeft uwen kinderen de namen der Profeten.’ Derhalve komen het menigvuldigst voor de namen: ib-rahim (abraham), ismaïl (ismaël), izzed (isaak), jacub (jakob), jussuf (joseph), mussa (mozes), aïssa (jezus), harun (aaron), daud (david), soliman (salomon), muhammed, hamed, mahmud (de drie namen van den Profeet, op Aarde, in den Hemel en in de Hel.) In de tweede plaats komen de namen van hen, die aan de bevestiging en voortplanting van den Islam gearbeid hebben, gelijk osman, omar, ali enz. De derde kathegorie omvat de namen die met abd (dienaar, dienstknecht) beginnen, zoo als abd-allah (dienstknecht Gods), abd-el-kader (dienstknecht des Almagtigen), abd-el-kerim (dienstknecht des grootmoedigen), abd-el-rhaman (dienstknecht des barmhartigen) enz., betrekking hebbende op de meeste der negentig, door de navolgers van muhammed onderscheiden wordende eigenschappen van God. De vierde Klasse bevat de namen, die op din (Godsdienst, geloof) eindigen, zoo als
salah-ed-din (saladijn, hersteller des geloofs), meh-ed-din (navolger in het geloof, krair-en-din (heil des geloofs) enz. Hierbij voegen zich alleenlijk nog eenige weinige andere naamsoorten, als 1o. zekere zaamgestelde namen, gelijk hamed-el-abd enz.;

{==413==} {>>pagina-aanduiding<<}
2o. zulke namen, die bloote bijvoegelijke naamwoorden van eigenschappen zijn, als hassan (schoon) en de verkleiningswoordjes daarvan (hossein, hussein), hakem (magtig), said (gelukkig), reschid (regtvaardig), mustapha (Godgekozen). Om het verwisselen der menschen bij zoo vele gelijkluidende namen te voorkomen, worden hun somtijds bijnamen gegeven, doch deze hebben volstrekt niets overeenkomstigs met de Europesche geslachtsnamen, alzoo de zoon meestal eenen anderen bijnaam ontvangt. Nagenoeg al de bijnamen, wanneer zij geene hoedanigheidsaanduiding zijn, gelijk el-kebir (de groote), el-rekik (de magere), el-auwer (de eenoogige), beginnen met de lettergreep ben of ibn (zoon), waarop dan de naam van den vader volgt, of met bu (verkort voor abu, vader.) Somwijlen laat de vader den te voren door hem gevoerden bijnaam varen, en neemt er eenen aan, afgeleid van zijnen zoon of zijne dochter, gelijk abu-taleb (vader van taleb), abu-bekr (vader der maagd - zoo noemde zich muhammed's schoonvader, nadat hij hem zijne dochter tot vrouw gegeven had.) Ook de moeders volgen dit voorbeeld, en noemen zich dan, b.v., om-kaltum (moeder van kaltum), om-habiba (moeder van habiba) enz. Vrouwennamen worden doorgaans van eene eigenschap afgeleid, als saida (de gelukkige), sethira (de vruchtbare), lobna (de blanke), of ook lulu (de parel), sahra (de bloem).

De vreemde gast.

Eene ware Anecdote.

In een der voornaamste logementen van Frankfort aan den Main had zich, op zekeren avond, naar gewoonte, een gezelschap beschaafde en vrolijke lieden vereenigd. Het gesprek was zeer levendig, en won later nog meer in belangrijkheid, toen een welgekleede vreemdeling, dien men te voren in dit huis niet had aangetroffen, zich mede aan de open tafel plaatste, spoedig deelnam aan de lievelingsonderwerpen, over welke gekout werd, en, wanneer de gasten langzamerhand uitgeput waren, den ingesluimerden mededeelingsgeest door eene menigte anecdoten, geestige kluchten en aanlokkelijke nieuwigheden, gekruid door de behagelijkste voordragt, weder opwekte. Ieder was opgetogen over het wegslepende

{==414==} {>>pagina-aanduiding<<}
verhaaltalent van den vreemdeling. Ieder was er op uit, om hem hierover zijn genoegen te betuigen; en het ontbrak niet aan de welmeenendste verzoeken, om hem uit te noodigen van, ware het mogelijk, dit avondgezelschap meermalen met zijne tegenwoordigheid te vereeren. Slechts een der gasten - men noemde hem den Heer F. en hij behoorde eerst sinds eenige weken tot den kring - sloeg bijna geen acht op den allen zoo welgevalligen vreemdeling, keerde hem, zonder dat deze het scheen te bemerken, soms onbeleefd den rug toe, ja zag hem, wanneer hij meende, dat hij van hem niet gezien werd, met zeer verachtelijke en wrevelige blikken aan. Na eene wijle toevens beloofde de vreemde, vereerd met de schier eenstemmige en hartelijke uitnoodiging, den volgenden avond terug te zullen komen. Het gezelschap bleef nog eenigen tijd bijeen; en naauwelijks had de vreemdeling de eetzaal verlaten, of de Heer F., die zulk een zigtbaar misnoegen over de opname van dat lid had aan den dag gelegd, haastte zich, de loftuitingen, welke alreeds ter gunste des vreemdelings werden aangeheven, te doen bedaren.
‘Mijne Heeren!’ zeide hij, ‘eer gij, door eenen, ja, aardigen gezelschapstoon om den tuin geleid, u in loftuitingen over dien onbekende uitputten gaat, zoude het toch, mijns bedunkens, niet kwaad zijn, eerst eens te onderzoeken, wat men dan toch wel van dien man te houden hebbe?’
‘Wat raakt ons dat?’ riepen eenige gasten. ‘Hij is een alleraardigst man in gezelschap; en wat behoeft men verdere aanbeveling voor eene open Table d'Hôte?’
‘Gij mogt, dunkt mij, toch wel tot andere gedachten komen,’ ging de ontevreden Heer F. voort.
‘Wel nu, hij zal toch wel de duivel niet zijn?’
‘Dat niet. Wel kan ik u zeggen, dat gij daar zoo even de eer hadt, u door den scherpregter van Mainz te laten onderhouden.’
Een kreet van verbazing ging uit den mond van het gansche gezelschap op.
‘Wel verduiveld!’ zeide een dik Heer, ‘dat is mij toch een weinigje te kras! en al ware hij het middelpunt van allen goeden gezelschapstoon, zoo wil ik toch niet langer in zijn gezelschap wezen.’
‘En ik niet - en ik niet!’ riepen toestemmend de meeste gasten.

{==415==} {>>pagina-aanduiding<<}

‘Het is onbeschaamd van zulk een mensch, om zich in een fatsoenlijk gezelschap in te dringen - philosofeerde de Heer F. Hij mag een eerlijk man zijn, maar hij moest toch zijn' stand in aanmerking nemen, en geene lieden verschalken, zoodat ze hem, door onbekendheid met zijn beroep, welgevallig in hunnen kring opnemen.’
De uitslag was, dat het gansche gezelschap den Heere F. opregtelijk dank betuigde, van door deze inlichting hunne aanstaande nadere zamenkomst met dezen vreemdeling voorgekomen te hebben; en het gevolg, dat de binnengeroepen kastelein de noodige aanwijzing ontving, om den vreemdeling, in geval hij den volgenden avond mogt wederkomen, des noods met opgave der reden, volstrekt den toegang tot de eetzaal te weigeren.’
De onthutste waard beloofde het met de plegtigste verzekeringen, en bekwam werkelijk den volgenden avond de gelegenheid, om zijne belofte na te komen, want de vreemde kwam juist op den tijd van de avond-Table d'Hôte te huis. Gelukkig schoof hem de op zijne komst loerende waard nog op zijde, eer hij den voet over den dorpel van de eetzaal gezet had, en met eene mengeling van kasteleins-onderdanigheid en brutaliteit verklaarde hij aan den vreemdeling, dat hij, naar den eenstemmigen wil van het gezelschap, hem voortaan niet meer aan de Table d'Hôte mogt toelaten, daar, na zijn vertrek op gisteren avond, zijn ambt van scherpregter was bekend geworden.
De vreemdeling scheen in het eerst een weinig bedremmeld, doch herstelde zich spoedig, en meende, dat eene open tafel niet, even als een tournooispel, aan ridderlijke formaliteiten onderhevig was, waar alleen bevoegde Ridders mogten worden toegelaten: doch het deed hem leed, buiten zijn toedoen, het gezelschap in schrik en verlegenheid gebragt te hebben. ‘Ik beloof,’ eindigde hij, ‘voortaan het gezelschap niet meer door mijne tegenwoordigheid te verontrusten; alleen, ik kan dit huis niet verlaten; vóór en aleer ik persoonlijk de gasten verschooning gevraagd en dezelve ontvangen heb.’
De waard maakte, wel is waar, eenige zwarigheden; doch bij nadere overweging kwam hem dat verzoek toch te billijk en te bescheiden voor, dan dat hij hetzelve niet zoude pogen in te willigen. Hij vroeg de toestemming aan de reeds zich in de zaal bevindende leden, en elk geloofde, ofschoon de

{==416==} {>>pagina-aanduiding<<}
Heer F. er hevig tegen stemde, den vreemdeling, of liever zichzelven, deze voldoening schuldig te zijn.
Van den waard begeleid, trad de vreemdeling in de zaal. Zijn inkomen baarde eenige verlegenheid; hij echter groette zeer beleefd. ‘Ik kom,’ zeide hij, ‘alleen met het oogmerk, om het geëerde gezelschap opregtelijk verschooning te vragen. Toen ik mij gisteren hier in dezen kring mengde, geschiedde zulks volstrekt niet met eenig boos opzet of uit gebrek aan achting; maar uwe wijze van zien over de waarde en de strekking van het gezellig verkeer strookte zeer met de mijne, en ik poogde dus van mijne zijde ook iets toe te brengen tot veraangenaming van den kring, die mij zoo heuschelijk wilde aanhooren. Het zal niet weder gebeuren; en hiermede, mijne Heeren, uw ootmoedige dienaar!’
Hij keerde zich om, om heen te gaan, doch bleef, alsof hem nog iets te binnen schoot, aan de deur staan.
‘Een woord nog zij mij vergund. Er ligt mij aan gelegen, te weten, wie van het gezelschap mij en mijnen stand herkend en ontdekt heeft.’
Algemeen stilzwijgen. De Heer F. zat met een verschrikt gelaat op zijn bord te kijken.
‘Gij zwijgt, mijne Heeren!’ voer de vreemdeling voort. ‘Goed, dan zal ik het u zeggen. Van het gansche gezelschap kan niemand mij gekend of verraden hebben, dan gindsche Mijnheer F., en deze Heer heeft allezins reden, zich mijner te herinneren, want het is slechts vier weken geleden, dat ik te Mainz de eer had, dien knaap te doen brandmerken.’
Allen vlogen vol verontwaardiging van hunne zitplaatsen op. De Heer F. zonk, als verpletterd, weêr in zijnen stoel neder.
De vreemdeling bleef zeer bedaard staan. ‘Ik kon het geeerde gezelschap zeer gemakkelijk de nadere bewijzen leveren,’ voegde hij de aanwezigen toe; ‘maar de geheele houding van den Heer F. in dit oogenblik zal wel de beste getuigenis zijn voor de waarheid van het door mij aangevoerde. Het zij mij dus alleen nog vergund te vragen: wat voor u, mijne Heeren, bedenkelijker is - het gezelschap van den scherpregter, of dat des gebrandmerkten?’
De Heer F. liet het gezelschap geen tijd, zich deswege te verklaren. Als van den donder getroffen, sprong hij van zijnen stoel op, en ijlde de zaal uit. De dikke Heer, die

{==417==} {>>pagina-aanduiding<<}
gisteren het voorstel tot uitwerping van den vreemdeling gedaan had, wierp hem zijnen achtergebleven hoed na, gelijktijdig den vreemde een' stoel aanbiedende, en hem, uit naam van het gezelschap, verzoekende hun gast te willen zijn. Hij maakte eenige verontschuldiging; doch, daar de leden er op bleven aandringen, nam hij de uitnoodiging aan, en weldra bragt zijne vrolijke luim den opgeruimden toon weder in het gezelschap, hetwelk later, zoo dikwerf hij zich in hetzelve bevond, hem met de meeste welwillendheid en belangstelling bejegende.




Treffende statistiek omtrent den levensduur, bepaaldelijk dien in Frankrijk.

De tafel van davillard, van 1815, nopens de sterfte in Frankrijk, levert de volgende uitkomst op.
Bevolking van een millioen kinderen, in hetzelfde tijdvak geboren:
Op den leeftijd van 20 jaren is niet meer dan de helft in leven	500,000 (*)
Op dien van 55 jaren	250,000
- - - 64 -	176,000
- - - 73 -	89,000
- - - 79 -	41,107
- - - 82 -	23,680

En zoo vervolgens, met zulk eene versnelling, dat, na verloop van 100 jaren, men slechts 207 personen telt, en na 109 één enkel mensch den palm der langlevendheid wegdraagt.
Nog sterker is de tabel, in 1837 door de stad Parijs gemeen gemaakt, welker bevolking gesteld wordt op 909,126 personen van de beide seksen. Immers, tot grondslag genomen zijnde, dat in gezegde jaar het getal der overledenen 26,575 is geweest, volgt daaruit, dat, een gelijk getal jaarlijks stervende, in weinig meer dan 34 jaren geheel Parijs zou uitgestorven zijn, bijaldien de vrouwen met onvruchtbaarheid bezocht werden!


{==418==} {>>pagina-aanduiding<<}

Abernethy's geestelijke overredingskracht.

In het Bartholomeus-gasthuis werd een lijder gebragt, die eene breuk had. De gewone geneeswijze werd aangewend, doch vruchteloos. Daar de teekenen ontrustender werden, stelde men den zieke voor, dat het raadzaam zijn zou, tot eene belangrijke heelkundige kunstbewerking over te gaan; maar hij weigerde volstrekt, zich daaraan te onderwerpen. Des anderen daags werd er over hem een consult gehouden, en de uitspraak der geneeskundigen was, dat, zoo de patiënt niet tot de operatie wilde overgaan, hij geen ander uitzigt had dan een' spoedigen dood. Desniettegenstaande bleef de man verklaren, dat hij veel liever sterven wilde, dan gedoogen, dat men zijn ligchaam met messen zou kerven. Reeds waren de heelmeesters met hunne handlangers op weg, om het gasthuis te verlaten, toen zij den Heer abernethy ontmoeteden, die, gevolgd door zijne leerlingen, juist bezig was zijnen rondgang te doen. Op zijne vraag het netelige geval hem voorgedragen zijnde, zeide hij: ‘Laat mij den man eens zien.’ Zich hierop bij zijn bed nedergezet hebbende, begon hij met hem het volgende gesprek: ‘Wel, vriendlief, kunt gij mij ook zeggen, wat al dat gerucht te beduiden heeft?’ - ‘Ja zeker; zij willen mij opereren; maar ik wil liever sterven, dan zoo iets ondergaan.’ - ‘Dat geloof ik wel, mijn goede man, en ik beklaag u van harte, dat de operatie noodig is. Gij wilt dus sterven; maar hebt gij al eens overlegd, wat er na uw' dood gebeuren zal? Dan volgt er een oordeel, waarin gij van al uwe daden rekenschap aan God zult moeten afleggen. God nu heeft in zijne goedheid ons heelmiddelen geschonken, welke te gebruiken, wanneer wij ze noodig hebben, een heilige pligt voor ons wordt. Wanneer gij dus weigert, de middelen te bezigen, welke God ons tot dat einde gegeven heeft, en die naar onze beste meening uw leven redden kunnen, maakt gij u aan het verlies daarvan schuldig, treedt als zelfmoordenaar voor Gods regterstoel, en moet
wegens deze zware zonde, even als wegens uwe overige overtredingen, het vonnis van uwen Schepper te gemoet zien.’ De man scheen door deze voorstelling levendig getroffen en zonk in een stil gepeins, waarop de Heer abernethy zeide: ‘Wij zullen u thans eenige oogenblikken alleen laten, opdat gij

{==419==} {>>pagina-aanduiding<<}
een besluit moogt kunnen nemen.’ Toen de redenaar terugkwam, zeî de patiënt met bedaarden ernst: Ik zal mij aan alles onderwerpen.’ De kunstbewerking geschiedde, en het leven van den man werd gered.

De Jeugd van eenen maarschalk.

Bonaparte ging te Valence voornamelijk om met montalivet, en des zondags bezochten zij te zamen den omtrek der stad. Menigmaal bleven zij eenen geruimen tijd toekijken naar een bal, hetwelk, voor een gering geld, onder den open hemel, door eenen kramer uit de stad gegeven werd, die zijnen ledigen tijd gebruikte, om aldus van zijne kennis in de muzijk partij te trekken. Deze vioolspeler was vroeger soldaat geweest, had zich, toen hij zijn afscheid bekomen had, te Valence nedergezet, was er getrouwd, en oefende er nu zijne dubbele kostwinning uit. Daar zijne vlijt echter, zelfs op deze wijs, niet toereikte, om het bestaan aan zijn huisgezin te verschaffen, trachtte hij ook nog de plaats van copiïst in een regeringsbureau te verkrijgen. Hier vonden hem de eerste vrijbataillons in het jaar 1790 en namen hem mede. - Deze gewezen soldaat, kramer, vioolspeler en copiïst was de naderhand zoo beroemd geworden Maarschalk victor, Hertog van Belluno.




Caarkeukens te Parijs, waar voor vijf Fransche sous (*) gegeten wordt.

Midden op de markt des Innocens, aan den voet der fontein, achter eene driedubbele rij van kramen, en onder eene menigte andere ooft-, groenten- en allerlei eetwaarverkoopers, hebben zich in de open lucht zes keukens gevestigd, van welke iedere onder het bestuur eener dame de la halle staat, welke door haren man of hare kinderen geholpen wordt. Eene tafel, met eenen berg van op elkander gestapelde borden van grof aardewerk bezet, eene mand vol houten lepels en ijzeren vorken, drie of vier banken, ontzaggelijke steeds kokende ketels, korven volbrood,

{==420==} {>>pagina-aanduiding<<}
maken de meubels en het materieel dezer gaarkeukens uit. Ketels en schotels zijn goed vertind, en alles is inderdaad uitstekend zindelijk. Vijf soorten van geregten staan ter beschikking van den gast, - wittebroods-, kool- en aardappelsoep, een mengelmoes van vleesch en groente, snijboonen en salade. Alles is goed en zuiver toebereid, en elke portie kost een' Franschen stuiver. Echter moet men in aanmerking nemen, dat de hoeveelheid in verhouding staat tot den prijs. Het volledige maal bestaat uit de genoemde vijf portiën te zamen. Evenwel kan men sommige derzelven doen verdubbelen en andere weglaten. Niettegenstaande het ongemeen geringe van den eetprijs, winnen de ondernemers op de spijs, die zij leveren, (behalve alleen op het brood) en betalen daarenboven hunne plaats op de markt. Het middagmaal, zelfs het volledige, duurt slechts vijf minuten. Sommigen der gasten staan; anderen zitten. De onophoudelijk door nieuw aankomenden weder aangevulde groepen bestaan uit zes, twaalf, zelfs twintig personen van beiderlei kunne en van alle jaren, doch meestal mans en grijsaards. Op de markt des Innocens zijn, gelijk wij zeiden, zes zulke gaarkeukens, en op andere plaatsen van Parijs, naar men zegt, nog tweemaal zoo veel. Dooreen gerekend bedraagt het getal der dischgenooten bij de eersten dagelijks ongeveer duizend personen.

Anecdote, rakende de uitwerking van den schrik.

In eene zijner lessen over de uitwerksels van den schrik (dus verhaalt de Heer audubon) deelde Dr. rush deze Anecdote mede, voorgevallen bij eene afdeeling van krijgslieden, geposteerd nabij de hoogten der Hudson's-rivier, in Noord-Amerika. Een goudgele arend (falco chrys. linn.) had zijn nest gebouwd in de holte eener rots, die over het water hing. Een soldaat deed zich een touw om de middel vastmaken, waaraan zijne kameraden hem nederlieten, ten einde hij tot aan het nest des adelaars konde afdalen. Daar werd hij eensklaps aangevallen door den woedenden vogel, die zijne jongen verdedigde. De onverschrokken soldaat trok nu zijn mes, het eenige wapen, dat hij bij zich had, en weerde daarmede, zoo goed hij konde, zijnen vijand af; maar, het lemmer zwaaijende, had hij het ongeluk van nagenoeg het touw door te snijden, dat nu begon zich verder te ontrollen. Zijne kameraden op den top der rots, zulks bemerkende, trokken hem zoo snel mogelijk naar boven, en verlosten hem gelukkiglijk uit zijnen ijselijken toestand, op het oogenblik dat hij niet anders dacht, dan dat hij in den afgrond zou nederstorten. Zoo geweldig werkte de invloed van den schrik op den, aldus tusschen leven en dood zwevenden soldaat, dat nog vóór den derden dag daarop volgende al zijn hoofdhaar grijs was geworden.


{==421==} {>>pagina-aanduiding<<}

Mengelwerk.

C.A. Agardh, over de verlichting der lagere volksklassen.

(Vervolg en slot van bl. 383.)

De beschaving, zoo zegt men namelijk, is een gevaarlijk, een ongelukkig geschenk voor hem, die haar ontvangt. Dat geluk en zedelijke en onschuldige gezindheid niet onvereenigbaar zijn met 's menschen onbeschaafden toestand, daarvan worden wij reeds overtuigd door de volksverhalen, die men overal aantreft, over eene gouden eeuw, eenen herderstijd, eenen aartsvaderlijken toestand, welke de beschaving der volken voorafging, niet strijdt met hunne geschiedenis, en bezongen wordt door hunne dichters. Reizigers hebben zulk een' toestand geprezen, gelijk die nog vóór korten tijd op de Zuidzee-eilanden werd aangetroffen, en groote schrijvers prijzen nog het leven der wilde volken, die door de Europesche beschaving in Amerika verdrongen worden. Wel zijn die natiën barbaren, en begaan daardoor wreedheden, welke den weekhartigen Europeaan doen ijzen; doch deze wreedheden zijn geene eigenlijke misdaden, geene handelingen, die met het bewustzijn van derzelver strafbaarheid gepleegd worden, maar zij worden door hen zelfs voor deugden gehouden, gelijk de Europeaan dapperheid voor eene deugd en het duël voor eenen pligt houdt. Van hunne daden is het egoïsmus volkomen uitgesloten. Zij handelen volgens eene algemeene wet, door hunne vaders voorgeschreven, en zonder betrekking op hun eigen persoonlijk belang. Dood en leven, verlies of voordeel, genot of ontbering komt nooit in berekening. De grondregel, om alleen te handelen uit achting voor regt, welken wij in Europa voor een ijdel ideaal houden, wordt bij hen verwezenlijkt. Gaan wij over tot de vraag aangaande hun geluk of ongeluk, dan schijnt zeker-
{==422==} {>>pagina-aanduiding<<}
lijk hun toestand in de schatting eens Europeërs ellendig en beklagenswaardig; maar kan een leven met regt beklagenswaardig genoemd worden, 't geen men niet verruilen wil tegen den pronk van het
Europesche leven, en 't geen men zelfs, bij vergelijking met den gelukkigsten beschaafden Staat in de wereld, met den Noord-Amerikaanschen, daarboven de voorkeur geeft? Is een volk beklagenswaardig, in welks flora men de Europesche planten niet vindt, die armoede en kommer en verdriet, verzadiging en afkeer van het leven, en wanhoop worden genoemd?
Vergelijkt men hiermede het beschaafde leven, welk eene schrikkelijke tegenstelling! Is niet de menschelijke ellende eene getrouwe volgster van de beschaving? Welk eene menigte nieuwe vormen daarvan, die den wilde onbekend zijn, volgen haar op de hielen! Welk een vervaarlijke nood, welke schrikkelijke gebreken, welke bittere zorgen, welke gewetensangsten, welke een tegenzin in het leven heeft niet den beschaafden Staat ingenomen! En als een van deze booze geesten is uitgedreven, gaat hij dan niet heen, en haalt van zijn huis zeven anderen, en keert tot het ledige en met bezems gekeerde en versierde menschenhart terug, om aldaar woningen op te slaan?
Is de uiterlijke glans, waarmede de beschaving de zamenleving verguldt, wel eene toereikende vergoeding voor deze ellende onder zoo vele gedaanten? Is de glans, de overvloed, de gemakkelijkheid des levens, welke slechts genot voor de zinnen verschaft, wel een troost voor den treurenden geest?
Even weinig als in den Staat, schijnt ook in zedelijk opzigt de mensch door de beschaving gewonnen te hebben. Men behoeft geene vorige tijden aan te halen, noch te herinneren aan het tijdperk van augustus, toen het zedebederf gelijken tred hield met de beschaving. Men kan zich enkel tot het tegenwoordige bepalen. De klagt over het toenemende egoïsmus, waardoor zich elkeen tot het middelpunt der menschheid maakt, of, gelijk het met een' anderen naam genoemd wordt, over het materialismus, waardoor men aan de eischen der zinnelijkheid de hoogste

{==423==} {>>pagina-aanduiding<<}
plaats inruimt, klinkt van het eene eind van Europa tot het andere. Men behoeft rousseau niet aan te halen. De teekening van zedelijke verdorvenheid en van den voortgang der ondeugd maakt den grondtrek uit in de schildering des gewonen levens, die ons in de schriften der voornaamste zedeschilders van groote volken, in die van byron, sue en balzac gegeven wordt; welke Schrijvers niet slechts de kleuren, maar zelfs de trekken en karakters in hunne teekening uit de hedendaagsche zamenleving en den dagelijkschen omgang ontleenen en de beschaving in alle hare spiervezels oplossen, als waren zij nieuwe physiologen het menschelijk hart levend ontledende, bloedende onder hunne handen en kloppende onder hun mes; terwijl cooper en walter scott, om zuiverder zeden en de overwinning der deugd te malen, hunne lezers ver weg moeten voeren, hetzij naar de wildernissen van Amerika, of naar verloopene tijden.
Zoude men zulk eene beschaving aan onze lagere volksstanden willen aanbieden? Zal de schemering, waarin men ze daardoor verplaatst, voor hunne zedelijke veredeling weldadiger zijn, dan de volle glans van het licht is, hetwelk thans de hoogere standen bestraalt? Zullen zij zich van de vruchten der beschaving niet veeleer de vermeerderde gemakken des levens, dan de voorwaarts strevende ontwikkeling van den geest, toeëigenen? Overal zien wij de ergste misdrijven gepleegd worden door hen uit de lagere standen, die eene zekere grootere cultuur, verder uitgestrekte begrippen en allerlei halve kundigheden bekomen hebben. De galeislaven in Frankrijk, de gedeporteerden in Engeland, de correctionele gevangenen in andere landen, zijn gewoonlijk juist zulke uit den hoop voor den dag gekomene, maar slechts weinig boven denzelven in verstandelijke vorming verhevene menschen.
Deze zijn de beide gewigtigste tegenwerpingen, welke tegen de uitbreiding der beschaving gemaakt worden. Zouden zij eenigen grond van werkelijkheid hebben? Zou het inderdaad mogelijk zijn, dat zulk eene tegenstrijdigheid liggen kan in het plan voor de ontwikkeling van het men-
{==424==} {>>pagina-aanduiding<<}
schelijk geslacht? Zou van den eenen kant deze ontwikkeling zelve 's menschen wezen kunnen uitmaken en de voorwaarde zijn, om zijne bestemming te bereiken, en van eenen anderen kant slechts een zedelijk verderf en eene toenemende ellende in zich sluiten? Zou hij bestemd zijn, om zijne loopbaan te beginnen met zich van de ruwe zinnelijkheid vrij te maken, en haar te besluiten met zich aan de verfijnde zinnelijkheid te onderwerpen?
Er moet ongetwijfeld eene oplossing gevonden worden van die tegenstrijdigheden, een uitgang uit dezen doolhof van verbijsterende meenigen. Welke is die oplossing, die uitgang?
De beschuldiging van toenemend egoïsmus en materialismus in de beschaafde Staten kan geenszins geloochend worden; noch ook, dat deze al de gevolgen kon na zich slepen of begunstigen, welke wij boven hebben geschetst. Maar zulk eene egoïstische verandering in denkwijze is geheel verschillend in verschillende landen; en het is daarom ook verkeerd, in het algemeen over beschaving te spreken, daar men slechts behoorde te spreken over die van eenig volk; het is verkeerd, aan de beschaving gevolgen toe te schrijven, die mogelijk alleen aan zekere betrekkingen van den Staat zijn te wijten. Ik zal eenige van die betrekkingen noemen.
De eerste grondregel voor elken Staat is, dat de Staat niet voor elk medeburger het afzonderlijk doel, maar het gemeenschappelijke voor allen uitmaakt. Dit laatste, of dit gemeenschappelijke doel, is een idee, hetwelk de volken zelve met het woord Vaderland uitdrukken, en hetwelk ondersteund wordt door een afzonderlijk natuurlijk gevoel, hetwelk wij vaderlandsliefde of nationaliteit noemen. Deze grondstelling is alzoo niet bloot eene bespiegeling, eene vooronderstelling, maar eene door de Voorzienigheid zelve vastgestelde inrigting tot behoud der volken. Overal, waar deze grondstelling niet alle betrekkingen van den Staat doordringt, overal, waar het individuéle als staatsdoel te voorschijn treedt, moeten natuurlijkerwijze de individu's zelve nog meer zich geregtigd achten om het meest

{==425==} {>>pagina-aanduiding<<}
te gelden, en het egoïsmus moet, in plaats van nationaliteit, het beginsel van den Staat worden.
De Staat heeft, behalve dit eigen doel, 't geen tegen of boven dat der individu's gesteld is, nog een ander, namelijk de veredeling der menschheid of de bereiking van hare bestemming door Godsdienst en rede. Wanneer dit niet de hoogste plaats inneemt in alle betrekkingen en inrigtingen van den Staat, wanneer het aan toevalligheid of aan elks bijzonder inzigt wordt overgelaten, dan wordt het, als verwijderd doel, voor de naaste behoefte van het individu achtergesteld en aan egoïsmus prijs gegeven. Overal alzoo, waar de godsdienstige zin der natie niet bewaard wordt te gelijk met den voortgang in beschaving en levensveraangenaming, moeten zich verschijnsels vertoonen van dien onbegrensden lust voor zinnelijk genot, hetwelk den grond uitmaakt van de verbastering des tijds, of van datgene, 't welk gemeenlijk materialismus genoemd wordt.
De Staat of het Vaderland is niets anders dan eene school, een opvoedingsgesticht voor de volken. Juist omdat de menschheid, even als het kind, tot einddoel heeft, om zich onophoudelijk te ontwikkelen, moet zij ook hare opvoedingsschool hebben, even als het kind. Het is even ongerijmd, te zeggen, dat de Staat voor dat doel niet noodig is, als te beweren, dat een kind zichzelf kan opvoeden. De Staat kan dat doel nooit uit het oog verliezen, zonder vroeger of later zijne eigene ontbinding te bewerken. Maar nu is de voortgang of ontwikkeling der menschheid tweeledig, geestelijk en ligchamelijk, zoo als in het voorafgaande is aangeduid. De Staat, als de hoogste aardsche beschermer van het menschelijk geslacht, moet aan beiden zijne zorg besteden. Overal, waar dit niet geschiedt, waar het stoffelijke alleen het onderwerp zijner zorgen is, of het geestelijke slechts als ondergeschikt aan het ligchamelijke in bescherming wordt genomen, moet het materialismus noodwendig zich in alle betrekkingen van den Staat indringen. Op de velden groeit het gras zonder verplegen, maar het zaad op den akker moet uitgestrooid, gereinigd, verzorgd worden. Zoo is het met het ligcha-
{==426==} {>>pagina-aanduiding<<}
melijke en het geestelijke. Het ligchamelijke is voor 's menschen dierlijke natuur, wat het gras voor het vee is; de veldvruchten zijn voor den mensch, wat het geestelijke voor zijne hoogere natuur is.
De tijdsgelegenheid vergunt mij niet, deze stof wijdloopiger te behandelen. 't Geen ik heb aangevoerd, moge voldoende zijn, ten einde aan te toonen, dat de verkeerde rigting, die zich thans tot een bovendrijvend materialismus aan den dag legt, geenszins toegeschreven moet worden aan de beschaving zelve, maar aan verschillende verhoudingen in den Staat, welke de eerste grondslagen en voorwaarden van den Staat ondermijnen.
Mij blijft nog overig, het behandelde aan te wenden op de vraag onzer tegenwoordige zamenkomst, aangaande de gevolgen van de verlichting der lagere standen.
Dat de mogelijkheid eener gevaarlijke stelling van den arbeidenden stand in betrekking tot den Staat in het geheel en tot de hoogere standen in het bijzonder van niets anders afhangt, dan van de gebrekkige organisatie van den Staat zelven, maar geenszins van eene toenemende verlichting en beschaving op zichzelve, en dat deze alzoo voor een' zoodanigen stand mogelijk is, zonder tot deszelfs oplossing te geleiden, was de stelling, die hier betoogd moest worden. In plaats van dit bewijs uit algemeene gronden af te leiden, hetwelk een thans te uitgestrekt en welligt mijne krachten te boven gaand onderzoek vereischen zou, zal ik dit betoog langs eenen anderen, ons thans ook naderen weg pogen te bewerken, met verwijzing namelijk naar een land, waar de inrigting van den Staat zoodanig is, dat de verlichting der arbeidende klasse geenszins gevaarlijk voor den Staat kan worden, of de oplossing van die klasse zelve aanbrengen. Dit land is ons eigen.
De arbeidende klasse in ons land is uitgegaan en gaat nog uit van onzen boerenstand (*); eene inrigting, die, onder alle landen van Europa, aan Zweden alleen eigen is. Deze boerenstand, zoo als die volgens 's lands wetten

{==427==} {>>pagina-aanduiding<<}
bestaat, maakt een middellid tusschen de arbeidende en de middelklasse uit en verbindt beiden. Hij is zelf een arbeidende stand, en tegelijk eene klasse van zelfstandige, gezetene, tamelijk vermogende medeburgers. En deze aartsvaderlijke inrigting maakt, naar mijne gedachte, niet alleen het grootste sieraad van Zweden's staatsgebouw, maar ook den sterksten waarborg van deszelfs duurzaamheid uit.
Van overoude tijden af was Zweden's grond, met weinige uitzonderingen, tusschen verschillende eigenaars of gebruikers (daar de Staat zelf als grondbezitter kan beschouwd worden) verdeeld, in zoo groote deelen of hoeven (*), dat deze daarvan onbekommerd leven konden, doch niet zonder zelve deel te nemen in den arbeid, en ook daarbij geen ander bedrijf konden uitoefenen. Deze grondeigenaars zijn thans de Zweedsche boeren. Om in de regten van den boerenstand te blijven deelen, moeten zij die onafhankelijkheid bewaren, en nooit ander bedrijf uitgeoefend hebben. Een gevolg hiervan is, zoo al niet de wet, dan toch het gebruik, dat de oudste zoon het vaderlijk landgoed erft; terwijl daarentegen de overige kinderen in den eigenlijken arbeidenden stand overgaan.
In den landbouw ligt niets vernederends. Er bestaat dan ook geene vrees, dat de boerenstand door meerdere verlichting dezen arbeid voor lastig zal houden of er wederzin tegen opvatten. Integendeel zal de boerenstand, in waarheid verlicht, door zijnen beteren toestand in Zweden dan in andere landen, daardoor liefde voor zijn bedrijf en de begeerte erlangen, om de verbeteringen, die latere tijden aanbieden, daarop toe te passen.
Eveneens als de boerenstand van den eenen kant zoo digt bij de arbeidende klasse in Zweden staat, dat hij beschouwd kan worden daarvan het hoogste gedeelte uit te maken, is hij aan den anderen kant niet afgescheiden van aandeel in de hoogere aangelegenheden des vaderlands, zelfs niet van een' grooter en gewigtiger invloed op de-
{==428==} {>>pagina-aanduiding<<}
zelve. Deze stand maakt het eigenlijke conservative gedeelte in onze staatshuishouding uit, door zijne erkende karaktertrekken van niet onbedachtzaam nieuwigheden aan te nemen en met liefde en trouw aan den Koning verbonden te zijn. Voeg er bij eene gehechtheid aan den Zweedschen grond, omdat het vaderlijk erfgoed, volgens de aloude inrigtingen, van zoon tot zoon tot in de verste nakomelingschap overgaat. Behoedzaamheid, trouw jegens den Koning, en eene liefde voor het Vaderland, die niet uit bespiegeling of dichterlijke geestdrift, maar uit de verhouding der burgers tot den Staat ontspringt, deze zijn in het algemeen de drie elementen van eenen conservativen burgerstand. In andere landen is een conservative stand slechts daarom aan het bestaande gehecht, omdat hij er zijnen voorrang en regten door behouden wil, en wordt dus een voorwerp van de afgunst der lagere standen. Alle de bewegingen, die in andere landen door de boven aangeduide afzondering tusschen de hoogere en lagere standen te vreezen zijn, worden alzoo van dezen kant voorgekomen.
Uit deze merkwaardige inrigting wordt zeer natuurlijk de bijzonderheid in den Zweedschen regeringsvorm verklaard, dat de boerenstand een rijksstand uitmaakt en met den voornaamsten stand een gelijk aandeel in de wetgevende magt heeft. Voor buitenlanders, en veelligt voor menigeen in ons eigen land, die het denkbeeld niet doorzien, hetwelk aan Zweden's staatsgebouw ten grondslag ligt, is het, zoo niet ongerijmd, ten minste onverklaarbaar, dat de laagste klasse tot een' rijksstand verheven wordt, terwijl zulks evenwel een noodwendige schalm is in eene geheele keten van betrekkingen.
Op deze wijze geniet de Zweedsche boer, als wetgevend en politiek persoon, in zijnen grijzen rok hetzelfde aanzien als de gegaloneerde medeleden van den hoogsten stand. Het eene jaar ploegt hij zijnen grond en deelt zijnen enkelen maaltijd aan dezelfde tafel met zijne arbeiders, en het andere spreekt hij in de wetgevende vergadering, is de gast des Konings en zit aan met de voornaamsten des lands. Men bewondert in het nieuwe Europa eenen cincinnatus

{==429==} {>>pagina-aanduiding<<}
van het aloude Rome; deze overgang van den ploeg tot het landsbestuur is in Zweden eene staatsbepaling, eene grondwet.
Het aangevoerde moge genoeg zijn, om aan te toonen, welke de stelling van den Zweedschen boer is. Het vraagstuk, welks oplossing men in andere landen te vergeefs gezocht heeft, om de menschenwaarde bij den nederigsten stand van den Staat te bewaren, en tevens mogelijk te maken, dat daarin eene arbeidende klasse behouden blijve, is hier volkomen beantwoord. Het aartsvaderlijke leven, 't geen de geschiedenis schetst als een geheel voorbijgegaan tijdvak, in het blaauwe verschiet der Sagen schemerende, hetgeen dichters bezongen hebben in ideale schoonheid, als alleen in eene denkbeeldige wereld te huis behoorende, - dit patriarchale leven is in Zweden, ‘in dat land, aan hetwelk goedige Goden goud en zilver geweigerd hebben,’ (*) en alleen daar, eene werkelijkheid, eene waarheid, eene onder onze oogen voortdurende geschiedenis.
Ver van uitgesloten te zijn om in hoogere standen over te gaan, heeft de Zweedsche boer, door de inrigtingen van het onderwijs, dezen overgang steeds voor zich gemakkelijk en begunstigd gezien. Maar slechts gelukkige en ongewone natuurgaven hebben, over het algemeen, zich deze begunstiging ten nutte gemaakt. Zweden bezit dan ook boven andere landen vele merkwaardige en uitmuntende mannen, die van den boerenstand zijn uitgegaan. Zulks heeft echter noch hoogmoed van den eenen, noch afgunst van den anderen kant veroorzaakt. En terwijl men deze verheffingen tot hooger staat als uitzonderingen beschouwt, die slechts door bijzondere schikking der Voorzienigheid plaats kunnen hebben, blijft de boerenstand vrij van tegenzin of minachting voor zijnen eigenen op te vatten.
Beschouwen wij nog eenen kant van de betrekkingen des Zweedschen boerenstands. Het patriarchale daarin vertoont zich bijzonder in zijn huiselijk leven. De medeleden

{==430==} {>>pagina-aanduiding<<}
van zijn huis zijn verpligt bij elkander te wonen en televen. Ook de onderhoorigen nemen deel in den algemeenen omgang, en worden er als geslachtsbetrekkingen beschouwd, die alleen voor nadere verwantschap van kind of broeder achterstaan. Maar nu is het huiselijk leven de bron van alle burgerlijke deugden. Door het huiselijk leven begrijpt men eerst, wat vaderland is; daardoor alleen krijgt dat begrip vastheid, en gaat over tot gevoel, tot werkelijkheid. Gaat men niet van het huiselijke leven uit, dan is vaderlandsliefde niet alleen een vooroordeel, maar ook zedelijk onregtmatig. Want, zoodra ik van de algemeene grondstellingen der rede uitga, heeft de eene mensch geen meerder regt op mijne liefde dan de andere. Het is het menschengeslacht, hetwelk een wijsgeerig stelsel mij beveelt lief te hebben, en niet den landgenoot meer dan anderen. De natuur heeft eene andere wet gesticht; deze namelijk, dat men zijnen naasten moet liefhebben, en door hem en in hem het menschelijk geslacht. Nu wordt alles natuurlijk, en het geheele geslacht wordt vereenigd door eenen wonderbaren, alles omvattenden band. Het is met menschenliefde even als met kringen in het water, die zwakker worden, hoe meer zij van het middelpunt verwijderd zijn; maar geen grens kan hun ophouden aanwijzen. Het is rondom ons eigen hart, dat deze kringen het meest levendig, helder en bepaald zijn. Eerst dan, als men werkt of strijdt voor eene echtgenoot, of voor een kind of broeder of zuster, wordt de drijfveer daartoe meer, dan een afgetrokken begrip, een schoonklinkend woord, en eene algemeene stelling zonder inwendig gehalte. Het vaderland treedt daar in levende beelden voor ons op, en het lief te hebben wordt niet meer een pligt, maar het wordt eene tweede natuur, eene behoefte en vrije noodzakelijkheid. Hoe kan men ook gelooven, dat een eenstaand wezen dezelfde vaderlandsliefde hebben kan als hij, die door instellingen, welke van
voorouders op de kinderen overgaan, met den grond verbonden is? Hoe kan men gelooven, dat zoodanig iemand, losgerukt en vrijstaande of drijvende op de golven van willekeur, naar welk strand het ook zij, en die slechts

{==431==} {>>pagina-aanduiding<<}
voor zichzelven te zorgen heeft, zedelijke kracht en zedelijke waarde zal bereiken? Stel eenen Staat te zamen uit deze vrijstaande medeburgers, en bereken, wat er van vaderland en burgerdeugd worden zou!
Alle gebreken van onze nieuwe Staten kunnen worden afgeleid van het voorbijzien dezer grondstelling, van het ontbondene, koude en van zijne heiligheid beroofde familieleven, van het verminderen van huiselijk geluk en huiselijke deugden, van eene toenemende menigte van medeleden in den Staat, die buiten familiebetrekkingen zijn, van de uitbreiding van het koude, zelfzuchtige, de ijdelheid streelende omgangsleven, hetgeen de plaats van het familieleven inneemt. Alles, waarmede men de nieuwere beschaving beschuldigt, behoort aan deze rigting van de zamenleving te worden toegeschreven. Die koude egoïsten zonder hart onder de hoogere standen, welke men schetst als de voornaamste helden in onze hedendaagsche zedetafereelen, wat zijn zij, bij nadere beschouwing, anders dan zoodanigen, die het gevoel voor het innige, vertrouwelijke familieleven verloren hebben, hetwelk zij of als eenen last beschouwen, of alleen als een middel, om zich op zijne plaats staande te houden. En die misdadigers onder de lagere standen, dat schuim der maatschappijen, wier aantal steeds toeneemt en meer en meer vrees inboezemt, handelen niet zoo zeer uit verachting der wetten, als veeleer over het algemeen daardoor, dat zij, losgerukt van den band, die betrekkingen verbindt, op zichzelf staande wezens zijn.
Eveneens is het gesteld met de toenemende ellende, het zij die zich oppronke met de kleederpracht der groote wereld, het zij haar de lompen des bedelaars op de straten bedekke. Overal is het de verbroken band der gezinnen, overal heerschende gevoelens of zeden, die door de werking, welke zij langzamerhand op de wetten en inrigtingen uitoefenen, tot dit doel geleiden, of het zijn omgekeerd wetten en inrigtingen die op de zeden gewerkt en den band der maatschappij hebben opgelost. In een gezin, waar allen arbeiden voor het gemeenschappelijke huis, waar volkomene eenigheid en vertrouwelijkheid heerschen, kan in gewone tijden nood of on-
{==432==} {>>pagina-aanduiding<<}
geluk naauwelijks indringen. Over het dak van zulk een gezin regent uit den bewolkten hemel zegen neder, en door de vensters schiet de zon liefelijke stralen van vrede binnen; rust en kalmte breiden zich er met de schaduwen der duisterheid over uit. Wat zoekt daarentegen die ongelukkige, dien gij ontmoet? Geen brood, geene aalmoezen, geenen beschermer; neen, hij zoekt een' broeder, een' vader, eene moeder, een' vriend. Deze zijn menschelijke behoeften; het voedsel is slechts eene dierlijke behoefte; en is hij niet, hoe ellendig ook, boven alles een mensch? Vraag het hem, en gij zult het vernemen, dat hetgeen hem ontbreekt niets is, dan dat hij aan zijn lot overgelaten of verstooten, dat hij eenzaam op de aarde is!
Uit alles volgt alzoo, dat het familieleven de voorwaarde is voor alle zedelijkheid en alle geluk in de burgermaatschappij. Die Staat, welke het minst de losrukking daarvan begunstigt, het minst aanleiding geeft tot afscheiding, zulk een Staat is het, welke het digtst bij het ideaal komt, en het langst de oplossing en zedelijke verbastering wederstand biedt.
Dat het landleven, bij vele voordeelen, ook vooral de bevordering van huiselijkheid ten gevolge heeft, vereischt geen betoog. En de landman behoeft geene kundigheden, die meer schitterend dan voordeelig zijn; geene ingewikkelde en veelomvattende kennis, zoo als voor sommige ambten, of voor hoogere nijverheid en mededinging met andere volken, voor een' cosmopolitischen handel gevorderd worden. Zijne beschaving en verlichting is van eene mildere en ligtere soort, en voert spoediger haar loon met zich. Daarenboven is het gelukkige landleven van de kunst en poëzij niet uitgesloten, een der gewigtigste voordeelen der geestbeschaving. Integendeel, het is onder het volk, dat de dichtkunst haren eigenlijken wortel heeft, waar zij haren stam vormt en hare frissche bladeren uitbreidt, om ten laatste hare veelkleurige bloemen in het hoogere, meer kundigheden bezittende leven te doen pralen. Of zijn homerus, ossian, zijn de volkszangers, de Bar-
{==433==} {>>pagina-aanduiding<<}
den, de Troubadours, kinderen van het volk, geene poëten? - En muzijk? Heeft niet het volk ook zijne muzijk? Welk instrument is volmaakter, dan de menschelijke borst? - Maar waartoe meerder? Is in het landleven niet alles poëzij? is niet alles prozaïsch in het stadsleven? Op het land is poëzij eigenlijk te huis; zij ontspruit onder uwe voetstappen, straalt in de ochtendzon tegen, zweeft rond in het maanlicht, bliksemt in de donderwolken, suist in den wind, bruist in de golven, rust in de schaduw der hage, zingt en schatert van de takken der boomen, en bezielt alles, alles met haren adem. In de stad heeft men poëzij, als men dit alles nabootst of beschrijft.
Bij een zoodanig landleven kan geene zedeloosheid, geen materialismus, geen egoïsmus wortel slaan. Hetgeen de beschaving verleidends, verderfelijks, verstorends heeft, kan slechts daar het landleven besmetten, waar de maatschappij van de oorspronkelijke bestemming afwijkt. Doch eene bedenking tegen het door mij hier bijgebragte kan men, wel is waar, ontleenen van de ongelijke verhoudingen der steden, waarop zij niet toepasselijk zijn, en in welke men eveneens eene arbeidende klasse aantreft. Maar uit een zedekundig oogpunt moet men steden altijd anders beschouwen dan het land. Steden zijn verordend, om het overvloedige en schadelijke uit den inwendigen omloop weg te voeren; even als opene wonden, waar de slechte stof zich verzamelt en tot rijpheid gebragt wordt, om vervolgens uit het Staatsligchaam uitgevoerd te worden. Op het landleven kunnen daarom kleine steden nadeeliger invloed uitoefenen dan groote.
Doch er is eene andere tegenwerping, die in het algemeen tegen de verlichting der lagere volksklassen wordt ingebragt; dat halve verlichting erger is dan geene. Maar dit is eene van die algemeene stellingen, met welke men blijkbaar eene reeds gevallene zaak verdedigt. Verstaat men door eene halve verlichting eene lagere en meer beperkte, dan is alle verlichting eene halve, in vergelijking met een toekomstig tijdvak; dan was de verlichting van de veertiende eeuw half, in vergelijking met die der vijftiende, en de beschaving van ons eigen tijdvak is slechts half, in betrekking tot

{==434==} {>>pagina-aanduiding<<}
die eener naastvolgende eeuw. Maar aldus behoort men de volledigheid der verlichting niet te verstaan. Elke beschaving, alle verlichting is volledig, hoe laag of hoe hoog zij overigens zij, wanneer zij haren wortel in het verstand heeft en op enkele en heldere grondbeginselen steunt, diegene namelijk, welke de voorwaarden van alle zedelijkheid, van alle Godsdienst en van elke maatschappij zijn. Zelfs de grootste geleerdheid is eene halve geleerdheid, wanneer zij niet geheel in voeding opgenomen en in de levenssappen doorgedrongen is, wanneer zij alleen kennis is, wanneer zij in het begrip ongeveer zoo vervat is als in een boek, hetwelk van de overigen op zijne rij afgezonderd staat. Zoodanig kan ook de kennis zijn, die de jeugd der hoogere standen ontvangt, en die slechts geheugenwerk is, niet geschikt om zich in het verstand te vormen, met de geheele ziel te vereenigen, en zelfstandig en zonder dwang op te wassen. Datgeen, hetwelk onze vereeniging bij de lagere standen zoekt te bevorderen, is niet, dat bij hen eene menigte kundigheden worden opeengestapeld, maar dat de denkkracht bij hen uit den sluimer opgewekt worde, onderwerp en voedsel erlange, het heldere Noordsche verstand gevormd worde en onafhankelijk gemaakt van den dwang der meeningen van den dag en de verwarring van algemeene stellingen.
Op deze wijze heb ik mij de oplossing gedacht van eene der zwaarste, eene der ingewikkeldste vragen van onzen tijd. Onvermogend, en ook door beperktheid van tijd en gelegenheid verhinderd, om de vraag volledig uit te werken in betrekking tot de verhoudingen der groote Staten, die door zamenmenging van oud en nieuw zoo ingewikkeld zijn, heb ik haar slechts overgebragt op onzen eigenen grond, en van den kring der afgetrokkene bespiegeling tot het werkelijke leven, tot de inrigting van onzen Staat overgeplaatst. Hier bij ons - zoo kwam het mij voor - hier in het oude Noorden, hetwelk zoo dikwerf te voorschijn trad, wanneer de zaak der menschheid verloren scheen, is de groote bestemming van het menschelijke geslacht bewaard gebleven, althans wanneer wij zelve die willen bewaren.

{==435==} {>>pagina-aanduiding<<}
Onder de duisternis der middeleeuwen heerschte bij de pool het licht der letteren; even als het noorderlicht, hetwelk zijn schijnsel spreidt, terwijl nacht op het overige Europa rust. Nog oenmaal, zegt men, zal er eene middeleeuw wederkeeren, en in dit geval zal ook andermaal het edele en groote bij den mensch, dolende en vlugtende, zijne wijkplaats vinden in het hart van het Noorden.

De Vertaler meende, dat bovenstaande Verhandeling (Om de lägre Folkklassernas Upplysning. Stockholm, 1838) wel eene vertaling in het Nederduitsch verdiende, niet alleen om de onmiskenbare schoonheden van eenen oorspronkelijken en krachtigen stijl, zoodat hij zich zeer ongelukkig zou rekenen, zoo alle sporen daarvan in zijne overzetting verdwenen waren, maar vooral ook om het belangrijk onderwerp, hetwelk ook bij ons dikwijls de gemoederen verdeelt. Veranderingen heeft hij zich niet veroorloofd, ook daar niet, waar hij van den Schrijver in meening in enkele punten verschilde, maar wel eenige bekorting, en eenige weglating vooral in het laatste deel, hetwelk meer voor Zweden in 't bijzonder, dan voor de algemeene vraag, van belang scheen te zijn

-H-




Verhaal nopens het verongelukken van drie stoomschepen in Noord-Amerika.

(Medegedeeld door Kapitein marryat, in zijn Diary in America.)

Op Zondag, den 6 Mei 1837, (dus verhaalt een passagier aan boord van hetzelve) maakte het stoomschip Ben-Sherwood, Kapitein castleman, zich tot zijn vertrek van Nieuw-Orleans gereed, en de talrijke passagiers, welke het aan boord had, waren in volle gerustheid bezig, hunne inrigtingen tot eene reis te maken, die nog al van eenigen duur moest zijn. Hier waren jonge, bekoorlijke vrouwtjes bezig, hare goederen in de kajuit in orde te schikken; daar

{==436==} {>>pagina-aanduiding<<}
liepen kinderen vrolijk op het dek rond, en juichten, met de onbezorgdheid van hunnen leeftijd, over de beweging en het gedruisch, welke de toebereidselen tot het afvaren van een schip gewoonlijk verzellen; andere, die in de kajuit gehouden werden, liepen van tijd tot tijd naar de vensters, om te zien, wat er buiten gebeurde, het geklots van het water aan te staren, of met hunne oogen eenig ander vaartuig, dat voorbijvoer, te volgen. ‘Kijk, henri,’ riep een hunner, ‘daar komt de Lexington voorbij.’ - ‘Ik wenschte, dat ik er op was,’ antwoordde het aangesproken kind. Dit, zoo het scheen, nietsbeduidend en zonder bepaalde beteekenis gegeven antwoord zou thans tegenwoordig bijna voor een duister voorgevoel van het droevig lot, dat den Ben-Sherwood wachtte, gehouden kunnen worden. (*)
De kajuit, of dus liever de roef van den Ben-Sherwood, lag op het bovendek; zij was in evenredigheid van de breedte des vaartuigs vrij smal, vermits hetzelve, om den kunstterm te gebruiken, eigenlijk eene Tenesseeër katoenschuit was. Het voorkomen eener geladen katoenschuit moet hen, die daaraan niet gewoon zijn, verbazen: men laadt dezelve zoo overmatig, dat het dek zelf vol ligt, en dat er, om over hetzelve te gaan, niet anders overblijven dan naauwe gangen, ter wederzijde van welke katoenbalen opeengestapeld liggen. Een zoodanig ingerigt vaartuig kan van 1500 tot 2000 balen aan boord nemen.
Daar het jaargetijde nog niet vergevorderd en nog weinig stoombooten in de vaart waren, kreeg de Ben-Sherwood een aanmerkelijk getal passagiers aan boord, welke hij waarschijnlijk aan deze omstandigheid te danken had, want overigens was hij verre van het verkieslijkste vaartuig tot den overtogt te wezen, daar hij op de hier boven beschre-
{==437==} {>>pagina-aanduiding<<}
vene wijze beladen, daarbij log van bouw was, en verscheidene paarden en rijtuigen aan boord had.
De hemel was helder en onbewolkt en het weder zacht; honderden van aanschouwers verdrongen zich, om de boot te zien afvaren, om brieven mede te geven, of van vrienden afscheid te nemen. Ten tien ure eindelijk geraakte de Ben-Sherwood in beweging, eerst met de statige langzaamheid van eene voortroeijende zwaan, maar weldra, door zijn vermogend stoomwerktuig gedreven, doorkliefde hij pijlsnel het troebel water van den Missisippi, daarbij wolken van rook naar den hemel opzendende. Men spreke mij niet van de stoomvaartuigen van andere gewesten, vergeleken met onze Amerikaansche (*). Eene Missisippi-stoomboot van 700 ton, en met een werktuig voor die zwaarte berekend, is een wonderwerk der menschelijke kunstvlijt. Zie, hoe zij duizenden van mijlen, dwars door onbewoonde wildernissen, aflegt, en daarbij met eenen rivierstroom worstelt, welken geene andere kracht te boven zou kunnen komen; zie, hoe zij, met eenparigen gang, nu eens groenende beemden, dan dorre vlakten, dan weder onoverzienbare moerassen, waar alle leven schijnt op te houden, doorsnijdt, terwijl zij zelf in haren boezem alle beginselen van beweging en werkzaamheid medevoert!
In den avond van Dingsdag den 9 Mei, voer het stoomschip la Prairie den Ben-Sherwood bij Fort Adams voorbij, waar deze zich eenigen tijd had opgehouden. Daar verscheidene passagiers hunne spijt te kennen gaven, dat de Prairie vroeger dan zij aan de stad Natchez zou aankomen, verklaarde de Kapitein, dat hij dit niet zou dulden, en dat hij, het mogt kosten wat het wilde, op zijne beurt de Prairie zou voorbijvaren. Zoodra dus de zaken, om welke de Ben-Sherwood bij Fort Adams had aangelegd, haar beslag hadden, kreeg het volk bevel, om het vuur te versterken en zoo hard te stoken als mogelijk was. Men sloeg een brandewijnsvat open, en veroorloofde hun, er naar welgevallen uit te

{==438==} {>>pagina-aanduiding<<}
gebruiken: zoo als te verwachten was, werd van dit verlof misbruik gemaakt. Het was destijds elf ure 's avonds; de Kapitein begaf zich in zijne kajuit, waar hij zich in zijne kleederen te rust legde; een officier bleef wacht houden op dek.
Terwijl de boot den afstand van Fort Adams naar den mond van de Homochilta aflegde, geraakte het hout, dat voor de ketels gestapeld lag, herhaalde malen in brand, en werd telkens slechts onvolkomen gebluscht. (*)
Onder het pijlsnel voortschieten langs den oever (want in het opvaren der rivier houdt men zich zoo na mogelijk aan haren zoom, om buiten de werking van den stroom te blijven) riep een Neger, dat ons hout in brand stond. ‘Loop naar den duivel!’ was het antwoord; ‘bemoei u met uwe eigene zaken!’ - ‘O, Massa!’ hernam de Neger, ‘als gij niet oppast, zijt gij nog eer naar den duivel dan ik.’ Ondertusschen snelde het vaartuig al gedurig voort, stroomen rooks uitbrakende, en bij elken ommezwaai van het rad van het eene eind tot het ander trillende, zoo sterk was de drukking en zoo versneld de beweging. Het was omtrent een ure 's morgens; wij waren juist bezig, de bank, die dwars vóór den mond der Homochilta ligt, om te varen, toen een passagier, die op het dek het digtst bij den ketel was komen staan, eensklaps de vlam midden uit den houtstapel zag opschieten. Ook toen nog zou het, met eene volkomen bezadigde manschap, gemakkelijk geweest zijn den brand te blusschen; maar wat hielp de ijver van enkelen, wanneer alles hunne pogingen belemmerde? Dus, bij voorbeeld, wilde een passagier eene puts grijpen, om water te putten, en vond, dat ze vastgesloten was. Weinige oogenblikken waren genoeg, om het vuur op eene schrik-
{==439==} {>>pagina-aanduiding<<}
barende wijze te doen toenemen; toen de Kapitein naar boven snelde, vond hij het dek reeds in brand. In een oogenblik vloog de tijding van het gevaar, waarin wij waren, het schip rond, en het angstgeschreeuw, hetgeen uit de kajuit, in welke de vrouwen met de kinderen zich bevonden, opging, bewees, dat zij ook daar vernomen was. Vruchteloos poogde de stuurman den oever te bereiken; het schip was er toen twee (Engelsche) mijlen van verwijderd, en daar spoedig de touwen van het roer wegbrandden, dreef het vaartuig af, tot dat het, op eene bank stootende, er onbewegelijk zitten bleef.
In den eersten schrik hadden verscheidene personen de wijk genomen in de jol, die aan den achtersteven hing. Een passagier, min zelfzuchtig of moediger dan zij, poogde vruchteloos hen te bewegen, om dé booten aan de vrouwen over te laten; hij kreeg geen ander antwoord, dan dat een hunner zijn mes trok, en de touwen, die de jol aan het schip verbonden, lossneed: weinige oogenblikken daarna was het overladen bootje door de rivier verzwolgen, en van allen, die er in waren (twintig in getal) is naderhand niet een eenig wedergezien!
Men liet alstoen de tweede sloep te water, maar zij liep oogenblikkelijk vol en werd onbruikbaar. Een onheschrijfelijk tooneel van verwarring en schrik volgde op het verlies van deze onze laatste hoop: sommigen, en dit was het grootste getal, wierpen zich in de rivier, om aan de vlammen te ontsnappen; anderen liepen radeloos het schip op en neder; moeders, van hare kinderen omringd, smeekten om eene hulp, welke geene menschelijke magt haar verschaffen kon; zusters riepen om hare broeders, vrouwen om hare mans, en, met eene aandoenlijke zelfverzaking, ijverden de meeste slechts om hunne kinderen te redden. Van oogenblik tot oogenblik verkondigde het dof geluid, het welk de val van een ligchaam in het water veroorzaakt, dat die hoofdstof al weder een slagtoffer ontvangen had. Het angstig gillen der vrouwen en der kinderen; de verstikkende hitte, die allengskens geheel het schip vervulde; het gedruisch van het stoomwerktuig, hetwelk niemand bedacht geweest was te doen stilstaan, en dat,

{==440==} {>>pagina-aanduiding<<}
als om het kwaad nog gedurig aan te zetten, onophoudelijk blies; het pijnlijk gekerm der paarden, die, door het vernielend element bereikt, woedend in het rond sloegen, - alles werkte zaam, om een tooneel te vormen, hetwelk ik mijn leven lang niet vergeten zal! Dit vreeselijke half-uur, hetwelk tweehonderd menschelijke wezens de eeuwigheid inzond, is met onuitwischbare trekken in mijn geheugen gegrift; nu nog denk ik er den halven dag aan.
Ik was in het water gesprongen en zwom naar den oever, daarbij eene moeder met haar kind ondersteunende. Tweemaal zonk zij, en tweemaal gelukte het mij haar weder boven te brengen; maar weldra begaven mij mijne krachten; ik bezweek onder het dubbele gewigt. De moeder bemerkte het. ‘Red mijn kind!’ riep zij, en, mij loslatende, verdween zij onder de golven! Haar heldenmoed gaf mij nieuwe krachten, en na ongehoorden arbeid bereikte ik met mijnen kleinen last den oever. - Vóór dat dit nog gebeurde, had het schip zich van de bank, waarop het vastzat, losgewerkt, en zakte, als een ontzettende vuurklomp de rivier af. De ongelukkigen, welke het nog aan boord had, door de pijn verwonnen, wierpen zich in het water, waar de meesten verdwenen; weldra zweeg alle geschreeuw, en op het verwarde gedruisch, dat tot nog toe geheerscht had, volgde eene nog ontzettender stilte: 't was de stilte van het graf!
Ik zat, in doffe gevoelloosheid, aan den oever, toen eene stoomboot, de Columbus, in het gezigt kwam, op de plaats van het ongeluk aanhield, en eenige slagtoffers opvischte; eene tweede boot de Statesman, verscheen, en redde er nog anderen. Een derde vaartuig stoomde op, en naderde het brandende schip; ik dacht, dat het, zoo als de vorigen, hulp zou brengen, maar, na eenige woorden met den Columbus gewisseld te hebben, gaf deszelfs Kapitein bevel, den vroegeren koers te vervolgen. Het voer dus weg, en de golfslag, welken zijn gang te weeg bragt, verzwolg nog menig zwemmer, die zich misschien gered zou hebben!
Mijne handen waren zwaar gebrand, en het was de pijn, die mij weder tot mijzelven bragt. Het derven van mijne twee zusters en van mijn' broeder, welke mij gedurende de

{==441==} {>>pagina-aanduiding<<}
ramp uit het oog geraakt waren, stond plotseling, als met vlammenschrift, mij voor de ziel. Evenwel, schreijen kon ik niet; het was alsof de bron mijner tranen verdroogd was: zelfs het gevoel was in mij uitgebluscht; ik hoorde het kleine weesje, dat naast mij lag, schreeuwen, en ik sloeg geen acht op zijn geschrei. - Eensklaps schitterde een geweldig licht over de rivier, een dreunende slag volgde, en daarna was alles donker en stil!
Kapitein castleman heeft bij de ramp, naar ik meen, zijnen vader en een zijner kinderen verloren. - Misschien zal men achten, dat hij daardoor voor zijne onvoorzigtigheid genoeg gestraft is; ik denk het niet: op hem rustte de ambtspligt, voor de veiligheid der bij hem aan boord zijnde passagiers te waken; dien heiligen pligt heeft hij niet vervuld, en daardoor eene misdaad begaan, welker zwaarte niets verminderen kan. De bloedverwanten en vrienden van tweehonderd slagtoffers roepen om wraak. - Geve God, dat ik hem nimmer ontmoete!

‘Uit dit verhaal, (dus-spreekt de Redacteur van het dagblad, hetwelk deze mededeeling opnam) ziet men, dat het verongelukken van den Ben-Sherwood geheel en al aan de onberadenheid van den Kapitein te wijten is, die, het kostte wat het wilde, het schip la Prairie voorbij wilde varen. Deze soort van wedstrijd (welken de Engelschen en Amerikanen racing noemen) heeft reeds menigmaal de noodlottigste gevolgen gehad. - “Vreemd,” zegt, met betrekking hiertoe, Kapitein marryat, “moet het mijnen Lezeren voorkomen, dat men zich getroost, zoo groote gevaren te loopen voor een doel van zoo weinig aanbelang; maar ik kan uit eigene ondervinding verzekeren, dat deze daadzaak veel minder bevreemdend voorkomt aan hen, die zich in soortgelijke omstandigheden bevonden hebben. In het eerste oogenblik heeft de aandoening van vrees de overhand, en men zou de vernedering van de achterste te blijven verkiezen boven de gevaarlijke eer van het eerst aan te komen; maar, naar mate de

{==442==} {>>pagina-aanduiding<<}
jagt voortduurt, vatten de passagiers vuur, beginnen aan den strijd hartstogtelijk deel te nemen, en eindelijk ziet men de vreesachtigsten onder hen op de meest aan gevaar blootgestelde plaatsen staan, den Kapitein aanmoedigen en de stookers voortdrijven.” - Ik laat deze soort van verdediging voor rekening van marryat.
Het gedrag van den Stoombootskapitein, die voorbijvoer, zonder bij het brandende schip stil te houden, levert een nieuw en droevig bewijs, hoe weinig in Noord-Amerika menschenlevens geteld worden; die onverschilligheid vindt men er onder al de standen der maatschappij.
Toen ik de meren bevoer, is het mij ook eens gebeurd, dat op het schip, waar ik aan boord was, het brandhout bij den ketel vuur vatte; maar, daar het vaartuig onder een goed bestuur stond, zoo had dit toeval geen kwaad gevolg, en de beginnende brand werd bijna even snel gebluscht. Ook vermeld ik dit geval alleen, om daarbij eenen trek van zorgelooze ongevoeligheid in een' der matrozen aan te halen. De man heette dougherty. Hij lag gerust in zijne hangmat te slapen, toen een zijner kameraden komt aanloopen en hem toeroept: “Sta toch op; het hout is in brand geraakt!” - “Wel, dat wist ik al, vóór ik leggen ging,” hernam de slaper.’

(Het vervolg en slot hierna.)




Verordening tegen het mishandelen van dieren.

Kort geleden heeft de Vorst van Schwartzburg-Sondershausen eene voortreffelijke verordening met betrekking tot het mishandelen van dieren uitgevaardigd; zij verdient in haar geheel gekend te worden. Zie hier dezelve:
Gunther frederik karel, door Gods genade Vorst van Schwartzburg-Sonderhausen. Zoo ontegenzeggelijk als het is, dat een groot gedeelte van het dierenrijk bestemd werd, om den mensch in menigerlei zaken tot nut te strekken, en deze zich derhalve van de dieren op behoorlijke wijs tot zijne oogmerken bedienen mag, even zoo onverantwoordelijk en het gevoel van den zedelijk goeden mensch beleedigend is het, wanneer in onze dagen menigmaal nog hier en daar eene wreede behandeling der dieren plaats heeft, die beide

{==443==} {>>pagina-aanduiding<<}
den mensch onteert en de grenzen van zijn eigendomsregt te buiten gaat, derhalve niet gedoogd, maar integendeel verboden en gestraft behoort te worden. Het krachtdadigste middel, om zulk eene handelwijze te voorkomen, is onbetwistbaar ook in de opvoeding der jeugd en in het openbaar onderwijs gelegen; en ik noodig dus mijne Consistoriën uit, te zorgen, dat men zich in de scholen van mijn land bevlijtige, om de denkbeelden der jeugd over dit onderwerp naar eisch te louteren en te regt te brengen, haar met name door gepast onderrigt duidelijk te doen inzien, en haar in te prenten, dat de mensch wel de dieren en derzelver krachten tot zijn voordeel gebruiken, en hen tot dit oogmerk, of voor zoo ver zij hem gevaar of schade toebrengen, zelfs dooden mag, maar dat hij geen regt heeft, derzelver dood door noodelooze pijnigingen smartelijker te maken, of hen uit blooten moedwil van het leven te berooven, en dat het een door de menschelijkheid wel inzonderheid geboden pligt is, de huisdieren met zorgvuldigheid en sparing te behandelen, en dezelve niet - soms wel in half uitgehongerden toestand - door mishandelingen, tot overmatigen, met hunne krachten in geene evenredigheid staanden arbeid aan te drijven. Het is des te noodiger en heilzamer, aan de gemoederen der jeugd vroegtijdig hierom trent het gepaste gevoel in te boezemen, ten einde zij teruggehouden worde, door moedwillig kwellen en pijnigen der dieren, haar eigen hart te verharden, en daardoor haar gevoel ook voor het lijden der menschheid te verstompen. Ook aan ouders, voogden en onderwijzers vind ik mij hierom genoopt, bij dezen als eenen werkelijken pligt in te scherpen, dat zij uit al hun vermogen zorgen, dat dit doel, bij de aan hunne leiding en opzigt toevertrouwde jeugd, gemoedelijk in het oog gehouden en zooveel immer mogelijk bereikt worde. In verscheidene landen hebben zich maatschappijen gevormd, om deze, onze eeuw onteerende, mishandeling der dieren op verschillende wijzen te keer te
gaan; en met welgevallen zou ik vernemen, dat ook in mijn land zoodanig eene vereeniging tot stand kwame, waaraan ik alsdan volgaarne bescherming en alle mogelijke ondersteuning verleenen zou. Ten einde intusschen het kwellen der dieren ook door bepalingen te keer te gaan, vind ik mij genoopt, bij dezen het volgende te verordenen: Io. Dat elk, die een dier, hetzij hem in eigendom toebehoorende of niet, 1o. op eene ongebruikelijke en tevens meer dan noodig is pijnlijke wijze doodt, of 2o. aan

{==444==} {>>pagina-aanduiding<<}
hetzelve, zonder een volgens gebruik geoorloofd gerekend doel daarbij te hebben, lijden of smart veroorzaakt, 3o. of ook, zelfs bij zulk een geoorloofd doel, de smarten buiten noodzaak vermeerdert, 4o. die een dier, door onttrekking van het tot zijn bestaan vereischte voedsel of verzorging, kwelt, en 5o. die, tot bereiking zijner oogmerken, door wreede behandeling een dier noodzaakt, tegen deszelfs aard of boven deszelfs krachten, zijne krachten te overspannen, - aan diermishandeling schuldig geoordeeld, en met gevangenis, die tot zes weken gaan kan, of, naar bevind van zaken, met eene evenredige geldboete, gestraft zal worden. - II. De trap van boosaardigheid, die bij het plegen der daad tot drijfveer gestrekt heeft, of de zedelijke verdorvenheid, en de grootte der aan het dier toegebragte kwelling, moeten bij het bepalen der straf wel inzonderheid als maatstaf in acht genomen worden. - III. Bij herhaling van het misdrijf behooren, ten aanzien der verhooging van straf, de daaromtrent algemeen aangenomene beginselen van regtsoefening toegepast te worden. - IV. Ouders, voogden of werkbazen dergenen, die zich aan het mishandelen van dieren schuldig maken, moeten, wanneer zij van het misdrijf geweten en hetzelve niet hebben pogen te verhinderen, als deelhebbers aan het begaan daarvan vervolgd en gestraft worden. - V. De ontvangene strafgelden zullen in de kas der weesverzorging van het landdistrikt, waartoe het geval betrekking heeft, gestort worden. - Van mijne besturen verwacht ik, dat zij de vereischte maatregelen zullen nemen, ten einde de in het bovenstaande als strafbaar aangeduide handelingen in tijds ter aangifte en ter onderzoeking geraken, dat zij voor het nakomen dezer verordening zullen waken, en dezelve langs den gebruikelijken weg ter openbare kennis zullen brengen.

Gunther frederik karel,
Vorst van Schwartzburg-Sondershausen.
Sondershausen,
den 5 Maart 1840.

De drijvende vuurbaak.

(Vervolg en slot van bl. 412.)

Op deze wijs verliepen nog twee dagen. Onophoudelijk staarde ik naar alle punten van den horizont, in de hoop van

{==445==} {>>pagina-aanduiding<<}
eenig visschers vaartuig gewaar te worden, dat ons mogt naderen. Van wederzijden sloegen de partijen elkander gade. Op zekeren ochtend droeg moorwalden, die gedurende den nanacht gewaakt had, aan ankerstaf op, om, voor den volgenden avond, de lantaren-lampen gereed te maken. Deze scheen den hem gegeven last niet te willen hooren. Zijn loensche blik verkondigde opene rebellie. Moorwalden werd bleek.
‘Wat ik zeg,’ ging deze voort met eene stem, welke hij blijkbaar bedwong, ‘moet gedaan worden.’
‘Zoo, moet het? Welnu, doe het dan zelf.’
‘Gisteren heb ik het gedaan; toen was het mijne beurt; van daag is het de uwe.’
‘Van daag ben ik moê. Zij, die werken willen, mogen het doen.’
Hier sloop mariette de kamer binnen; hare tegenwoordigheid scheen ankerstaf's onbeschoftheid nog aan te prikkelen. Hij plaatste zich vlak voor moorwalden, en, hem met spottende blikken aanziende, zeide hij: ‘Ho! ho! wat is men van morgen boos! Nog naauwelijks een vlasbaard om de kin, en men praat reeds als een man!’
‘En als een man zal men zich doen gehoorzamen.’
‘Nu, dat willen wij eens zien.’
‘Zie het dan!’ En bij deze woorden gaf moorwalden, met al zijne kracht, ankerstaf eenen slag aan het hoofd. Ofschoon door het plotselinge van den aanval van zijn stuk gebragt, klemde de ander hem terstond in zijne armen. Ik schoot toe, om eenen strijd, die doodelijk worden kon, te voorkomen; maar, eer ik het nog doen kon, had de patroon zich uit de handen van zijnen vijand losgemaakt, zijn mes getrokken, en hem een' steek toegebragt, die slechts ten halve afgeweerd werd. Hij stond gereed dien te herhalen, toen ik hem greep en op het dek sleepte. Vervolgens ging ik beneden bij ankerstaf, die, op het gezigt van zijn bloed, brulde als een wild dier; doch op grond van mijne tijdige hulp, die hem waarschijnlijk het leven had gered, ontwrong ik hem eindelijk de belofte, dat hij moorwalden niet weder zou tergen.
Beide de mannen zagen elkander dien dag niet weder. Ankerstaf bragt dien geheel in zijn vertrekje door, waar mariette zijne wond, die niet zwaar was, kwam verbinden. Langen tijd prateden zij al fluisterende met elkander. Kwam

{==446==} {>>pagina-aanduiding<<}
ik hun te na, dan zwegen zij. Alleenlijk kon ik uit hunne gebaren oordeelen, dat het onderhoud met drift gevoerd werd. Mariette, verlegen en besluiteloos, scheen eenige bedenkingen te opperen, die door haren medestander met kracht bestreden werden. Trapswijze zag ik haar wijken voor het overwigt, hetwelk hij op haar oefende; waarna zij niet verder met elkander spraken.
Toen de avond gevallen was, klom ankerstaf op het dek, om bij de lantaren wacht te houden. Niet gerust omtrent hetgeen hij van zins mogt zijn, bleef ik bij hem. Wij wisselden geen woord. Hij stond tegen de verschansing te leunen; terwijl ik, aan den voet van den mast gezeten, naar het eentoonig geklots der golven luisterde.
Tegen middernacht nam moorwalden de wacht van ankerstaf over, die zich hierop naar beneden in zijne hut begaf. Ik hoorde hem naar bed gaan. Mariette was in haar eigen vertrek geweken. Diepe kalmte heerschte rondom ons. Voor dezen nacht gerustgesteld, door mijn vroeger waken en de aandoeningen van den dag vermoeid, sloot ook ik mij in mijn hokje op. Langen tijd kon ik den slaap niet vatten; eindelijk echter sluimerde ik in. Eerlang begonnen angstige droomen mij te kwellen; ik voelde mij als door de nachtmerrie gedrukt; het kwam mij voor, als hoorde ik boven mijn hoofd dreunende voetstappen, als vernam ik halfgesmoord geschreeuw. Eindelijk werden deze aandoeningen zoo levendig, dat zij mij wekten. Het was geene begoocheling; een angstkreet klonk mij in het oor.... toen nog een.... toen een derde. Ik spring op, vlieg mijn kamertje uit, en sta tegenover mariette, die mede op de been was en in heftige gemoedsbeweging scheen.
‘Mijn God, wat gebeurt er toch? Wat beteekent dit geschreeuw?’
‘Ik weet het niet,’ stamelde zij. ‘Welk geschreeuw meent gij?’
Zonder haar te antwoorden, vlieg ik den trap op: de deur, die naar het dek leidt, is gesloten. Ik wil haar openstooten; zij wijkt niet. Nog altijd hoor ik gekerm, dat gedurig zwakker wordt! Ik span al mijne krachten in; de deur springt eindelijk los, en wat zie ik op het dek? Ankerstaf - ankerstaf alleen!
Hij komt op mij toe. ‘Er is - een - groot ongeluk - gebeurd,’ zegt hij met afgebroken stem. ‘Moorwalden

{==447==} {>>pagina-aanduiding<<}
is in zee gevallen; - ja, in zee gevallen. Hij riep om hulp; ik ben toegeschoten. Ik zag, hoe hij zich aan een' kabel vasthield; maar, eer ik hem helpen kon, rukte eene golf hem weg. - Verstaat gij mij niet? Moorwalden is in zee gevallen.’
Hij zou nog lang naar antwoord hebben kunnen wachten; ijzing had mij sprakeloos gemaakt. Eindelijk herstelde ik mij.
‘En dat bloed! dat bloed daar aan uwe hand? riep ik.
Is bloed van moorwalden. Het touw, dat hij gevat had, is er vol van. Ook is mijne wond weder opengegaan. Voor den duivel! ik moet toch zien, dat ik het bloeden stelp.’
En met deze woorden ging hij naar beneden bij mariette, die terstond begon het schip van haar huichelend rouwgeklag te doen weêrgalmen.
Er was geen twijfel aan, eene gruweldaad, een moord was begaan geworden; maar hoe? met welke omstandigheden? Ik naderde het boord, en, mij over hetzelve henenbuigende, keek ik naar eenig spoor van den ongelukkigen moorwalden uit. O ijselijkheid! de planken, waarop mijne hand steunde, waren vol bloed! bloed kleefde aan boord en mast! een plas bloed lag voor mijne voeten.
Ik deinsde van schrik terug. Ik wilde mij verwijderen. De tegenwoordigheid zelfs der moordenaars was mij minder schrikkelijk, dan deze eenzaamheid en deze bloedsporen. Maar ik vond de luikdeur van binnen weder bevestigd. Was ik dan misschien ook veroordeeld het leven te laten, en raadpleegden de moordenaars thans veelligt over de wijze van mijnen dood. Wat begonnen? wat bedacht? hoe mij aan een schijnbaar onvermijdelijk lot onttrokken?.... Eensklaps verneem ik een dof geluid; ik zie toe: eene hand stak uit zee op langs den spiegel, en bewoog zich zwak en langzaam. Ik klauter over het boord, hecht mij aan touwen en kettingen, en, bijna tot op de oppervlakte der zee gedaald, zie ik een' man, die zich aan den kabel van den achtersteven vastklemt en met den dood worstelt. Het was moorwalden. Op het oogenblik dat ik hem grijpen wil, ontvangt het schip eenen stoot; de ongelukkige laat los, drijft nog een oogenblik, en zinkt. IJlings werp ik het eind van een touw, eenige planken, die mij voor de hand komen, in het water, hopende dat de verdrinkende die nog zou kunnen grijpen. Langen tijd bleef ik staren op de plaats, waar ik hem had zien verdwijnen: ijdele hoop; hij kwam niet weder boven.

{==448==} {>>pagina-aanduiding<<}
Het scheen, dat de golven mij de misdaad alleen hadden willen toonen, alvorens haar voor altijd te bedekken.
Het luik was niet langer gesloten; ik opende het zonder moeite. Beneden gekomen, vond ik ankerstaf met hoofd en armen voorover op eene tafel liggen en in den slaap der dronkenschap gedompeld. Ongetwijfeld had de ellendige, om zijn gevoel te bedwelmen, zich met sterken drank opgevuld. Zijne ademhaling was belemmerd, zijn aangezigt gloeide, en zijne gelaatskleur was bloedrood. Mariette zag ik niet. Ik zeeg op eene bank, en besloot er den nacht door te brengen. Weldra ging de lamp, die aan de zoldering gehecht was, uit. Van tijd tot tijd stiet de moordenaar in zijnen slaap afgebrokene woorden uit: vreeselijke droomen schenen zijne rust te storen. ‘Hijsch de lantaren!’ riep hij. ‘Die lampen branden niet... Hoe, er is bloed in de lamp, geen olie!... Een schuit! een schuit!.... Ja, ik hoor het kletsen der riemen.... Hel en duivel! het lijk drijft.... Zij zullen het zien.... Moorwalden!.... o, hoe spartelt hij in het water!’ En hierbij had zijne stem den toon van den vreeselijksten angst; zijne tanden klapperden; zijne leden werden stuiptrekkend bewogen. O God, welk een slaap was dit!
Zoodra het dag werd, klom ik op het dek. Mariette was er reeds, en hield zich bezig met het wegwisschen der sporen van den afgeloopen nacht. Ik had besloten, met haar en haren medeschuldige te veinzen, het einde mijner gevangenschap af te wachten, en dan hen in handen van het geregt te leveren. Tot op dien tijd wenschte ik alle zinspeling op hetgeen gebeurd was te vermijden. Ankerstaf verscheen eerst op den middag. Hij was bleek; zijne misvormde gelaatstrekken, zijn doffe blik verraadden de ontroering, welke hij poogde te verbergen, en de blik, dien hij op mij sloeg, wendde zich oogenblikkelijk af.
‘Welnu,’ dus sprak hij mij met gemaakte bedaardheid aan, ‘wij hebben dan dien armen moorwalden verloren; het is een groot ongeluk; maar wat zullen wij er tegen doen? Wij moeten nu met ons beiden de wacht bij de lantaren deelen, en met de eerste schuit, die hier aankomt, kunt gij vertrekken. Daarom, laat ons als goede vrienden leven. Wees niet bang; gij zult in mij een' goeden kameraad vinden.’ En hierop greep hij mijne hand en schudde

{==449==} {>>pagina-aanduiding<<}
ze. Mijne hand in de zijne, die nog warm was van moorwalden's bloed!
In den loop van den avond werd ik eene groote schuit gewaar, die op ons aanhield. Ankerstaf en mariette waren bij elkander in de kajuit. Ik besloot, hen niet te waarschuwen, en bleef heen en weder gaan, nu en dan naar het vaartuig kijkende, dat gedurig grooter werd; het was geen half uur ver meer verwijderd, toen het wendde en regt naar de kust stevende. Zoodra ik dit zag, stak ik mijnen zakdoek aan het eind van een' riem in de hoogte, en zwaaide dien heen en weder, tot sein aan de schuit om terug te komen. Op dit oogenblik trad ankerstaf op het dek: hij werd mij gewaar, en, mij den doek uit de handen rukkende, dreigde hij mij over boord te zullen werpen, wanneer ik iets zoodanigs weder ondernam.
‘Wat!’ riep mariette, die hem volgde; ‘poogt de schelm te ontvlugten? Ankerstaf, dat moet gij beletten.’
‘Ja zeker zal ik dat; hij zal niet van hier, vóór dat ik het toelaat. Hij moge oppassen; anders gaat het hem....’
‘Zoo als het moorwalden gegaan is,’ barstte ik uit, daar mijn toorn mijne voorzigtigheid verschalkte.
‘Nu ja,’ herhaalde hij met eenen blik, die niets goeds voorspelde, ‘zoo als het moorwalden gegaan is; maar gij ten minste zult niemand vertellen, hoe het moorwalden gegaan is; de minste poging kost u het leven, dat zweer ik u bij hel en verdoemenis!’
Mijne hoop op ontsnapping verijdeld ziende, poogde ik mijne teleurstelling, zoo goed ik konde, te ontveinzen. Evenwel, mijn geheim was mij meer dan ten halve ontglipt; de woorden, welke ik gezegd, en de toon, waarmede ik die gesproken had, waren voor ankerstaf eene waarschuwing geweest. Hij hield mij onafgebroken in het oog. Van tijd tot tijd overzag hij den gezigteinder met een' verrekijker, om zeker te zijn, dat geen vaartuig ons naderde. Ik hoorde, hoe hij moordbedreigingen tegen mij mompelde. Blijkbaar zag hij slechts naar eene gelegenheid uit, om mij in zee te werpen.
Bedaardelijk overwoog ik nu mijnen toestand. Ofschoon ik in de magt van twee booswichten was, besloot ik, daar zij geen schietgeweer bezaten en ik met eene meer dan gewone ligchaamskracht begaafd was, hun weêrstand te bieden. Wat mij meest te vreezen stond, was overvallen te worden,

{==450==} {>>pagina-aanduiding<<}
en ik sloot mij dus in mijne kluis op, het vaste besluit genomen hebbende, om mijn leven zoo duur mogelijk te verkoopen. De nacht verliep, zonder dat ik ontrust werd. Tegen den ochtend hoorde ik, dat men mijne deur van buiten toe rameide, en tezelfder tijd trof het gerucht van riemen mijn oor; weldra voelde ik een' ligten stoot, even alsof eene schuit ons vaartuig aan boord lag, en ik onderscheidde vreemde stemmen.
‘Hoe maakt het moorwalden?’ vroeg men.
‘Wel, zeer wel,’ hernam ankerstaf.
‘En waarom laat hij zich dan heden niet zien?’
‘Hij is zoo ziek, dat hij zijne hangmat niet verlaten kan.’
‘Hoe versta ik dat, grappenmaker? Is hij ziek en gezond te gelijker tijd? Ik wed, dat hij nog bij zijne vrouw ligt.’
‘Juist, zoo is het. En is er daar ginds ook eenig nieuws?’
‘Niets anders, dan dat een drenkeling door de zee op de rotsen gespoeld is. Naar de wonden, die aan het schier onkenbare lijk ontdekt zijn, vermoedt men, dat hij niet op de regte wijs aan zijn eind gekomen is. De zaak heeft een geweldig leven gemaakt; de regtsbeambten schreeuwen en snateren als een troep meeuwen, en er wordt van gesproken, dat men eene sloep met een' officier aan boord wil uitzenden, om geheel de kust langs te varen, en te zien, of ergens op een schip ook een man ontbreekt. Het is een leelijk geval!’
Hier ontstond eene stilte, die ettelijke seconden duurde.
‘Zoo!’ hernam ankerstaf, ‘eene sloep met een' officier! en wanneer dan?’
‘Misschien van ochtend. misschien van avond; doch wat raakt ons dat?’
‘Zeker, wat raakt het ons.... Maar laat ik u niet ophouden, baas christiern; de dag dreigt onstuimig te worden.’
‘Het is wel mogelijk, zoo'n vliegend stormpje; dat is hier niets vreemds. Gij wilt mij dan mijn visch niet afkoopen? Ook goed; dan ga ik ze elders brengen. - Doch nog één woord: vóór korten tijd is hier een schip vergaan; heeft niemand daarvan zich gered?’
‘Niemand.’
Weder hoorde ik het geluid der riemen, en de vreemde stemmen verloren zich in de verte. Toen de visschers niet meer in het gezigt waren, nam ankerstaf hetgeen, waarmede hij mijne deur versperd had, weg. Ik kwam terstond naar buiten, zorg dragende op mijne hoede te zijn. Ik vond

{==451==} {>>pagina-aanduiding<<}
hem nog bleeker en verslagener dan den vorigen dag. Die anders zoo krachtige man was neêrgebogen onder het bewustzijn zijner misdaad. Hij sprak geen woord, toen hij mij zag; ter naauwernood had hij nog het vermogen om te denken.
Mariette greep zijnen arm. ‘Gelooft gij,’ vroeg zij, ‘wat die visscher daar gezegd heeft?’
‘Ja, bij den Hemel! ja,’ riep hij, plotseling uit zijne verdooving tot zichzelven komende. ‘Wij zullen het maar al te spoedig zien.’
‘Mijn God, wat moet er dan van ons worden, ankerstaf? Bedenk toch het een of ander; zoek toch eene uitkomst: hier kunnen wij niet blijven.’
‘En waarom niet, als het u belieft? Ben ik een man, die voor de justitie bang is? Wijf, betoom uwe tong! Laten zij komen; zij zullen wèl ontvangen worden, ha! ha! ha!’
Maar ankerstaf poogde vruchteloos, mij en zichzelven te misleiden. Van oogenblik tot oogenblik nam zijn angst toe. Hij ging zitten, stond weder op, en kon geene minuut lang op dezelfde plaats blijven. Hij schonk een groot glas jenever in, sloeg het met ééne teug naar binnen, en begon daarna wederom het dek op en neder te gaan. De wind was opgestoken en blies van den wal; zwarte wolken pakten zich aan dien kant opeen. Ankerstaf's oogen werden steeds als met geweld daarheen getrokken. Hij hoopte, dat het dreigende zwerk de gevreesde sloep beletten zou in zee te steken. Elk oogenblik greep hij zijn' verrekijker en overzag angstig den geheelen gezigteinder, waarna hij eenigzins vrijer adem schepte.
Eindelijk echter wierp hij den kijker plotseling op den grond, met den uitroep: ‘God behoede ons! daar zijn zij!’ Mariette liep naar hem toe, maar hij stootte haar ruwelijk terug; de nabijheid van het gevaar had hem eenen wanhopenden moed gegeven. Hij greep eene bijl, en, naar de ketens en kabeltouwen vliegende, waaraan het vaartuig vertuid lag, verbrak, verbrijzelde hij beurteling, aan voor- en achtersteven, alles, wat het vasthield, tot dat het, aan zichzelf overgelaten, langzaam en log in beweging geraakte en begon weg te drijven.
‘Laten zij nu komen! laten zij nu komen!’ brulde ankerstaf met eene krankzinnige vrolijkheid; ‘heb ik u niet gezegd, dat zij goed ontvangen zouden worden? Hoera! hoera!’

{==452==} {>>pagina-aanduiding<<}

Ons vaartuig had noch zeilen noch roer, om deszelfs loop te regelen. Het rolde en stampte nu zoo geweldig, dat ik herhaalde malen van de been geraakte. De zeeën, welke het niet ontwijken kon, namen het gedurig van ter zijde, en dan sloeg het over, alsof het wilde omslaan. Ankerstaf danste in het rond als een razende, onder het aanhoudend geroep: ‘Wij gaan naar den kelder! wij gaan naar den kelder! Kom, nog meer wind, nog hooger golven, en naar den duivel met ons! Hoera! hoera!’
Middelerwijl verscheen de sloep, welke ankerstaf met zijn' verrekijker gezien had, ook voor het bloote oog als een zwart punt in de verte. Ik riep haar met mijne wenschen; ik berekende de snelte van hare vaart; merkbaar won zij op ons, maar zou zij ons inhalen, eer het te laat was? elk oogenblik kon de zee ons verzwelgen. Vergaan op het punt van gered te worden - welk een vreeselijke toestand!
De jagt bleef voortduren. Reeds begon ik te hopen, toen de storm, die van des ochtends af gedreigd had, losbarstte; te zelfder tijd breidde de nacht zijne schaduwen over de zee, en mijne verlossers verloren zich in den afstand en in het duister. Ankerstaf's opgewondenheid was langzamerhand bedaard. Mariette en hij, het gebulder van den storm naauwelijks hoorende, en bijna ongevoelig voor hun gevaar, hielden hunne handen krampachtig aan het boord vastgeklemd. Bij levenden lijve waren zij reeds zoo goed als dood. Zij wekten afgrijzen tevens en deernis.
Waarheen ging onze loop? Naar welken kant dreef de storm den stuurloozen klomp van ons schip? Die onzekerheid was eene nieuwe pijniging. Plotseling wekte een ongewoon gerucht mijne oplettendheid; het verdoofde zelfs het geraas van water en wind, en werd al luider en luider. Ik luisterde en vreesde de oorzaak daarvan te bevroeden; weldra was het mij niet langer mogelijk, de overtuiging af te weren. Een paar kabelslengten voor mij lag een donker rif van rotsen, waarop de zee donderend brak; in digte vlokken werd het schuim door den wind in de hoogte gejaagd, die zich huilend in de kloven en spleten verloor. Daarheen dreef ons eene onweêrstaanbare kracht. Onze ondergang was onvermijdelijk. Ik beval mijne ziel aan God.
Eensklaps deinsde ons vaartuig door eenen vreeselijken stoot terug; te zelfder tijd ligtte eene zee het van voren op, en

{==453==} {>>pagina-aanduiding<<}
wierp het op eene zandbank, waarop het onbewegelijk zitten bleef. Mijne tegenwoordigheid van geest verliet mij niet; bij haar afloopen liet de zee rondom ons slechts eene diepte van twee of drie voet waters. Het gepaste oogenblik waarnemen, mij langs een touw laten afglijden en den rotswand bereiken, was voor mij het werk van eene enkele minuut. Op dit gezigt ontwaakte ankerstaf uit zijne bedwelming, en ondernam mij te vervolgen; maar, terwijl hij zich langs de zijde van het vaartuig afliet, kwam de zee met zulk eene hevigheid weder, dat hij, om niet weggerukt te worden, in aller ijl op het dek moest terugkeeren.
Ik begon nu de steile en glibberige rotsen te beklouteren, tot dat vermoeidheid mij dwong te gaan zitten. Omringd van dikke duisternis, en van alle zijden met afgronden omgeven, besloot ik den dag af te wachten. Ik hurkte neder in eenen hoek, door twee rotsen gevormd, en boven welke een andere rotsbrok een afdak vormde. Van hier hoorde ik het gedruisch der zee aan mijne voeten. De orkaan, verre van te bedaren, verdubbelde in woede. Niets is in staat, dit oproer der natuur, die verwarring, dien bajert der elementen te beschrijven. De wind loeide, de regen kletterde, het geklots der branding evenaarde den sterksten donder. Zoo duurde het den geheelen nacht door.
Zoodra het dag was, werd ik een' troep volksgewaar, dat van de naburige hoogten naar het strand afkwam. IJlings klom ik tot hen af, om naar het lot van ankerstaf en mariette te vernemen. De drijvende vuurbaak was verdwenen, en vruchteloos zag ik naar hunne lijken in het rond, maar kisten, gebrokene planken, stukken wraks van allerlei soort getuigden genoegzaam, dat Gods geregte straf volbragt was.

Hendrik IV van Frankrijk van zijne donkere zijde.

Opmerkelijk is het beeld, hetwelk sismonde de sismondi in het 22ste Deel zijner Histoire des Français, (Parijs 1839) hetwelk de jaren 1598-1626, en alzoo de Regeringen van hendrik IV en lodewijk XIII omvat, van den zoo hoog geroemden en bijna vergoden hendrik ontwerpt. Hier verschijnt ons de Bearner held, de héros der galanterie, in een geheel nieuw en juist niet zeer voordeelig licht. De echt-
{==454==} {>>pagina-aanduiding<<}
heid der gedurende de vorige eeuw in het licht gegevene Mémoires van sully is nog niet boven allen twijfel bewezen; en wat de dankbare gevoelens van het volk voor hendrik IV betreft, zoo hebben deze hunnen oorsprong voornamelijk te danken aan den vrede van Verviers, welke aan het door zoo langdurige oorlogen wreedelijk geteisterde land eene twaalfjarige rust verleende. Misschien was deze gebeurtenis nog meer het werk van den tijd, dan eene van hendrik en sully afkomstige weldaad. Toen hendrik IV den troon beklom, wachtte hem eene moeijelijke taak. Het zedenbederf was algemeen, alle maatschappelijke banden waren vaneengereten, en het voorbeeld van hendrik III, des Béarners voorganger, had niet weinig toegebragt, om, te midden der burgeroorlogen, de wanorde te vermeerderen. Bij zijnen dood ware een man van een vast karakter, van gestrenge zeden en van onvermoeibare vlijt vereischt geweest, om den duurzamen grond tot eenen toestand van rust, zedelijkheid en geluk in Frankrijk te leggen; maar zoodanige eigenschappen van een groot man ontbraken hendrik IV volstrekt. Toen deze Vorst den troon besteeg, was hij vijftig jaren oud, en men had van hem wel mogen verwachten, dat hij zich, ten minste
uiterlijk, wijs en waardig gedragen zou; maar de omgang, dien hij hield, was de verkeerdste, welken hij houden kon. Hij was één hart en ééne ziel met bellegarde, die tien jaren jonger dan hendrik, en in bijna alle liefdesavonturen zijn begunstigde medeminnaar was; met den Lotharinger bassompierre, die niet meer dan vierentwintig jaren telde, en hem menigmaal zijne maitressen ontvrijde; met beringhen, zijn' kamerdienaar; met la varenne, die hem in zijne minnarijen diende, gelijk hij hem te voren in de keuken gediend had; eindelijk met roquelaure, een' edelman uit Gascogne, van alle hendrik's vertrouwde vrienden de eenige, die ouder, maar ook nog ligtzinniger was, dan de Koning. Hooren wij sismondi zelven:
‘Hendrik IV wijdde daags slechts twee uren aan de bezigheden van den Staat, Gewoon aan een leven van drokte, en tevens aan het ruwe, soms ook wel het zedelooze der wachtkamers, had hij, om in beweging te geraken, sterke prikkels noodig. Een groot gedeelte van zijnen tijd besteedde hij aan de jagt, en daar hij dit vermaak met naijverigen hartstogt beminde, vaardigde hij tot het behouden

{==455==} {>>pagina-aanduiding<<}
van het jagtwild verordeningen uit, die niet alleen lastig, maar ook inderdaad wreedaardig waren. Zij, die de jagtwetten overtraden, werden met geldboete, menigmaal ook wel met geeseling tot op het bloed, en, bij herhaling van feit, met de galeijen en zelfs met den dood gestraft. Wat kooplieden, handwerkers, arbeiders en ander “burgerlijk geboefte” betreft, zoo was aan dezen niet alleen de jagt, maar ook het gebruik van buksen, karabijnen, kruisbogen en ander schietgeweer verboden, enz. Van de jagt teruggekeerd, bragt de Koning zijne avonden met spelen door, en wel op die hartstogtelijke wijs, waarmede een man, aan de sterke aandoeningen van het krijgsmansleven gewoon, genegen is de fortuin te beproeven. Met het spel verloor hij aanzienlijke sommen, en het voorbeeld, hetwelk hij gaf, moet des te meer betreurd worden, daar hij door hetzelve met lieden in aanraking kwam, die zijnen omgang onwaard waren. Maar de hartstogt, welke den Koning nog sterker beheerschte dan zijne zucht voor jagt of spel, was zijne drift voor de vrouwen; in den omgang met haar vergat hij alle wijsheid, alle achtbaarheid, alle zorg voor zijne belangen, ja zelfs alle eerlijkheid jegens zijne vrienden; want hij bragt onverwijld, hetgeen hij van hen over zijne maitressen vernomen had, aan deze over, en was haar vervolgens in het nemen harer wraak behulpzaam. Hij was reeds in eenen ouderdom, welke hem meerdere ingetogenheid had behooren te gebieden; ook bezat hij niets van die schoonheid, welke bij de valois een erfgoed was; en Madame de simiar, die vroeger gewoon geweest was hendrik III te zien, zeide, toen zij hendrik IV gewaar werd: “Ik heb den Koning gezien, maar niet zijne majesteit.” Zijn haar was aan het grijzen, rimpels doorgroefden zijn voorhoofd en zijne ingevallene wangen. “De liefde,” zeî Madame de rohan, “kan zich volstrekt
niet tusschen eenen neus en eene kin nestelen, die in elkander loopen.” Daarenboven gaf hij een' onaangenamen reuk van zich.’
Voor zijnen stand tusschen Katholijken en Hugenoten was hendrik niet op gewassen; bij beide partijen verloor hij genegenheid en invloed; ten laatste veronachtzaamde hij zijne oude vrienden, de Hervormden, en vleide de katholijke Geestelijkheid, met welke hij echter op den duur in geene goede verstandhouding blijven kon, omdat zij de volkomene verdrijving en uitroeijing der Geresormeerden vorderde; iets,

{==456==} {>>pagina-aanduiding<<}
hetwelk hendrik natuurlijk niet kon willen. Sismondi zet dit omstandiger uiteen, en geeft ons bijna de overtuiging, dat hendrik IV veeleer de zedelijke grondslagen van Frankrijk ondermijnd, dan wel een' zedelijken grondslag voor de toekomst gelegd heeft. Evenwel hij bezat in geenen deele een boos hart, en was van gemoed vrolijk en opgeruimd; zelfs had hij somwijlen edele en grootmoedige opwellingen; maar de uitvoering zijner ontwerpen voldeed nooit, noch aan het doel, noch aan het oorspronkelijke denkbeeld; maar al te spoedig liet hij zich weder door bekrompene inzigten besturen, en offerde het algemeene welzijn op aan zijne bijzondere belangen. Genoot zijn volk onder zijne regering al eene zekere mate van rust, die voor de ontwikkeling van nijverheid en koophandel gunstig was, zoo moest het echter de belastingen, welke het drukten, gedurig zien aangroeijen. Hendrik's gunstelingen kosteden het land veel; hij zelf was tot verspilling genegen, en spaarde de staatskassen niet in het minste. Zijne maitressen, zijn spelen, zijn jagen en zijne lusthuizen, verslonden een groot gedeelte der inkomsten. Het was ook wel voornamelijk hendrik IV, die den grond legde tot de onbeperkte magt, welke zijne opvolgers wisten te verkrijgen, maar die in de groote revolutie, welke daarop gevolgd is, haren onvermijdelijken wederstuit vinden moest. Hij (*) begon het groote werk der onderdrukking van alle Vazallen, die hem lastig waren; een werk, dat door zijne opvolgers met volharding voortgezet werd, en waarvan lodewijk XIV de vruchten ingezameld heeft. Is nu, niettegenstaande dit alles, de dood van hendrik IV algemeen betreurd geworden, zoo heeft zulks zijnen grond gehad in de zwakke, weifelende regering van zijnen opvolger
lodewijk XIII, wiens Ministers Koningen in zijne plaats waren.
Dit is, kort zaamgetrokken, de hoofddraad, welke door sismondi in zijne karakterschets van hendrik's regering gevolgd en ontwikkeld wordt. In hoeverre de veranderde staatkundige denkwijs, die overal niet zelden ook het oordeel der Geschiedenis zou wenschen om te keeren, op deze verschillende voorstelling van den vroeger zoo hoog geschatten Vorst invloed geoefend mag hebben, willen wij daarlaten; maar in allen gevalle is het iets opmerkelijks, bij eenen

{==457==} {>>pagina-aanduiding<<}
Franschen Geschiedschrijver deze afwijking van de vroegere vooringenomenheid zijner landgenooten te vinden, die trouwens zoo gereed zijn, ook in het ernstige vak der Historie, liefde en haat blindelings te overdrijven.

De strijd der cijfers en getallen.

Een droom.

De nacht noodigde de menschenkinderen ter rust. Ik volgde die uitnoodiging en begaf mij te bed, maar de slaap, dien de zwarte Godin mij beloofd had, liet mij zoo lang wachten, dat ik eindelijk op middelen bedacht werd, om haar door list of geweld tot mij te voeren. Onder de vele middelen, welke voor mijnen geest oprezen, kwam mij ook jean paul's kunst om in te slapen te binnen, en toevallig het eerst de kunstgreep met de getallen, waaromtrent de groote Humorist den slapeloozen aanraadt, om cijfers, b.v. lange of korte, langzaam in de verbeelding op een' muur of in de sneeuw te schrijven, welke bezigheid, door de eensoortige langwijligheid, eindelijk eene hoogst slaperige uitwerking veroorzaakt. Ik beproefde dat middel, en schreef in mijne gedachten een aantal cijfers. Eindelijk gevoelde ik de uitwerking van het middel. Naauwelijks was een kwartier uurs vervlogen, of ik was reeds ingeslapen, terwijl de cijfers van een tot negen, benevens de bescheidene nul, reusachtig groot, in mijnen droom, voor mij stonden. De nietige nul begon, gelijk nietsbeduidende menschen doorgaans ook gewoon zijn, zich zeer opgeblazen voor te doen, en verklaarde, dat zij mij iets uit naam der negen cijfers, die over hunne waarde en hunnen rang in twist geraakt waren en besloten hadden mij tot scheidsman en regter te verkiezen, had voor te dragen. Ik verklaarde mij bereidwillig, dit eenigzins moeijelijke ambt te aanvaarden. Hierop hervatte de nul, dat iedere cijfer de zaak, betrekkelijk zijne waarde en meerderen of minderen rang, zelf zoude voordragen; haar bleef hierbij niets over, dan eene lofrede op de hooge waarde der cijfers en getallen in 't algemeen te houden, daar het nu toch eenmaal haar treurig lot was, slechts, als een niet, en bagatelle behandeld te worden, of wel, als eene dienstbare, zich te moeten laten gebruiken, om de waarde der enkele getallen op het hoogst

{==458==} {>>pagina-aanduiding<<}
te doen stijgen. De arme, goede nul, niets en alles te gelijk, zuchtte hartverscheurend en ving aan:
Wie zich van de getallen slechts bedient om geld of de uren te tellen, dien mogen ze wel als iets ongewijds voorkomen; maar hij, die hun gebruik voor hoogere zamenstellingen kent, verstaat ook hunne beduidenis en, om zoo te zeggen, hunne mystieke en geheimzinnige beteekenis, in welke reeds de wijzen der oudheid, inzonderheid de Platoniërs, ze genomen hebben. Volgens livius, werd de Godin der Wijsheid voor de uitvindster der getallen gehouden, waarvan ieder zijn eigen karakter en geheimzinnige beteekenis heeft; de oudheid gaf aan ieder oneven getal boven de evengetallen de voorkeur, want zij hield het oneven getal voor beter en volkomener dan het even, dewijl dit eene deeling toelaat en de gelijke deelen van hetzelve altijd met elkander in strijd zijn; de onevene getallen laten zich echter niet gelijk verdeelen, daar bij de deeling altijd iets gemeenschappelijks overblijft. Het evengetal, zeiden zij, is gebrekkig, onvolkomen en onbepaald; het oneven bepaald, werkdadig en volkomen. Deelt men de getallen in hunne eenheden, zoo laten de evengetallen in hun midden eene ledige ruimte; bij de onevene getallen blijft de middelste ruimte altijd vol. De Pythagoristen noemden de onevene getallen mannelijk, de evene getallen vrouwelijk. Op dagen van evene getallen werd geene bezigheid aangevangen, geene reis ondernomen. Oude wijsgeeren beweerden zelfs, dat de Tijd eene soort van getal was. Wij verschenen het eerst zonder gedaante, zonder een zigtbaar teeken; de eerste menschen telden op de vingers, en deze soort van tellen is nog bij vele menschen en volken in gebruik; men pleegt ook van alles, wat duidelijk is, te zeggen: het laat zich op de vingers tellen. De Romeinen gaven ons letters tot kleeding. De letter I vertegenwoordigde het getal een; de herhaalde nevens elkander plaatsing van de I beduidde twee, drie en vier. De letter V deed het getal vijf kennen; de letter C, als voorletter van het
woord centum, d.i. honderd, het getal van eenhonderd. Later werd de letter D tot teeken voor vijfhonderd, M voor duizend bestemd. De lettercijfer-gestalte van geringere waarde, vóór die van meerdere, duidde aan, dat men even zoo veel van de grootere aftrekken moest; zoo beteekende b.v. IV, een minder dan vijf, d.i. vier; IX, een minder dan tien, dat is ne-
{==459==} {>>pagina-aanduiding<<}
gen. Ik moet echter doen opmerken, dat men op alle gedenkteekenen deze aanwijzingen niet vindt; zij behooren reeds tot een' lateren tijd. Ik, arme nul, kwam evenwel, daar ik niets beteeken, ook hier geenszins in aanmerking, en men dacht er niet aan, mij, die als nietswaardig beschouwd werd, in een zigtbaar teeken voor te stellen, hoezeer zoo menig niets veel beweging en groot opzien in de wereld ontstaan doet.
Eindelijk verkregen de getallen hunne eigene teekens, en mij viel de eer te beurt, er ook eene te bekomen. Het edele volk, hetwelk ons het eerst de behoorlijke eere bewees, waren de Indianen, wier wijze Braminen de cijfervormen 1, 2, 3, 4, 5, 6, 7, 8, 9 en de 0 gaven. Van de Indianen kwamen zij tot de Arabieren, Perzen en andere volken van het Oosten, en daarna eerst door reizigers naar Europa. De Spanjaarden beweerden, dat zij ze van de Mooren ontvangen hadden. In het jaar 1240 werden zij zelfs daar bij de astronomische tafels gebruikt, welke alfonso de X maken liet. In Duitschland werden zij eerst in de veertiende eeuw bekend. Het is te bejammeren, dat onze Oostersche gestalten ligter dan de Romeinsche te vervalschen zijn; zoo is b.v. het teeken 2 gemakkelijker in een 8 te veranderen, dan de II in een IV. Staan ongelukkigerwijze achter de 2 nog vijf nullen, zoo geeft het tusschen 200000 en 800000 een ongehoord verschil. Dixi. En hiermede trad de niets- en veelzeggende nul af.
De geleerde nul zweeg, en weldra nam, statig voorwaarts tredende, de cijfer 1 het woord: De aanvang der getallen is Goddelijk, want zij is die eenheid, die zuivere lichtstraal, die zich prismatisch in de zeven kleuren breekt, zonder evenwel verdeeld of gescheiden te worden, want de eenheid is ondeelbaar, slechts de veelheid is deelbaar. Van daar ligt in alles, wat een is, de hoogste kracht. De wijze zoroaster noemde de eenheid den vader der getallen, de twee de moeder. De Pythagoristen hebben de eenheid phebus-apollo genoemd, want de eenheid brengt licht in alles; zij geeft aan alles vorm en volkomenheid en is het schoone doel van alle vernuft. De eenheid duidt de werkende en scheppende Oorzaak aan, het Wezen dat wij God noemen. De eenheid treedt niet buiten hare grenzen; zij blijft altijd en onveranderd een, terwijl de twee daarentegen de onbegrensde aanvang der verscheidenheid is, indien zij door

{==460==} {>>pagina-aanduiding<<}
verdubbeling buiten zichzelve treedt en zich verveelvuldigt. De eenheid bevat alles in zich, zoo als de wegsmelting van toonen de gelijkluidendheid, de vereeniging van gevoelens en gewaarwordingen eendragt aanduidt. De meeste denkbeelden, van de eenheid afgeleid, hebben ook in onze taal het karakter van grootheid, schoonheid, of vrolijkheid, zoo als b.v.: de eensgezindheid; eenig in zijne soort; het woord eenvoudig, met de nevenbegrippen van het bevattelijke en klare; eenstemmig; eenparig.
De een zweeg; de twee ving norsch en heftig aan: Het tegendeel van de zich zoo vreedzaam en ondeelbaar roemende eenheid, en het eerste evene getal, is de twee, door de Pythagoristen dyas, krijg en strijd, genoemd, en werkelijk niet ten onregte, want bij twee begint het verdeelen, hetwelk dan met de veelheid in het ontelbare overgaat. Zoo als dus de eenheid in de met haar verwante woorden grootendeels vrede en vreugde aanduidt, even zoo toont de twee in de meeste woorden strijd, twist en gevaar aan, zoo als b.v. in de woorden tweedragt, tweespalt, tweestrijd, tweehoofdig, tweesnijdend enz. De twee gold bij de oude wijsgeeren voor de grondstof van wanstaltigheid en onordelijkheid; ik hoop echter niet, dat zij daarbij aan deze of gene echtelijke vereeniging hebben gedacht.
Ernstig en plegtig begon de drie: Welk getal kan zoo veel en zoo veel groots uitvoeren? Gij vindt de drie, waar gij om u ziet. Alle volken verbinden met haar het denkbeeld van het heilige en verhevene, en de gansche aarde vertoont zich aan ons in drie Rijken der Natuur, als het Dieren-, Planten- en Delfstoffelijk rijk. Gelijk de twee het eerste evene getal is, zoo is de drie het eerste onevene, maar ook het eerste volkomene getal, dewijl het begin, midden en einde heeft. Door drie lijnen ontstaat het eerst eene geslotene ruimte; zij vertoonen alzoo eene eenheid, waarom de drieëenheid en de driehoek zinnebeelden der eenheid zijn. De Pythagoristen noemden de drie de geregtigheid, omdat onregt doen en onregt lijden hunnen oorsprong uit overvloed en gebrek hebben; het billijke en regtvaardige staat echter tusschen beiden, in het midden; de gelijkzijdige driehoek noemden zij de uit jupiter's schedel geborene minerva, tritogenia, dewijl het door drie, van de drie hoeken uitgaande lijnen, perpendiculair afgebeeld wordt. Volgens plato, bestaat het verhevene wezen der Godheid uit den geest, de

{==461==} {>>pagina-aanduiding<<}
stof en wat van beiden afstamt. Den geest noemt hij de Idée, het oorspronkelijke, den vader; de stof, moeder, zoogster en ruimte; het van beiden afstammende, het voortbrengende, de geboorte. Eenheid, verstand en ziel, of het goede, het woord en de wereldziel, beelden plato's Goddelijke trias af. Bij hem is ook de driehoek het zinnebeeld van het huwelijk, zoo, dat de grondlijn de vrouw, de op deze grondlijn loodregt staande lijn den man, en de tusschen de einden dezer beiden rustende het kind voorstelt. De Egyptenaren dachten zich het heelal onder het beeld van den zuiversten driehoek. De Grieksche Mythos noemt drie regters van de benedenwereld, drie Parzen, drie Furiën, drie Harpijen en drie Gratiën. De oude Celten hadden drie Nornen, als Godinnen der vergankelijkheid, het tegenwoordige en de toekomst. De Indianen hadden drie Hoofdgoden, brahma, wischnoe en siwa. De orakels sprekende pythia zat op eenen drievoet; neptunus voerde eenen drietand. De Chinesche wijze liaolium, een tijdgenoot van confucius, zeide: ‘de wet of het verstand bragt de een voort; een bragt twee, twee bragten drie, drie bragten alle dingen voort. Te vergeess ondervraagt gij uzelven over deze drie: slechts uw verstand kan en zal u daarvan zeggen, dat zij slechts dat een uitmaken, boven hetwelk geen licht, onder hetwelk geene duisteruis is.’ De Hoofdgoden der Egyptenaren, isis, osiris en orus, schijnen op het geheimzinnige der Drieëenheid te doelen. De drie zonen van den Griekschen chronos en den Romeinschen saturnus, zeus of
jupiter, poseidon of neptunus, aides of pluto, beheerschen de aarde, het water en de benedenwereld. Ook in de noordelijke Tatarei wordt het getal drie vereerd. De Dalai-Lama in Thibet geeft aan het volk munten met het beeld eener drievoudige Godheid. De Amerikanen hebben de zon in drie afbeeldingen vereerd: Apomti (vaderzon), Churunti (zoonzon), Intiaquaogui (broederzon). En verder, welke heilige en verhevene denkbeelden rijzen niet bij het getal drie in den menschelijken geest op!

(Het vervolg en slot hierna.)


{==462==} {>>pagina-aanduiding<<}

De levensreize, of de vrees voor den dood.

Zonderling en betreurenswaardig is het, dat, terwijl de arbeider als 't ware den ondergang der zon vooruitsnelt, om tot rust te komen; de zeeman, met alwat hem ten dienste staat, streeft, om de haven zijner bestemming te bereiken, en met vreugdegejuich het ontdekte land begroet; de reiziger niet tevreden of gerust is, vóór dat hij zijne reis volbragt heeft, - wij intusschen, ofschoon gebonden door eene aanhoudende, vaak uiterst vermoeijende taak, geslingerd door gestage beroeringen, vermoeid, ja afgemat door een oneffen en niet zelden zeer hobbelig pad, het einde onzer levensreize niet dan met angst te gemoet zien, de haven onzer bestemming niet dan met droefheid aanschouwen, en ons laatste huis en gerust verblijf met vreezen en beven naderen. Ons leven is toch in vele opzigten het web van Penélopé, waarin wij ons verwarren en weêr ontwarren; eene open zee, blootgesteld aan alle winden, die ons beurtelings voor- en achterwaarts drijven; eene vermoeijende reis over hooge bergen en steile rotsen. En met dat al, wanneer de dood onze taak komt eindigen; wanneer hij zijne armen uitbreidt, om ons in de haven te geleiden; wanneer hij, na zoo vele moeijelijke togten en treurige ervaringen, ons brengen wil naar onze stille rustplaats, den doorgang tot ons eeuwig huis, - dan zouden wij, in stede van ons te verblijden over het einde van ons werk, het hemelsch vaderland met verrukking te verbeiden, of te juichen bij het naderen onzer gelukkige woning, wel gaarne veelal (o, onbegrijpelijke tegenstrijdigheid!) onzen arbeid weêr hervatten, het zeil met tegenwind ophijschen, en op nieuw onze reis aanvangen. Vergeten is dan al het doorgestane leed, alle gevaren, elke schipbreuk. Integendeel, wij beschouwen den Dood als een kwaad of onheil; wij schuwen denzelven als eene klip; wij ontvlugten hem als een boosdoener! Wij handelen in dezen als kleine kinderen, die den ganschen dag klagen, maar die, als hun geneesmiddelen worden
voorgeschreven, niet meer ziek zijn: - als dezulken, die geruimen tijd met hevige tandpijn ronddwalen, maar, den tandmeester ziende komen, geene pijn meer gevoelen. Wij vreezen alzoo meer het geneesmiddel dan de kwaal, den tandmeester dan de pijn. Wij hebben meer afkeer van de bitterheid der medicijnen, hoe kortstondig ook, dan van het gestadige bittere, dat ons veelmaals

{==463==} {>>pagina-aanduiding<<}
te beurt valt; meer angst voor den Dood, het einde van al onze rampen, dan voor langdurige levensellende; met één woord, wij vreezen datgene, waarop wij moesten hopen, en verlangen datgene, waarvoor wij moesten vreezen.
Wij besluiten deze overdenkingen met eenige treffende gezegden van den wijzen seneca, welke het reeds aangevoerde mogen staven:
‘De Dood is of het oogmerk der reize, of slechts eene pleisterplaats, waar wij van kleederen verwisselen. Het oogmerk kan hij niet zijn. Is hij dan eene wisselplaats, wél ons! zoo gewinnen wij; want onze kleederen waren ons overal te eng.’
‘Wij varen slechts langs de kust van het eigenlijke Leven. Kindschheid, Jeugd en Ouderdom vliegen daarheen, even als steden en dorpen ons op een snelzeilend vaartuig als voorbijvliegen. Eindelijk krijgen wij de haven in 't gezigt; en wij, dwazen, wij meenen, dat het eene klip is!’
‘Kinderen en Krankzinnigen vreezen den Dood niet. Hoe belagchelijk ware het, dat de Rede ons niet zou kunnen verschaffen hetgeen de krankzinnigheid geeft!’
‘De Dood is de drempel van de woning der ruste; waarom zouden wij dan sidderen op dien drempel?’
‘De Dood bevrijdt van elk kwaad, ja zelfs van de dwaze vrees voor hemzelven.’
‘'t Is eene dwaling, te gelooven, dat de Dood het Leven volgt; hij gaat voor hetzelve uit. Leert dan sterven zoo lang gij leeft!’

Händel's Messias.

‘Amen!’ rolde het door de ruime booggewelven der kerk, en stierf weg, in fluisterende melodie, in hare afgelegenste deelen. ‘Amen!’ herhaalde händel, terwijl hij zijnen dirigeerstaf zakken liet. Boven alle verwachting gelukkig was de uitvoering van zijn onsterfelijk meesterstuk uitgevallen. Ontzettend was de indruk, dien het zoo wel op de uitvoerders als op de toehoorders te weeg gebragt had. Van nu af aan was händel's roem onwrikbaar.
Toen de Componist de kerk verliet, vond hij eene Koninklijke equipaadje op hem wachten, die hem, op zijner Majesteits bevel, naar Carlton-house bragt.

{==464==} {>>pagina-aanduiding<<}

George II ontving den beroemden Duitscher omgeven door geheel zijnen Hofstoet en door vele Edellieden. ‘Waarlijk, Heer händel,’ riep de Vorst, na eene zeer gunstrijke begroeting ‘men moet erkennen, dat gij ons met uwen Messias een heerlijk geschenk gedaan hebt; het is een voortreffelijk werk.’
‘Is het dat?’ vroeg händel, terwijl hij daarbij den Monarch vrolijk in het aangezigt keek.
‘Ja, dat is het waarlijk!’ antwoordde george. ‘En nu zeg mij, wat kan ik doen, om u mijnen dank daarvoor te betoonen?’
‘Wanneer uwe Majesteit den jongen man, die de tenorpartij zoo goed gezongen heeft, eenen post wildet geven, zoo zou ik mij daarvoor steeds aan u dankbaar verpligt achten. Hij is mijn kweekeling, joseph wach, en zou gaarne iemand, die zijne kweekelinge is, de schoone ellen, dochter van den ouden john farren, huwen; de oude man geeft daartoe zijne bewilliging, maar zijne vrouw is er tegen, omdat joseph geene vaste broodwinning heeft; en nu weet uwe Majesteit best, hoe moeijelijk het is, zijnen wil tegen dien eener vrouw door te zetten.’
‘Daarin dwaalt gij, Heer händel,’ zeide de Koning met een gedwongen lachje, ‘hiervan weet ik niets; maar joseph heeft van heden af aan eenen post als eersten tenor bij onze kapel.’
‘Heeft hij?’ riep händel, en wreef zich vrolijk de handen. ‘Ik dank uwe Majesteit uit den innigsten grond van mijn hart.’
Koning george zweeg eenige oogeblikken, omdat bij verwachtte, dat de meester nog eene tweede gunst verzoeken zou. ‘Maar, Heer händel,’ zeide hij eindelijk, ‘hebt gij dan niets voor uzelven te verzoeken? Ik zou u gaarne, in uwen eigenen persoon, mijnen dank voor het vermaak betoonen, hetwelk gij ons allen door uwen Messias verschaft hebt.’
Een gloed van toorn verspreidde zich eensklaps over händel's gelaat, en op eenen toon van ontevredenheid antwoordde hij: ‘Sire! ik heb niet willen vermaken, maar verbeteren.’
Geheel het Hof stond verstomd. Koning george trad een paar schreden achteruit, en zag den koenen meester met verbazing aan. Vervolgens barstte hij in een luid gelach

{==465==} {>>pagina-aanduiding<<}
uit, ging op hem toe, en zeide: ‘Händel, gij zijt een lompe oude knaap en zult het steeds blijven, maar’ (en daarbij klopte hij hem vriendelijk op den schouder) ‘gij zijt tevens een braaf man; zeg, doe, wat gij wilt; wij blijven toch altijd goede vrienden.’ Hij gaf hem een teeken, dat zijn gehoor ten einde was; händel nam met eerbied zijn afscheid, en, Carlton-house verlatende, dankte hij den hemel, dat hij nu vrijheid had, naar zijn liefste verblijf, het wijnhuis, (*) te snellen.
Wij zullen niet trachten de vreugde te schilderen, welke het nieuws, dat hij medebragt, aan joseph en ellen veroorzaakte, en evenmin hunne eindelooze dankbetuigingen en liefkozingen. John farren omarmde en kuste zijne vrouw, trots al haar tegensporrelen en kijven, terwijl hij riep: ‘Bij al de drommels uit de hel, betty, heden moeten wij vrienden zijn, al zou ook geheel Oud-Engeland er mij om uitschelden!’
Tien jaren later deed händel eene rondreis door Engeland, en componeerde nieuwe voortreffelijke werken. Toen hij in zijne laatste levensjaren zijn gezigt verloor, paste ellen hem op, alsof zij zijn kind was, terwijl haarman joseph zijne laatste compositiën, welke hij hem voordieteerde, opschreef.
Grootsch en prachtig is het marmeren grafteeken, hetwelk men in Westminster ter gedachtenis van händel heeft opgerigt. De tijd kan het vernielen; maar het gedenkteeken, hetwelk hij zelf ons in het verheven en heilig werkstuk zijner geestdrift, in zijnen Messias, heeft nagelaten, zal eeuwig duren.




Mozart's afscheid.

Te Leipzig verkeerde mozart druk en gemeenzaam in het huis van den beroemden Cantor doles, bij wien hij natuurlijk zeer gaarne gezien en met hartelijke vriendschap ontvangen werd. Mozart bevond er zich zeer naar zijnen zin, en was er in zijne handelwijs volkomen ongegeneerd, omdat hij

{==466==} {>>pagina-aanduiding<<}
wist, dat men er hem niets kwalijk nam. Van Leipzig wilde hij eene reis naar Dresden doen, en na zijne terugkomst van daar nog eenigen tijd bij zijnen vriend doles vertoeven. Des avonds vóór zijn vertrek was mozart bij doles aan huis en ongewoon vrolijk en opgeruimd. Doch zijne vrienden waren, toen hij nu afscheid wilde nemen, des te treuriger. ‘Wie weet,’ zei doles, ‘of wij elkander wel immer wederzien! Geef ons, tot aandenken, een' enkelen, met uwe eigene hand geschreven regel!’ Mozart, wiens geheele leven een gedurig gaan en komen was, was omtrent het afscheidnemen, door gewoonte, tamelijk onverschillig geworden. Daarom spotte hij met de droefgeestigheid der anderen, en zeide, meer lust te hebben om te gaan slapen, dan om te schrijven. Het pinzelen, zoo als hij de weemoedige uitdrukkingen zijner vrienden noemde, liet hij aan hen over. Eindelijk zeide hij toch: ‘Nu, geef mij dan een stukje papier!’ Men bragt het hem, en hij schreef ongeveer vijf minuten lang. De helft van hetgeen hij geschreven had reikte hij aan vader doles toe; de wederhelft aan deszelfs zoon. Op de eerste helft stond een driestemmige canon in lange noten zonder tekst en in zeer droefgeestige toonen; op de andere mede een driestemmige canon in achtste noten, mede zonder woorden, en de toonen waren uiterst koddig. Men bemerkte terstond, dat beide canons te zamen gezongen konden worden, en dat zij een zesstemmig gezang vormden. Dat men hiermede zeer blijde was, behoeft niet gezegd te worden. ‘Maar, de woorden?’ zeide doles. Mozart nam het blad terug, en schreef: ‘Vaartwel, wij zien elkander weder!’ en op het andere blad: ‘o, Grient toch niet als oude wijven!’ Met dezen tekst werd de canon gezamenlijk
gezongen, en het is niet uit te drukken, welk eene kluchtige, maar te gelijk treffende werking dit gezang te weeg bragt. Met een gelaat, dat toch min of meer onthutst was, snelde nu mozart, onder het uiten der woorden: ‘Adieu, kinderen!’ de deur uit.

Een vaderlandsche Hercules uit het midden der 18de eeuw.

(Medegedeeld door h.a. callenfels, Med. Dr. te Oostburg.)

Bij het lezen des verhaals van de ligchaamssterkte van j.k. von eckenstüdt, voorkomende in de Letteroefeningen,

{==467==} {>>pagina-aanduiding<<}
No. V van dit jaar, herinnerde ik mij, hetgeen ik, toen ik, ruim dertig jaren geleden, in Zuidbeveland verkeerde, menigmaal heb hooren verhalen van zekeren persoon, die algemeen met den naam van sterken arend bekend geweest was, en die in het westelijk gedeelte van dat eiland moet geleefd hebben. Het scheen, dat sommige bejaarde lieden hem gekend hadden; ten minste men sprak van hem en zijne krachten, als van algemeen bekende daadzaken, en zeker zal zijne nagedachtenis in die streek ook nu nog niet uitgewischt zijn. Ik acht het niet ongepast, eenige staaltjes, die men van zijne sterkte verhaalde, mede te deelen.
Toen arend nog jongeling was, zocht een schipper van Ter Neuzen, die wegens zijne ligchaamskracht alom bekend en gevreesd was, te Ellewoudsdijk tegen eenige landlieden twist. ‘Man,’ zeide een der boeren, ‘ik zal niet tegen u vechten; ik zal mijn' koeijenwachter roepen.’ Deze was arend. Hij kwam en had den schipper in een oogenblik onder de knie. Toen sloeg hij zeer bedaard met zijne vuist eene der plaveijen, waarmede de kamer bevloerd was, te morzel, zeggende in het Goesche taaleigen: ‘Makker, houd u rustig; want ware dit op uw hoofd geweest, dan zoudt gij dood wezen.’
Eens waren acht of negen manspersonen vruchteloos bezig, om eene koe, die in de sloot gevallen was, daaruit te trekken. Zij zien arend komen, en besluiten zijne hulp te vragen; maar ook, om zelve niet te trekken, ten einde deszelfs kracht te beproeven. Arend is bereid, spant zijne krachten in, en trekt de koe alleen uit de sloot.
Eens een voer hooi naar huis mennende, breekt een der wielen van den wagen. Hij neemt de wagenäs in de eene hand, blijft met de andere de paarden besturen, en komt zoo te huis.
Een vreemdeling was begeerig hem te zien, en vroeg hem, waar sterke arend woonde. Arend neemt den ploeg, bij welken hij stond, bij den staart, ligt denzelven van den grond, en wijst daarmede, met uitgestrekten arm, zijne woning (*). ‘Daar woont hij,’ was zijn antwoord; en de

{==468==} {>>pagina-aanduiding<<}
vreemdeling zal wel begrepen hebben, dat hij niet naar dezelve behoefde te gaan, om arend te zien.




Voor tijdsgelegenheid.

In de Wiener allgemeine Theaterzeitung, Originalblatt fur Kunst, Literatur enz. van 1836 vindt men het navolgende aangeteekend:
De naam ‘napoleon’ is uit twee Grieksche woorden zamengesteld, die ‘Leeuw der woestijn’ beteekenen. Die naam, kunstmatig bijeengevoegd, geeft eenen volzin, die met het karakter van dezen buitengewonen man eene bijzondere overeenkomst heeft:
1.	Napoleon.
6.	apoleôn.
7.	poleon.
3.	oleôn.
4.	leôn.
5.	eon.
2.	ôn.

Neemt men namelijk de eerste letter van het woord, en vervolgens die van al de overblijvende woorden, op de rij af, weg, dan krijgt men zes Grieksche woorden, die, naar de boven aangewezen getalörde geschreven wordende, dezen volzin opleveren:
Napoleon, ôn oleôn leôn, eon apoleôn poleon.
Ναπολέων, ᾤν ὁλέων λεῶν, ἐὼν ἀπολέων πολέων
Napoleon, die de Leeuw der Volken was, ging de Staten verwoestende.




Napoleon's verwachte terugkeer.


Wat schimpt ge op Frankrijk, dat het hem terug doet keeren, 
Den Leeuw der woestenij, (*) die 't aardrijk siddren deed, 
Om wien te temmen eens 't vereende Europa streed? 
- Vreest niet! Geen doode leeuw zal, waakt gij slechts, u deren. 
Hij roofde, levend, aller welvaart, vrede en lust; 
Tot billijk loon gunt men zijn' sluimrende asch geen rust, 
En, om zijn' magtloosheid aan 't wereldrond te toonen, 
Laat Frankrijk hem voortaan bij de Invaliden wonen. 
 
v.R. 



{==469==} {>>pagina-aanduiding<<}

Mengelwerk.

Gedachten over zedelijke verbetering van gevangenen.

Onder de gunstige teekenen des tijds, in welken wij leven, behoort buiten twijfel de vermeerderde belangstelling in de aangelegenheden van natuurgenooten, bijzonder in het lot der lijdende menschheid en in den toestand der geringere, soms te zeer verwaarloosde volksklasse. Het goede, dat menschenvrienden met vereenigde pogingen te dien einde uitwerken, moet voor een uitvloeisel des Christendoms gehouden worden. Daar is reeds veel gedaan, en daar blijft ook nog veel te doen over. Men zal verder nut stichten, wanneer de bedoelingen zuiver zijn, en men zonder bijoogmerken handelt in den geest van Hem, die kwam, om het verlorene te zoeken, te redden en te behouden. Hiervan hangt grootendeels het gelukkig slagen af.
Een Genootschap, dat zich de zedelijke verbetering van gevangenen ten doel stelt, verdient allezins lof en medewerking. Het is in het belang der gansche burgerlijke maatschappij, dat men pogingen aanwendt, om diep gevallenen op te beuren en voor nieuwe, misschien ergere, misstappen te beveiligen. In een land, waar allerwegen belijdenis van Christelijk geloof wordt gedaan, waar men roemt op verlichting en beschaving, behoorde reeds algemeen de zedelijkheid zoo verre gevorderd te zijn, dat de regter slechts zelden, of liever nooit, om eenig misdrijf onteerende straf behoefde op te leggen. Doch onze maatschappelijke toestand is nog geenszins tot die volkomenheid genaderd. Het Christendom, dat men belijdt, heeft te weinig invloed op het werkelijke leven. Het hapert te dikwerf aan juiste begrippen van pligt en aan vaste beginselen van deugd. Hier bestaat dus eene dringende behoefte. Door onderwijs en opvoeding van het aankomend geslacht kan en moet men in dezelve voorzien. Zoo lang er te de-
{==470==} {>>pagina-aanduiding<<}
zen opzigte nog treurige verwaarloozing plaats heeft, en de verzoekingen tot het kwade groot en menigvuldig blijven, zullen er ongelukkigen gevonden worden, die misdoen, en de straffende hand der geregtigheid niet ontgaan. De burgerlijke wet vordert straf, die verligt of verzwaard wordt, naar den aard van het misdrijf. Des regters pligt is het, onpartijdig te onderzoeken en te vonnissen. Hij doet uitspraak over daden; de zedelijke verbetering der schuldigen ligt buiten den kring der eigenlijke werkzaamheden van zijn ambt.
Menschenliefde, die van Christelijke beginselen uitgaat, kan pogingen aanwenden, om gevallenen weder op te rigten en voor nieuwe struikelingen te beveiligen. Maar, zal men het doel wel bereiken? Een Genootschap, dat zedelijke verbetering van gevangenen bedoelt, heeft menige teleurstelling te verwachten. Dit vloeit voort uit den aard der zaak zelve. En al mag men nu slechts weinigen, b.v. tien van de honderd, redden en behouden, is er dan niet reeds veel gewonnen?
Het valt den afgedwaalden moeijelijk, tot het verlaten pad der deugd weder te keeren. Wie toch, die gaarne in den geest des Christendoms denkt en handelt, zou hiertoe niet willen medewerken? De openbare meening verklaart zich allerwegen ten duidelijkste tegen die ongelukkigen, welke zich derwijze vergrijpen, dat zij eene geregtelijke veroordeeling en onteerende straf moeten ondergaan. Het zoude dwaas zijn, zoo men de heerschende begrippen van schande op dit punt wilde verzwakken door eenige redenering; ik acht het veeleer in het belang der maatschappij noodig, dezelve te versterken. Men kan eerlijkheid en een' goeden naam niet te hoog schatten. Spoort het medelijden aan, om ongelukkigen te helpen, in het betoonen van menschlievendheid moet vooral hier overdrijving vermeden worden. Daar blijve dus vooreerst zeker voorzigtig wantrouwen ten opzigte van hen, die de burgerlijke wetten overtreden en daarvoor boeten. Zij mogen in onze schatting niet gelijkstaan met den braven en eerlijken man, wiens gedrag onbesproken is. Wilde men ontslagenen uit

{==471==} {>>pagina-aanduiding<<}
den kerker bij voorkeur begunstigen, en zoodanigen zelfs boven anderen voorthelpen, dit zoude ligt de zedelijkheid in het algemeen kunnen benadeelen. Doch het Genootschap tot zedelijke verbetering van gevangenen, dat reeds sinds jaren in ons vaderland bestaat, bedoelt dit ook geenszins.
Ware menschenliefde gaat te rade met de wezenlijke belangen der menschen. Het vooroordeel tegen hen, die uit eene gevangenis in de burgerlijke maatschappij terugkomen, werkt meermalen op onbetamelijke wijze, en wordt wel eens wreed te hunnen opzigte. Duizenden en tienduizenden zijn op nieuw misdadig geworden, omdat men hun den weg tot verbetering afsloot. Wat zal de mensch aanvangen, die behoeftig en hulpeloos den kerker verlaat? Hij staat eenzaam te midden van natuurgenooten, die hem wantrouwen, en ook wel met blijkbare verachting hem bejegenen. Zoodanige handelwijze is ontmoedigend. Tot wien zal de ongelukkige zich wenden? Ieder zoekt hem te vermijden, en hij heeft behoefte aan deelneming. Weldra kwelt hem gebrek. Scherp is de prikkel des hongers. De holle buik wil gevuld worden, en geen werk verschaft brood, daar elk den ongelukkigen afwijst. Wat wordt dan het gevolg? Radelooze verlegenheid brengt menigeen op nieuw tot misdrijf en in den kerker.
Eene gevangenis heeft iets akeligs, dat het gevoel schokt, wanneer de zware deur wordt geopend en men binnen die dikke muren voorwaarts treedt. Onwillekeurige huivering bevangt den menschenvriend, als hij het verblijf van natuurgenooten bezoekt, welke door onteerende straf hun misdrijf boeten. Opsluiting moet dienen ter beteugeling van het kwade. Doch hoe dikwerf is het niet gebeurd, dat menigeen zedelijk slechter de gevangenis verliet, dan hij in dezelve was gegaan! Wetgevers en bestuurders van volken hebben op dit punt veel voor hunne verantwoording. Ook bij den besten wil zal men bezwaarlijk voorkomen, dat niet de veelheid van misdadigers, die dag en nacht in eene zeer beperkte ruimte bijeen is, gevaarlijk en schadelijk worde voor de minder bedorvenen. Het kan ge-
{==472==} {>>pagina-aanduiding<<}
beuren, en meermalen is het gebeurd, dat iemand als leerling in den kerker kwam, en volleerd in de kunstgrepen der boosheid denzelve verliet, om weldra meerdere bekwaamheid in het plegen van nieuwe misdrijven aan den dag te leggen. Ware het mogelijk, middel te vinden, om misdrijven te voorkomen, dit vooral zoude wenschelijk en voor de maatschappij nuttig zijn. Opvoeding, onderwijs en wetgeving moeten hiertoe medewerken. Mogt toch de burgerlijke overheid steeds behoedzaam zijn, om geene verordeningen in te voeren, welke de zedelijkheid van een gedeelte der burgeren ligt zouden kunnen ondermijnen!
Het Genootschap tot zedelijke verbetering van gevangenen stelt zich een edel doel voor. De naam zelf wijst het aan. Wie zijn doorgaans de ongelukkigen, welke in den kerker zuchten? Meerendeels menschen, wier opvoeding werd verwaarloosd. Hoe velen, die of geheel niet, of naauwelijks lezen en schrijven kunnen! En, werd dit al werktuigelijk geleerd, dan ontbrak toch veelal godsdienstige vorming en veredeling. Bij menigeen hapert het aan heldere en juiste begrippen van regt en onregt. Ja, ieder weet in het algemeen wel onderscheid tusschen goed en kwaad; doch wanneer het op doen en laten aankomt, is de toepassing op eigene handelingen veelal gebrekkig, en blijkt dikwerf de zwakheid der zedelijke beginselen. Hoe menig mensch ook blijft er buiten den kerker, die voor eerlijk wordt gehouden, en het evenwel niet is! Hoe velen b.v. zijn er, die den sluikhandel, het ontduiken der wetten van den lande, het plegen van bedriegerijen bij het aannemen en maken van openbare werken voor iets geoorloofds of althans voor geen groot kwaad schijnen te houden! Hetzelfde heeft plaats bij menigeen, die om vergrijp tegen eens anders eigendom in de gevangenis geraakt. Het geweten zoude hem weinig kwellen, zoo de straf niet op het misdrijf volgde, en de zondige daad slechts voor menschen verborgen kon blijven.
Het Genootschap, dat zedelijke verbetering van gevangenen tracht te bevorderen, heeft eene schoone, alhoewel moeijelijke, taak op zich genomen. Moge het doel ook

{==473==} {>>pagina-aanduiding<<}
niet geheel bereikt worden, dit is geene reden, om deelneming te weigeren, en de bemoeijingen der menschenliefde af te keuren. Zou de landman niet zaaijen op den akker, omdat misschien een gedeelte van het uitgestrooide zaad verloren gaat? Het denkbeeld van zedelijke verbetering berust op den inhoud des Bijbels. De mensch wordt geroepen, om van zijnen dwaalweg terug te keeren op het regte levenspad. Bij elken zondaar moet zinsverandering plaats hebben. Men nam het den Heiland kwalijk, dat Hij zich de zedelijke belangen van lieden aantrok, welke geen' onbesproken naam hadden; maar de Menschenvriend antwoordde: In den Hemel is blijdschap over een' zondaar, die zich bekeert.
Menschelijke deugd blijft steeds onvolkomen. Niemand leeft er, die in waarheid kan zeggen: Ik heb te allen tijde alle mijne pligten geheel vervuld. Daar is wel zeer groot onderscheid tusschen de uitersten van diepste verlaging en hoogste veredeling; maar ook de beste der stervelingen blijft onvolmaakt en kan nog steeds beter worden. En waarom zou men de mogelijkheid van verbetering ook bij gevangenen niet mogen onderstellen? Worden zij aan hun treurig lot overgelaten, ja, dan is er weinig hoop, dat zij ooit zullen terugkeeren op het pad der deugd, en moeijelijke beproevingen doorstaan. Moge al eens voor een oogenblik betere gezindheid bij hen opkomen, zij hebben veelal te weinig kracht van geest, om zich te onttrekken aan den invloed van omstandigheden, welke ligt ten nadeele werken. Maar van de bemoeijingen eens Genootschaps tot zedelijke verbetering dier ongelukkigen stond iets goeds te wachten, hetgeen dan ook al spoedig mogt blijken. Geen regter of overheid kan, in die betrekking en als zoodanig, doen, wat Christelijke liefde verrigt.
De gemoedsstemming, waarmede een gevangene voor de eerste maal den kerker binnentreedt, is buiten twijfel gewoonlijk van somberen aard. Hij gevoelt berouw, zoo al niet over het misdrijf zelve, dan ten minste over de smartelijke gevolgen. Heeft de ongelukkige misschien tot nu toe met zekere gerustheid het kwade gedaan, of bezweek

{==474==} {>>pagina-aanduiding<<}
hij welligt voor zware verzoeking, in allen gevalle kan opsluiting in eene gevangenis middel tot redding en behoud worden. Doch veel hangt hier af van de wijze der behandeling. Het aantal van verharde booswichten, die geene vatbaarheid voor verbetering toonen, is niet groot. Berooving van vrijheid, gepaard gaande met berouw en schaamte, veroorzaakt zekere gedweeheid. Zelden is het gevoel zóó stomp of het gemoed zóó stug, dat, althans in die eerste uren en dagen, geene betere neigingen zich openbaren. De ongelukkige komt nu aan een belangrijk keerpunt op zijnen levensweg. Hij wordt, op eene voor hem smartelijke wijze, gestuit in zijne verkeerdheden. Gevangenis brengt hem tot stilstand en nadenken. Zijn lot neemt eene wending ten goede of ten kwade. Het verblijf in den kerker, onder zoo vele misdadigers, is op zichzelve gevaarlijk, en kan ligt medewerken, om het geringe overblijfsel van godsdienstigheid geheel te vernietigen. Zekere wrevel en verharding in de boosheid zijn dan de gevolgen. Worden zoodanige personen eenmaal ontslagen, zij blijven altijd te duchten, en herhalen veelal spoedig het misdrijf.
Doch neemt men de gelegenheid waar, om op verstand en hart ten goede te werken, zoodra iemand zijne burgerlijke vrijheid heeft verloren, welligt neemt het gemoed nu indrukken aan, voor welke het vroeger niet vatbaar was. Deelneming, te regter tijd betoond en behoorlijk gewijzigd, heeft soms heilzame gevolgen. Voor gevangenen, die in den kerker hun misdrijf boeten, is het een onschatbare troost, dat zij niet geheel vergeten of verstooten worden, dat menschenvrienden hen opmerken en hunne belangen ter harte nemen - kortom, dat men bij hen de mogelijkheid van zedelijke verbetering nog onderstelt. Hierdoor is reeds menigeen, die verloren scheen, tot inkeer en zinsverandering gekomen. Hartelijke toespraak kan de sluimerende beginselen van het goede weder opwekken en verlevendigen. Aan het berouw moet eene heilzame rigting gegeven worden, opdat de schuldige de misdaad zelve versoeije en niet enkel de gevolgen betreure. Menschenliefde vermag veel, wanneer dezelve pogingen aanwendt, om ge-
{==475==} {>>pagina-aanduiding<<}
vangenissen tot verbeterhuizen te maken. Is niet reeds menigeen, ten gevolge der bemoeijingen van het Genootschap, kundiger, beschaafder, zediger, bescheidener, vlijtiger, matiger, met één woord zedelijk beter, godsdienstiger uit den kerker gekomen, dan hij dien was ingegaan? De mensch kan in het hart van zijnen medemensch wel niet lezen; maar aan de vruchten leert men immers den boom kennen. Wanneer ontslagenen zich vele jaren zonder opspraak gedragen, mag men van verbetering spreken; en zoodanige voorbeelden zijn er reeds vele. Treedt iemand, die zijne misdaad geboet en dus aan den eisch der burgerlijke wet voldaan heeft, in de maatschappij terug, zoo is voor hem inzonderheid de liefderijke hulp en zorg van menschenvrienden eene behoefte. Doch niet ieder welwillende kan hetzelfde verrigten, dat van wege het Genootschap tot zedelijke verbetering van gevangenen wordt gedaan. De uit den kerker ontslagene moet weten, tot wien hij zich met
eenige hoop kan en mag wenden. Hij staat dus niet geheel hulpeloos en verlegen, wanneer hij zijne vrijheid weder heeft bekomen. Dezelfde Christelijke liefde, die hem in de gevangenis niet vergat, wil hem nu steunen en bemoedigen, om het moeijelijk en verlaten pad der deugd op nieuw te betreden. Men verleent geen' eigenlijken onderstand of zoogenaamde alimentatie - dit is het werk der armbesturen - maar men geeft, naar gelange van omstandigheden, eenig voorschot, of wijst werk aan, en laat het niet ontbreken aan goeden raad, ten einde den ongelukkige in staat te stellen, om op eene eerlijke wijze aan den kost te komen en eigen brood te eten.
De stoffelijke hulp, welke men doet toekomen, is hier geenszins de hoofdzaak. De ontslagene heeft meer noodig, dan voedsel en deksel. De bewustheid, dat hij ook buiten den kerker niet aan zichzelven wordt overgelaten, kan heilzaam werken. Hij heeft behoefte aan deelneming en teregtwijzing. Hij moet bij iemand kunnen gaan, met wien hij vertrouwelijk over zijne belangen mag spreken. Dit is van onberekenbaar veel nut, om aanvankelijk goede gezindheid te versterken en de ware verbetering verder te be-
{==476==} {>>pagina-aanduiding<<}
vorderen. Door liefderijke waarschuwing, vermaning en opwekking kan men weldadig werken, en, onder Gods zegen, veel toebrengen, om den ongelukkigen voor herhaald misdrijf te bewaren. Toont men de regte Christelijke belangstelling, en spreekt men in den geest van jezus: Zondig niet meer! - o! dit beurt op, en bemoedigt, en brengt niet weinig toe, om het verzwakte eergevoel wederom te verlevendigen.
Dieper en dieper integendeel zinkt de ongelukkige, als niemand hem bij de hand wil grijpen en hulp toebrengen. Ook hij is mensch en heeft menschelijke behoeften. De wet, die slechts voor bepaalden tijd straf oplegt, onderstelt de mogelijkheid van verbetering en vordert de loslating. De wijze, waarop de ontslagene nu in de maatschappij wordt ontvangen, kan eene gunstige of ongunstige rigting aan zijnen volgenden levensloop geven. Ondervindt hij, dat hetzelfde Genootschap van menschenvrienden, hetwelk zich zijner aantrok in den kerker, ook buiten denzelven nog liefderijk voor hem zorgt, en middelen aanwendt, om zijne ware belangen te bevorderen, zoo zoude hij wel geheel verhard in het kwade moeten zijn, indien hij geene pogingen deed, om verder de achting en het vertrouwen weder te winnen.
Om menschen te helpen verbeteren, moet men altijd de mogelijkheid van verbetering onderstellen, en alles aanwenden, wat slechts mag dienen ter ontwikkeling der nog zwakke kiem van het goede. Op deze wijze kan menigeen voor de maatschappij gered en behouden worden, die anders verloren ware. Men zegge toch geenszins, dat hij, die eenmaal heeft gestolen, nooit weder is te vertrouwen! Aan hoe velen wordt vertrouwen geschonken, die het even min verdienen, daar slechts zekere slimheid hen bewaart voor openbare schande! Liefderijke ernst vooral kan veel toebrengen, om die genen onzer natuurgenooten, welke om eenig misdrijf onteerende stras ondergingen, van den weg des verderfs te doen wederkeeren.
Zij, derhalve, handelen uiterst kwalijk, die de bedoelingen van het Genootschap tot zedelijke verbetering van

{==477==} {>>pagina-aanduiding<<}
gevangenen miskennen en tegenwerken. Door scherpe en spottende aanmerkingen zoude men zich kunnen bezondigen tegen de zaak der menschheid. Wil iemand niet medewerken, om ongelukkigen te helpen, of althans voor grooter kwaad te bewaren, dat de zoodanige ten minste niet tegenwerke en anderen van de deelneming terughoude! Menschenvrienden meenen nut te doen met hunne belangelooze pogingen. Laat het waar zijn, dat eenigen misschien te gunstige verwachting koesteren; wat schaadt dit? Ik althans, zoo ik in eenige overdrijving mogt vallen, zoude veel liever willen, dat ik teleurgesteld wierd door te goede gedachten, dan dat ik te veel toegaf aan wantrouwen, en hierdoor iets toebragt, om gevallenen het opstaan nog moeijelijker te maken.
Het zij zoo, dat lieden, welke eene onteerende straf ondergaan hebben, niet ligt tot geheele verbetering komen; zoo veel te meer moeten wij zorgen, om hetgene op zichzelve reeds zwaar is door onze behandeling niet nog zwaarder te doen worden. Ook de diepst gezonkenen onder de menschen blijven altijd onze natuurgenooten. Omstandigheden hebben veelvermogenden invloed op de wijze van denken en handelen. Men velle dus geen te streng oordeel over ongelukkigen, die voor verzoeking bezweken. Welligt hadden zij minder hulpmiddelen ten goede. Die meent te staan, zie toe, dat hij niet valle! Men hebbe medelijden met allen, op wier geweten schuld drukt! Wie ook kent zichzelven vrij van zwakheden en gebreken? Moet niet ieder dagelijks den Kenner des harten om genadige vergiffenis smeeken?
Die voor verzoeking bewaard mag blijven, danke den goeden God, en werke, in den geest des Christendoms, mede, om afgedwaalden te helpen wederbrengen op den weg der deugd! Dit doende, handelen wij tevens in het belang der burgerlijke maatschappij, waarvan wij leden zijn. De pogingen des Genootschaps tot zedelijke verbetering van gevangenen zullen meermalen mislukken; doch het is aanvankelijk voldoende, dat men reeds op verscheidene voorbeelden kan wijzen, waar de bedoelde uitwerk-
{==478==} {>>pagina-aanduiding<<}
selen zich openbaren. De jaarlijksche berigten vermelden ons die verblijdende uitkomsten. Liet de aard der zaak het toe, men zou treffende bijzonderheden kunnen opgeven. Doch wanneer de bedoelde verbetering plaats heeft, noemt men geene namen, en laat gaarne de liefde het vroegere misdrijf bedekken. Menigeen, die zijne euveldaden in den kerker moest boeten, is door de bemoeijingen des Genootschaps reeds een ander mensch, een werkzaam en nuttig burger geworden. Behoeft men meer te weten, om de zaak goed te keuren en door eene kleine bijdrage te ondersteunen? Die eenen zondaar van de dwaling zijnes wegs bekeert, zal eene ziel van den dood behouden. (Jac. V:20.)




Verhaal nopens het verongelukken van drie stoomschepen in Noord-Amerika.

(Vervolg en slot van bl. 442.)

‘Het vergaan van de Home (dus spreekt Kapitein marryat) heeft eene menigte der voornaamste familiën in de Vereenigde Staten in rouw gedompeld. Ik bevond mij juist te Nieuw-York, toen dit schip van daar vertrok. Onder de reizigers waren Professor nott en deszelfs lieftallige vrouw; wij hadden het plan gemaakt om in Zuid-Carolina andermaal bijeen te komen, maar wij hebben elkander niet wedergezien, want ook zij zijn onder de verongelukten geweest.’

Het stranden der stoomboot Home.

De stoomboot Home, (dus verhaalt een deelgenoot der vreeselijke ramp) onder bevel van Kapitein white, vertrok van Nieuw-York naar Charlestown op Zaturdag den 7 October 1837, ten vier ure na den middag. Zij had ongeveer negentig passagiers aan boord, en het scheepsvolk, de officieren daaronder begrepen, bestond uit drieenveertig man. Het weder was aangenaam; ieder ver-
{==479==} {>>pagina-aanduiding<<}
heugde zich vooruit over het genoegelijke van eene reis, welke alles aankondigde voorspoedig te zullen wezen, en men berekende reeds, in welk eenen tijd de overtogt waarschijnlijk volbragt zou worden. Maar niet lang duurde het, of dit gunstige vertrouwen ontving eenen eersten stoot; het schip raakte vast op eene zandbank, en bleef er zitten tot dat de vloed het losmaakte: toen eerst konden wij de reis voortzetten. De nacht liep zonder verderen hinder voorbij; eene frissche koelte veroorloofde, van de zeilen gebruik te maken, en, aldus door twee krachten tevens voortgedreven, werd onze gang buitengemeen snel. In den loop van Zondag wakkerde de wind nog sterker aan; de zee begon hol te staan, en werd in den daarop volgenden nacht nog onstuimiger, zoo zelfs, dat zij tot in de kajuiten doordrong en verscheidene passagiers uit hunne hangmatten joeg.
Maandagochtend woedde er een volslagen orkaan. Eene algemeene neerslagtigheid had zich van de verschrikte passagiers meester gemaakt, die echter nog altijd vertrouwen bleven stellen in de hechtheid van het schip en de kunde van den Kapitein. In den vroegen morgen had men, regt vooruit, land gezien, en kort daarop was de rigting onzer vaart van zuid naar zuidoost veranderd geworden. Onze toestand was inderdaad schrikwekkend; het vaartuig boog, al krakende, voor elken schok der golven, even alsof het vaneen stond te splijten; de houtbekleeding der zolderingen week uit elkander, en de zijden van het schip bogen onder de slagzeeën, door welke zij getroffen werden, zoodanig door, dat ook de kromhouten schenen toe te geven, en men dezelve voelde wijken. Dien geheelen dag was de slingering zoo geweldig, dat er geen eten gereed gemaakt kon worden.
Ik heb reeds gezegd, dat het schip zuidoostwaarts aanhield; het volgde dus hetgeen men den trog der baren noemt, alzoo de wind noordoost was. Tegen den avond werd drieëntwintig vadem diepte gepeild, en terstond daarop, zonder blijkbare reden, de rigting van het schip zuidwest en vervolgens noordwest veranderd. Alstoen vertoon-
{==480==} {>>pagina-aanduiding<<}
de de vreeselijke waarheid zich plotseling voor onzen geest; wij begrepen, dat het vaartuig vol water liep, want geene andere reden kon dit veranderen van rigting verklaren. De onzekerheid, zoo er bij sommigen nog onzekerheid bestond, was van korten duur. Weinige oogenblikken later werden al de passagiers aan de pompen geroepen, om ons van het water, dat van alle kanten indrong, te ontslaan; maar, hoezeer allen hunne krachten inspanden, nam het hand over hand toe; weldra bereikte hetzelve het vuur onder de stoomketels, en deze hielden dus op te werken. Men verbeelde zich nu onzen toestand: honderddertig menschen in een lek vaartuig, ver van het land en zonder eenige hoop op bijstand! - Evenwel, wij lieten allen moed niet zakken; nog konden de zeilen, schoon in geenen zeer goeden staat, ons van nut zijn. Men voorzag de dames van lange wollen reepen, aan welke wij onze dekens sneden, om zich in den uitersten nood aan zoodanige deelen van het vaartuig, welke het best aaneen schenen te zullen blijven, vast te sjorren.
Ten elf ure 's avonds deed de kreet; land! zich hooren; maar de vreugd, welke die tijding wekte, maakte weldra plaats voor verslagenheid, toen men bemerkte, dat het land, hetwelk men inderdaad op eenen afstand gewaar werd, van ons afgescheiden was door een onafzienbaar rif van klippen. Een passagier deed alstoen den voorslag, om de vrouwen en kinderen, met eenige vertrouwde manschap tot bestuur, in de booten te plaatsen, en zulks zonder uitstel te doen, alvorens het schip in de branding geraakte. Ware die voorslag aangenomen geworden, zoo zouden, naar alle waarschijnlijkheid, de booten met vrucht tegen den wind hebben kunnen worstelen, en zouden met den dag door eenig schip opgenomen zijn; maar het menschlievende voorstel vond slechts bij weinigen ondersteuning, en zou daarenboven niet uitgevoerd hebben kunnen worden dan door tusschenkomst van hen, die op het vaartuig gezag oefenden. In plaats van dit plan te begunstigen, zochten eenige passagiers, door een klein aantal matrozen geholpen, hunne redding in eene der kleine sloepen; doch

{==481==} {>>pagina-aanduiding<<}
ter naauwernood hadden zij zich in dezelve nedergezet, of eene golf rukte haar van het schip los, en sleepte haar, met al die er in waren, weg. Anderen, bij welke de bootsmansmaat was, hadden de boot ingenomen; maar wij waren reeds te digt bij de branding, en dit vaartuig had het lot van het vorige. - Op dit oogenblik van vreeselijke verwachting poogde elk, in zwijgenden angst, zich zoo nabij mogelijk aan hen, die hun waard waren, te houden. De vrouwen hingen aan de halzen hunner mans; de kinderen klemden zich vast aan hunne ouders. Sommigen liepen het schip op en neder, om de minst gevaarlijke plaats te zoeken; maar zoodanigen der passagiers, die over vrouwen of kinderen te waken hadden, bleven onbewegelijk waar zij stonden, en verbeidden angstig, wat nu volgen moest.
Eindelijk stoot het schip! het blijft onbewegelijk vastzitten! Er volgt een oogenblik van rust, alsof de engel des verderfs aarzelde zijn vernielingswerk te volbrengen. - Plotseling treft eene vreeselijke stortzee het achterschip, en sleept alles weg, wat zij bereikt. De overgeblevenen vloden naar het ander eind van het vaartuig; maar hun getal verminderde met eene schrikbarende snelheid bij elke zee, die over het dek heenspoelde. Velen onzer weken alstoen in den smallen gang, welke onder het dek van het voor- naar het achterschip geleidt, en wel aan de windzijde, want het vaartuig helde zoodanig, dat de andere zijde bijna met het water gelijk lag.
Deze naauwe doorgang, waarvan de uiteinden reeds met stukken van het schip bijna gestopt waren, bevatte op dat tijdstip omtrent dertig menschen, grootendeels vrouwen en kinderen. Weldra bezweek het gedeelte van het dek, dat boven ons was, voor het geweld der golven, en het water overstelpte nu onze wijkplaats. Elke nieuwe zee dreigde ons den dood te zullen brengen, en evenwel, hoezeer de hartverscheurendste tooneelen rondom ons voorvielen, deed geen kreet zich hooren. Eene dame smeekte, in doodsangst, dat toch iemand haar mogt redden; een knaapje riep: ‘Vader! vader! gij zult mij toch niet laten verdrin-
{==482==} {>>pagina-aanduiding<<}
ken?’ Maar de ongelukkige vader had te veel te doen, om aan het smeeken van zijn kind zelfs slechts het oor te leenen, want, voor zoo ver ik door den duister onderscheiden kon, hield hij zijne vrouw met den eenen arm, en had aan den anderen zijne zeventienjarige dochter hangen; daarenboven had de man nog een klein meisje bij zich gehad; maar ik weet niet, of het op dat oogenblik nog leefde.
Na eenige minuten werd het dek door de golven geheel verbrijzeld, hetgeen mij veroorloofde, door de aldus ontstane opening naar buiten te klimmen, en mijne vrouw na mij op te trekken. Weinige oogenblikken daarna vernielde de zee het gedeelte des vaartuigs, hetwelk wij zoo even verlaten hadden; en waarschijnlijk is de doodsangst dergenen, die er in waren, niet langer gerekt geworden.
Gedurende dien tijd luidde de Heer lovegreen van Charlestown onophoudelijk de scheepsklok; men mogt haar waarlijk onze doodklok noemen, en misschien is er wel nimmer eene bij zulk een afsterven geluid geworden. Tot een klein aantal versmolten, dachten wij ernstig aan de noodwendigheid, om elk oogenblik bereid te zijn de eeuwigheid in te treden, toen wij verbaasd werden door het als uit de golven herrijzen eener vrouw, welke middel gevonden had om het schip van buiten te beklimmen, en nu het hoofd over het boord stak en onze hulp afsmeekte. Het gelukte den Heer woodburn van Nieuw-York haar naar binnen te halen, en ik gaf haar mijne plaats over naast eene andere dame op een dik stuk hout, waarop wij haar vastbonden. Ik was op een ander stuk houts gevlugt: naauwelijks zat ik er op, of de golven sloegen het van het schip, en sleepten mij met hetzelve in zee. Aanvankelijk had ik losgelaten; maar het gelukte mij, de plank weder te grijpen, en, na een' tijdlang door de baren heen en weder geworpen te zijn, na de plank, waarop ik steunde, herhaalde malen verloren en herkregen te hebben, werd ik eindelijk, in een' toestand van volstrekte uitputting, op strand gesmeten.

{==483==} {>>pagina-aanduiding<<}

Van het kleine aantal menschen, welke ik op het schip achtergelaten had, bleven er slechts vier in het leven. (*)
Het strand, waarop wij geworpen waren, was onbewoond; maar op eenen grooten afstand werden wij eene flaauwe schemering van licht gewaar, en namen onze rigting naar dien kant. Het schijnsel kwam van den lichttoren van Ocracolte. - De bewoners van het eiland behandelden ons vriendelijk, en wij bleven bij hen tot Donderdag; alstoen namen wij afscheid, sommigen om naar Nieuw-York terug te keeren, anderen om naar Charlestown voort te reizen. - Mogelijk is het, gelijk men gezegd heeft, dat de Kapitein van de Home beschonken geweest is; maar, wat mij betreft, ik wijt het ongeluk geheel en al aan den slechten bouw en zwakken toestand van het schip, dat niet in staat was, zulk eene reis ter zee te verduren.

‘Het naderhand gebeurde ongeluk van het springen der stoomboot de Moezel zal ons een laatste voorbeeld leveren van het gegronde der vroeger gemaakte aanmerking, dat de ongevallen, welke aan de stoomschepen gebeuren, bijna altijd toe te schrijven zijn aan de onvoorzigtigheid van hen, die er het bestuur over hebben, of aan den slechten staat der vaartuigen zelve.’

Verongelukken van de Moezel.

De Moezel was eene pas gebouwde pakketboot, bestemd om regelmatig tusschen Cincinnati en St. Louis te varen. Het vaartuig had nog slechts weinige reizen gedaan, maar deze waren toereikend geweest, om bewijs te leveren van deszelfs snelheid; ook verzuimden, gelijk in zulk een geval steeds plaats heeft, deszelfs reeders en Kapitein niets, om de eer van hun schip te handhaven.

{==484==} {>>pagina-aanduiding<<}

Vrijdag den 25 April, tusschen vier en vijf ure, maakte het aanstalten, om van Cincinnati te vertrekken. Het was tot stikkens toe vol met passagiers, de meesten van welke zoogenaamde landverhuizers waren, die in het Westen fortuin gingen zoeken; velen hunner waren Duitschers, en hadden een talrijk gezin bij zich. In de kajuit huisden vijfentachtig personen; op dek telde men er ongeveer honderdvijftig; het scheepsvolk bedroeg dertig koppen. Er waren dus in alles ongeveer tweehonderd-en-zestig menschen aan boord; een getal, veel grooter, dan het vaartuig redelijkerwijs bevatten kon. En evenwel stak men nog altijd niet van wal, maar bleef passagiers innemen, die elkander verdrongen om aan boord te geraken. De officier, die het bevel over zijn regement in Florida ging aanvaarden; de koopman, die zich om handelszaken naar St. Louis begaf; de jongeling, die met ongeduld eene loopbaan zocht; de arme landverhuizer met zijne vrouw en kinderen, reeds bleek en ziekelijk van de uitgestane vermoeijenissen, - allen wilden op de snelle Moezel scheep gaan, die allen bereidvaardig in haren schoot opnam.
Na de kaai verlaten te hebben, voer de Moezel de rivier eene Engelsche mijl ver op, om in eene voorstad der plaats, de Fulton geheeten, nog eenige familiën af te halen. Aldaar had zich mede eene overgroote menigte verzameld, om getuige van de afvaart te zijn, waaraan de verkregen roem van het schip en een onvoorzigtig gezegde van den Kapitein ditmaal eene dubbele belangrijkheid hadden bijgezet. De Kapitein had namelijk, zoo men verzekerde, verklaard, dat hij, het mogt kosten wat het wilde, een vóór hem vertrokken vaartuig zou inhalen; en inderdaad verkondigde het eigenaardig gedruisch, hetwelk de stoom te weeg bragt, aan kundige ooren, dat zij reeds tot eene schrikwekkende hoogte gespannen was.
De lading eindelijk voltallig zijnde, was de Moezel bezig te wenden, om de rivier weder af te zakken, neen! af te vliegen, toen eene vreeselijke uitbarsting plaats had, en geheel het voorstuk van het vaartuig uiteensprong. Ongelukkiglijk waren de passagiers bijna allen op het dek, van

{==485==} {>>pagina-aanduiding<<}
waar zij het gezigt der aan den oever zaamgedrongene menigte genoten, en zich reeds vooruit verheugden in de verwachting van met buitengemeen snelle vaart de stad voorbij te schieten. Nimmer nog had eene vroegere door stoom veroorzaakte uitbarsting zulk eene verschrikkelijke verwoesting te weeg gebragt. De vier stoomketels sprongen alle te gelijk; het aan spaanders geslagen dek werd verre weg geslingerd, en de verminkte ligchamen der menschelijke wezens, die het vervulden, wijd en zijd verstrooid. Stukken der ketels en menschenlijken werden, rookend en verscheurd, een kwart mijl ver op de beide oevers geworpen; één man, onder anderen, was met zulk eene kracht naar boven gedreven, dat zijn ligchaam het dak van een meer dan honderd roeden ver gelegen huis, op hetwelk hij nederkwam, verbrijzelde. Omtrent zestig personen, die achter op het schip stonden, hadden den tijd om in het water te springen, maar slechts een dozijn van hen bereikte den oever.
De maar van het ijselijke treurgeval verspreidde zich met onbedenkelijke snelheid; duizenden van nieuwsgierigen vloeiden aan den oever zaam, en de liefderijkste hulp werd aan de arme slagtoffers van het ongeluk verleend, ten minste aan hen, voor welke die hulp nog van eenig nut kon wezen, doch deze waren zeer weinigen in getal.
Ik (dus vervolgt Kapitein marryat) was onder de eersten, die er aankwamen; en het tooneel, dat zich voor mijne oogen opdeed, zou ik vruchteloos naar eisch pogen te beschrijven. Bloedende lijken lagen overal op den oever, en nog vele andere was men bezig uit het water op te visschen of uit het wrak van het vaartuig te halen; hier zag men zwaar gekwetsten wegdragen, daar werden koffers en allerlei op den wal in het rond liggende goederen bijeengezameld.
Zij, die de ramp overleefd hadden, leverden een aandoenlijk en tevens schrikkelijk tooneel; de dood had overal de teederste banden verschourd, maar de slag was zoo plotseling en onvoorzien geweest, dat niemand nog wist,

{==486==} {>>pagina-aanduiding<<}
wie dood of wie behouden was. Mans zochten hunne vrouwen, vrouwen hare mans; een vader had zijnen zoon gered, maar vijf andere kinderen en zijne vrouw verloren; een ander wentelde zich in wanhoop over den grond, met het lijk zijner dochter naast zich, en vrouw en zoon, gevaarlijk gekwetst, aan zijne voeten. Een der passagiers liep overal onder het volk rond, naar zijne vrouw en kinderen zoekende, die hem van hunnen kant met gelijken angst opspoorden; eindelijk ontmoeteden zij elkander. Een meisje, dat al hare verwanten verloren had, beantwoordde de vragen, die haar gedaan werden, niet anders dan met onophoudelijk om haren vader, hare moeder en zusters te roepen. Een vier- of vijfjarig knaapje, ongevoelig voor de kwetsuren, welke hij bekomen had, deed almede niet anders dan zijnen vader te roepen, dien hij niet weder zou zien; een ander iets ouder jongetje had van zijn geheele gezin niemand overgehouden. Een man, die er zeer eerwaardig uitzag, beschreide mede zijn geheele gezin, eene vrouw en vijf kinderen. Een ander had negen leden zijner familie verloren. De eerste beweging van eene jonge dame, welke men aan wal bragt, was, met gevouwene handen God voor haar behoud te danken; maar weldra riep zij, met eene stem, die ieder door het hart sneed: ‘Mijn kind! waar is mijn kind?’ Het kind was gered; men bragt het haar, en zij viel in zwijm.
In eene publieke zamenkomst, die onder voorzitting van den Mayor van Cincinnati gehouden, en op welke de omstandigheden van dit ontzettende voorval in al derzelver bijzonderheden verhaald werden, voer men hevig uit tegen de misdadige onvoorzigtigheid van hen, aan welke het bestuur over de Moezel vertrouwd was, en tegen de nalatigheid, die over het algemeen aan boord der stoomschepen heerscht.
De oplettendheid der Amerikaansche wetgeving heeft zich eindelijk op deze zaak gewend, en in Julij 1838 is er eene akte doorgegaan, bestemd om voor de veiligheid der passagiers te zorgen. Onder de bepalingen, welke dezelve bevat, zijn er verscheidene met oordeel opgesteld,

{==487==} {>>pagina-aanduiding<<}
maar andere zijn zulks minder, en sommige zelfs geheel onuitvoerlijk.
Men mag nogtans hopen, dat er uit de onderzoekingen, nu laatstelijk gedaan, en uit de gemaakte wetten, eenig goed zal voortkomen: vooralsnog, zeker, is het gevaarlijker, eene week lang in Amerika te reizen, dan een dozijn keeren den Atlantischen Oceaan over te steken. Een tijdschrift, hetwelk ik in Amerika gelezen heb, begroot op duizend zevenhonderd-en-vijftig het getal menschen, die, in den loop van een enkel jaar, op spoorwegen, in diligenees en aan boord van stoomschepen het leven verloren hebben.

Kapitein marryat.




Gewoonten en plegtigheden der Japannezen.

Nangasaki is aan de helling van eenen berg gebouwd. Even als alle Japannesche steden, heeft het eenen regelmatigen aanleg, en, daar elk huis eenen tuin, het zij dan groot of klein, bezit, levert het geheel een bevallig gezigt. De huizen zijn laag en hebben slechts ééne verdieping, bij welke nu eens eene soort van zolder of vliering onder het dak, dan weder een klein kelderachtig onderhuis gevoegd is. De hoogte van den voorgevel aan de straat en zelfs het getal der vensters is door de wet voorgeschreven. Al de huizen zijn van hout en een mengsel van klei en hakstroo gebouwd; maar de muren zijn met eene soort van kalk of cement bestreken, welke daaraan een voorkomen van hechtheid bijzet. De plaats van glasruiten bekleedt een sterk en fraai, niet geolied papier, hetgeen door houten buitenramen tegen den regen beschermd wordt. Daarenboven zijn de vensters, die aan straat uitkomen, van zonneblinden voorzien, en elk huis is van eene galerij of verandah omgeven, die met al de vertrekken gemeenschap heeft.
Voor de huizen van eenig meer aanzien vindt men eene soort van zuilengang of voorportaal, waarin de bezoekers hunne palankins, zonneschermen en schoenen achterlaten. Aldaar wachten ook de bedienden dergenen, die in het huis zaken te verrigten hebben. Het achterste deel van het huis

{==488==} {>>pagina-aanduiding<<}
wordt door het gezin van den heer bewoond; hetzelve springt, in de gedaante van een' driehoek, in den tuin uit, hetgeen daaraan meer licht en een vrolijk voorkomen geeft. De tuinen zijn, hoe klein soms ook, steeds op de Engelsche manier aangelegd, voorts met rotsen, bergen, meren, watervallen, boomen, en bevatten daarenboven eene kapel of bedehuis. Hoe belagchelijk deze parken in miniatuur ook somwijlen mogen zijn, brengt toch deze mengeling van loof onder de huizen veel toe, om aan de stad een vrolijk en luchtig voorkomen te geven. Overigens hebben ook de armste huizen derzelver tuin, veeltijds van geene meerdere uitgestrektheid dan de ruimte, welke de driehoek van het vierkant heeft overgelaten; in dit geval plaatst men er de boomen in potten in.
Het merkwaardigste deel van een Japansch huis vormt echter steeds het magazijn of menbelvertrek, hetwelk van de overige woning gescheiden, en zoogenaamd vuurproef of tegen brand bestand gemaakt is. In hetzelve bewaren de kooplieden hunne waren en de overige inwoners hun kostbaarst huisraad, zoo als schilderijen, boeken, verzamelingen van zeldzaamheden en dergelijke. De bouwstoffen, waaruit deze magazijnen zaamgesteld zijn, zijn dezelfde als die tot de huizen gebruikt worden; maar alle houtwerk, zelfs deuren en dak niet uitgezonderd, zijn met eene laag klei van een' voet dik belegd; over dag zijn de vensters met koperen luiken gesloten, en tot nog grootere veiligheid staat steeds eene groote kuip met natte aarde gereed, waarmede alle deelen van het gebouw belegd worden zoodra er zich eenig gevaar vertoont, dat is wanneer in de nabuurschap een dier branden uitbarst, welke bij zoo ligt ontvlambare huizen maar al te dikwijls ontstaan, of ook wanneer de wind vonken uit een verwijderd vuur daarhenen drijft. Deze vuurvaste magazijnen voldoen aan het oogmerk van derzelver oprigting in zulk eene hooge mate, dat zij, bij eenen brand, welke elf straten in de asch legde en nog verscheidene andere zwaar beschadigde, alle zonder uitzondering, onbeschadigd bleven.
Wanneer men de stad voorbij is, bevindt men zich plotseling in de heerlijkste landouw, waar zich de betooverendste gezigten op eene streek, in welke heuvel en dal gedurig afwisselen, allerwegen vertoonen. Men verzekert zelfs, dat deze landschappen zoo bekoorlijk zijn, dat de Europeërs bij derzelver gezigt den onaangenamen toestand en de opofferin-
{==489==} {>>pagina-aanduiding<<}
gen vergeten, welke zij zich hebben moeten getroosten, om het te genieten. Voor het overige zijn de Japannezen des te eer genegen, aan vreemdelingen dit genoegen te gunnen, omdat het er ook voor hen een is, daar zij zelven hartstogtelijke liefhebbers van schoone landschappen en uitzigten zijn.
Door eenen merkwaardigen en eigenaardigen trek van dezen heerschenden smaak worden steeds de aanvalligste landschappen gekozen, om daarin de tempels der Goden te stichten. Eenenzestig dier tempels zijn in eenen kleinen omkring rondom Nangasaki verdeeld. Zij zijn in derzelver bouwtrant even eenvoudig als de woonhuizen, en even als deze met eene galerij of verandah omgeven. Veeltijds ziet men ook nog verscheidene kleine tempels of kapellen het hoofdgebouw omringen. Het geheel, of de groote tempel, komt bij siebold onder den naam van Yasiro voor, terwijl hij de kapellen Meya's noemt. Elke Yasiro staat op eenen berg, van waar hij een uitgestrekt gezigt heeft; daarenboven ligt hij midden in eenen tuin, en deze tuinen zijn het, welke de Japannezen en de Hollanders op hunne pleizierpartijen bezoeken. Om het bekoorlijke, hetwelk deze verzamelplaatsen aanbieden, nog te verhoogen, heeft elke tempel groote zalen, die geene betrekking tot de aldaar vereerde Godheid hebben. In die zalen, welke tot eene soort van herbergen strekken, worden de reizigers opgenomen, en de priesters verhuren dezelve aan gezelschappen, die er hun maal willen houden. Zelfs worden er soms drinkgelagen gegeven, die in geenen deele gepast zijn voor gebouwen, welke in het geringste verband met godsdienstplegtigheden staan.
Wanneer een lid der factorij tot zulk eene pleizierpartij besluit, moet het gansche gezelschap, hetwelk door die genen genoodigd wordt, die ambtshalve daarbij tegenwoordig moeten zijn, op kosten van den vreemdeling in een' dier tempels onthaald worden. Evenwel vordert men niet van hem, bij dit maal de honneurs te maken, hetgeen hem gedurende eenige oogenblikken eene soort van vrijheid verschaft. Terwijl de officieren met hunne vrienden zich op kosten van den Hollander te goeddoen, zijn zij in geenen deele streng in het naauwkeurig handhaven der wetten, omtrent de afzondering dezer buitenlanders voorgeschreven. Dan, maar ook dan alleen, kan een lid der factorij, door niemand dan door eenen tolk vergezeld, de winkels bezoeken en naar welgevallen in dezelve koopen; evenwel moeten

{==490==} {>>pagina-aanduiding<<}
zij daarmede vóór den avond gereed en weder op Deszima aangekomen zijn; want tusschen zonsondergang en zonsopgang openen zich de poorten van het eiland onder geenerhande voorwendsel.
Wanneer een Hollander eenen Japannees, met wien hij bekend is, wil bezoeken, of door eenen inwoner van Nangasaki genoodigd wordt, moet hij eerst schriftelijk om verlof daartoe verzoeken; want het verlof, hetwelk hem vrijheid geeft om te wandelen, magtigt hem niet om het huis van eenig bijzonder persoon binnen te treden. Aan dezelfde formaliteit is hij onderworpen, wanneer hij eenig spel of eenige plegtigheid wil bijwonen. Voor het overige wordt zulk een verlof nimmer geweigerd; maar er zijn enkele gevallen, waarin men het slechts onder den vorm van een Naybun, of als bij oogluiking, toestaat.
Onder het kleine getal verlustigingen, waarvan de factorij genot kan hebben, mogen de godsdienstige feesten, van welke Japan er vele heeft en die met groote pracht gevierd worden, als de voornaamste beschouwd worden; onder deze is dat van den God suwa kami, of de beschermende Godheid van Nangasaki, het merkwaardigste. De luister daarvan wordt nog verhoogd, doordien hetzelve toevallig met eene der jaarlijksche plegtigheden overeenstemt, welke in het gansche rijk plaats hebben. Het duurt verscheidene dagen lang, en begint natuurlijk met gebeden in den tempel, aan suwa gewijd. Deze met vlaggen versierde tempel wordt door iedereen in feestkleederen bezocht; men verrigt er zijn gebed en brengt er zijne offerande, welker waarde met den rijkdom en rang van den gever overeenstemt, doch waarbij steeds een kop saki moet wezen. De openbare plegtigheid bestaat daarin, dat het beeld der Godheid, met zijnen kostbaarsten tempeltooi, waartoe ook rijke wapenen behooren, in een prachtig verguld en verlakt huisje of kas, verzeld door de voornaamste te paard zittende of in palankins gedragene priesters, als ook door een detachement kavallerij, hetwelk de Gouverneur tot opluistering der plegtigheid verleent, in statelijken omgang door de stad gedragen wordt. Het huisje, het beeld en de schatten worden vervolgens in eene stroohut neêrgezet, die daartoe op een groot plein is opgerigt. Aldaar blijven zij en kunnen er door het publiek gezien worden, alzoo de hut, hoezeer ten deele door eene soort van kraamschut omgeven, van voren open is. Hier-
{==491==} {>>pagina-aanduiding<<}
mede schijnt dan het godsdienstige deel der plegtigheid voorbij. Vervolgens komen de spelen en tooneelvertooningen, waarvan de kosten jaarlijks bij afwisseling door eene der stadswijken gedragen worden. Deze onderscheidene wijken nu trachten elkander in glans en kostbaarheid dier spelen te overtreffen. De bewoners geven zich ook de
grootste moeite, om hunne kinderen van zeven tot veertien jaren op de rollen, welke zij daarbij te vervullen hebben, af te rigten. Elke wijk heeft haren bijzonderen optogt, en elke straat levert hare twee of drie zeer goed geoefende akteurs. De Heer fischer, die van zulk een feest ooggetuige geweest is, geeft van den marsch en de vertooningen dier onderscheidene optogten de volgende beschrijving:
‘Eerst zag men eene groote en gestaltelooze hoeveelheid lijnwaad verschijnen, dat, aan eenen hoepel gehecht en van denzelven op den grond nederhangende, van onderen slechts de voeten van den man liet zien, die hetzelve aan eenen stok van bamboes droeg. De man heeft inderdaad eenen zwaren last te torschen, in de eerste plaats aan het lijnwaad zelf, dat rijk geborduurd en elf ellen lang is, vervolgens aan de versierselen, waarmede het bovenste gedeelte daarvan bezet is. Al deze versierselen zijn zinnebeeldig; nu eens zijn het vogels of dieren, die in bijzondere eer staan, dan weder een beroemde man of vrouw; somwijlen een digt besneeuwd bosch, het gereedschap van eenig handwerk, of ook voorwerpen, welke op den bloei des lands of op dien der straat, waardoor zij geschonken zijn, betrekking hebben, of eindelijk zoodanige, welke den roem of de eenvoudigheid van zeden der oude Japannezen herinneren. Na dit lijnwaad met deszelfs sieraden kwamen, in groote menigte, de muzikanten met hunne trommels, cimbels en fluiten; zij hadden eene wonderlijke kleederdragt, en hun Ottona, de stedelijke hoofdbeambte der wijk, die door eene menigte dienaren, welke men uit de bewoners der straat gekozen had, gevolgd werd, ging hun vooraf. Na de muzikanten zag men een' troep kinderen verschijnen, die den eenen of anderen optogt hunner Mikados of halve Goden voorstelden. Dit gedeelte van het schouwspel verdient inderdaad bewondering: volkomen in het costuum van den tijd gekleed en gewapend, trekken de aanvoerders van den troep allerstatigst aan hun hoofd, gevolgd door de vertegenwoordigers beider kunne van geheel het hof, die daarbij eene pracht en weelde

{==492==} {>>pagina-aanduiding<<}
ten toon spreiden, welke alles overtreffen, wat men zich uitgelezenst verbeelden kan. Elk dezer troepen heeft een zeker aantal kleine palankins en bedienden bij zich, om de kinderen, wanneer zij moede mogten worden, verder te dragen. Op de kinderen volgt eene bende komedianten. In een oogenblik worden twee of drie banken van gelijke lengte naast elkander gezet, en daarop eenige kraamschutten en andere decoratiën geplaatst. Hierna voeren de tooneelspelers, onder het geluid der siamsis, eene soort van guitar met drie snaren, der trommels en andere speeltuigen, hun stuk op, hetwelk niet langer dan een kwartier uurs duurt, maar met veel levendigheid gespeeld wordt. Wanneer het stuk geëindigd is, ziet men eene menigte muzikanten, palankins en bedienden komen, als ook de verwanten der kinderen, welke den eersten trein besluiten en voor den volgenden plaats maken.
De eerste tooneelvertooning heeft, ter eere van den God suwa, voor de bovenvermelde stroohut plaats, en rondom het plein zitten eene menigte aanschouwers, onder welke voor de regering en voor de Hollanders bijzondere staketsels ingerigt zijn. De overige voorstellingen hebben in verscheidene, daartoe aangewezene deelen der stad plaats, en de elf of twaalf optogten, waaruit het geheel bestaat, volgen elkander zoo regelmatig, dat, ondanks de ontzettend groote menigte volks, hetwelk deze vermakelijkheden bijwoont, nimmer eenige hoe ook genaamde wanorde ontstaat.
De eerste trein verschijnt des morgens ten 7 ure voor de stroohut, en gewoonlijk wordt het middag, eer de laatste er aankomt. Den geheelen dag door en tot laat in den avond ontmoet men den eenen of anderen dezer optogten in de onderscheidene wijken der stad; men kan derhalve denken, hoe moede de arme kinderen zijn moeten, eer zij weder naar huis geraken. De vermakelijkheden duren verscheidene dagen; maar het plegtigst zijn die van den 9den en 11den der maand, dat is den eersten en derden feestdag. Alle werk staat alsdan stil, en zelfs de armste handwerksman trekt zijn feestkleed aan; alle huizen zijn van binnen met tapijten en windschutten versierd, van buiten met luifeldaken voorzien, onder welker beschutting de huisvrienden hunnen dag met eten, drinken en muziceren doorbrengen. Elke straat moet vijf of zes jaren lang tot deze kostbare verlustigingen bijdragen, en het is moeijelijk te begrijpen, hoe zij de uitgaven

{==493==} {>>pagina-aanduiding<<}
daartoe kunnen opbrengen; want slechts zeer weinig van den toestel is het volgende jaar andermaal bruikbaar, en met name is alles, wat tot de decoratiën en de costumen behoort, steeds nieuw en uit de beste stoffen vervaardigd. Dit feest, Matzoere geheeten, levert in elk van deszelfs deelen eene zoo menigvuldige verscheidenheid, dat het onmogelijk is, dezelve alle te beschrijven; maar ik kan niet nalaten, ten slotte nog eenmaal de volkomene orde, de vrolijke luim en de goedhartigheid, welke daarbij heerschen, met lof te vermelden.’
Is ondertusschen dit godsdienstige feest het aanmerkelijkste van die, welke te Nangasaki gevierd worden, zoo is het niet het eenige, hetwelk afwisseling aanbrengt in het eentoonige leven te Deszima. Men heeft er verscheidene andere, onder welke sommige zelfs van zeer wonderlijken aard zijn. Één vooral is er, welks eigenlijke strekking moeijelijk te verklaren is. De duivels spelen er de hoofdrol in. Dit feest wordt in de achtste maand van het Japansche jaar gevierd. Verscheidene dezer Demonen, met de classieke horens op het hoofd, en met afgrijselijke maskers voor het aangezigt, dansen, terwijl zij zich met trommels accompagneren, onder een verdoovend gedruisch langs de straten. Deze duivels verschijnen in velerlei kleuren, zwart, wit, rood en groen. Gelijk men weet, verbeelden de Europeërs zich den duivel zwart, de Negers daarentegen wit, maar bij de Japanezen zijn ook roode en groene duivels te vinden. Den Resident meylan gaf men hieromtrent de volgende verklaring. Eens was er tusschen de Japannesche godgeleerden over de kleur van den duivel een ernstige twist ontstaan, die zoo geweldig werd, dat hij tot eenen burgeroorlog dreigde over te slaan, weshalve de zaak voor den gelukkiglijk zeer schranderen Keizer gebragt werd. Deze zoon des hemels verklaarde na kort overleg, dat elk der strijdenden gelijk had, en dat er inderdaad duivels van alle kleuren waren. Sedert dien tijd hebben de duivels in Japan de vier kleuren, zwart, wit, rood en groen, aangenomen, en dus gekleurd ziet men hen jaar op jaar, tot groote verlustiging der aanschouwers, in de straten van Nangasaki rondspringen.
Behalve de groote jaarlijksche godsdienstfeesten zijn er nog twee minder plegtige in elke maand; doch het grootste van alle is de nieuwjaarsdag, den avond vóór welken alle schul-
{==494==} {>>pagina-aanduiding<<}
den betaald moeten zijn. Het aardigste feest nogtans is dat, waarop men des nachts brandende lantarens in de baai laat drijven, om wegens het lot van afgestorvene verwanten en vrienden zekerheid te erlangen, en het wonderlijkste dat, waarbij lieden van rijpe jaren, ja zelfs de zoodanigen, die hooge regeringsambten bekleeden, vliegers oplaten, aan welker touw glasscherven gehecht zijn, en er een' hoogen roem in stellen, met hulp daarvan, de touwen der anderen te doorsnijden en derzelver vliegers schoot te laten gaan. Het zotste van al deze feesten is echter wel datgene, bij hetwelk de Booze, door middel van gebrande erwten, welke men hem achterna werpt, te gelijker tijd uit alle huizen verdreven wordt.




Lof der Chinezen.

(Uit het Quarterly Review.)

Ondanks al de verbitteringwekkende bedenkingen, welke de jongste gebeurtenissen in ieder Britsch hart doen ontstaan, kunnen wij ons niet onthouden, eene zekere soort van genegenheid jegens China te koesteren. Hoe toch zouden wij kunnen vergeten, dat het de oudste natie van geheel den aardbodem is; eene natie, welker jaarboeken dertig eeuwen eener regelmatige, tot heden toe nimmer betwiste, geschiedenis omvatten, waar wij eene onafgebrokene opvolging van vorstengeslachten vinden, heerschende over eene bevolking, welke die van alle andere rijken in getal verre te boven gaat, en echter steeds een, steeds dezelfde, steeds, naar allen schijn, onvermengd gebleven is? Dit overgroote, tot ééne natie vereenigde menschengetal bezit het uitgestrektste, vruchtbaarste, best bewaterde land; een land, met talrijke bevaarbare rivieren doorsneden (waaronder er twee zijn van den eersten rang) met al derzelver zijstroomen en eene in Europa zelfs voorbeeldelooze binnenlandsche watergemeenschap, die eene lijn van scheepvaart van 1200 Engelsche mijlen levert, slechts door eene enkele overdraagplaats afgebroken, en de hoofdstad in het noorden des rijks met deszelfs groote buitenlandsche handelsmarkt in het zuiden verbindende. Geene der tot het leven vereischte benoodigdheden ontbreekt aan deze ontzettende zaamveree-
{==495==} {>>pagina-aanduiding<<}
niging van menschelijke wezens, en de Chinezen kunnen, zelfs in hetgeen de genietingen der weelde betreft, de buitenlanders volkomen ontberen. Zij leven in vreedzame nijverheid, bestuurd door een stelsel van wetten, dat hun uitsluitend eigen is en naar dat van geene andere natie gelijkt. Zij spreken eene geschrevene, oorspronkelijke, wijsgeerig zaamgestelde taal, die met andere geschrevene of gesprokene talen volstrekt geene verwantschap heeft, en welker oudheid zoo hoog opklimt, dat haar oorsprong zoo wel aan de mondelinge overlevering als aan de geschrevene
geschiedenis ontsnapt. Alle kunsten zijn bij de Chinezen in een' vergevorderden staat, sommige zelfs bijna in dien van volmaaktheid: zoo, bij voorbeeld, zijn hunne zijden stoffen, hunne satijnen, hun snijwerk in hout, elpenbeen of horen, nog nergens overtroffen; zelfs is men niet in staat ze na te bootsen; - wat hunne porseleinen vazen betreft, zoo heeft in Europa nog geene kunst derzelver doorschijnendheid en schoonheid evenaren kunnen; - sedert onheugelijke tijden oefenen de Chinezen de boekdrukkunst, en zij hebben duizenden, ja millioenen van boekdeelen in het licht gegeven, over de verschillende onderwerpen der regeringskunst, wetgeving, zedekunde, Godsdienst (hoezeer dan ook eene Heidensche), landbouw, tuinbewerking en andere huishoudelijke bedrijven, om niet te spreken van hunne tooneelstukken, romans, vertellingen en andere ligtere letterwerken. In geheel Azië, in geheel de Oostersche wereld, zou men geen tweede zoodanig volk vinden, dat in huizen, niet alleen van hout, maar zelfs van gehouwen of gebakken steen, alle behoorlijk gemeubeld en versierd, zijne woning heeft, welks voorname en middelbare rangen in zijde, de boerenstand in katoenen lijnwaad gekleed gaan, en welks voorouders die weldaden der beschaving reeds bezaten, toen de onze nog, in den wilden toestand, geen ander deksel hadden dan de huiden der dieren. Alleen onder al de Oosterlingen slapen de Chinezen in bedden, die met gordijnen omgeven zijn; zij alleen zitten op stoelen en sopha's en eten van tafels, terwijl al de overige volken derzelfde wereldhelft op den grond nederhurken. - Ziedaar wat ons de Chinezen met een gevoel van eerbied doet beschouwen; ziedaar wat ons bewondering inboezemt voor hun schoone land; ziedaar wat ons dwingt, van hen met meer achting te spreken, dan onze landge-
{==496==} {>>pagina-aanduiding<<}
nooten hun bewijzen, en zulks vooral wanneer wij hunne diplomatieke akten met die
van onze eigene agenten vergelijken.

De strijd der cijfers en getallen.

(Vervolg en slot van bl. 461.)

Met een' lach van zelftevredenheid trad de vier op en sprak: De oude wijsgeeren verhieven de vier boven alle andere getallen, en beweerden, dat door de verhouding van hetzelve ieder vast ligchaam zijn volkomenheid verkrijgt. In de tien is, naar het gevoelen van pythagoras, de natuur van het getal geheel begrepen; de kracht der tien ligt echter weder in de vier, die zich uit de vier eerste getallen laat zamenstellen; wanneer men namelijk een neemt, dan twee, drie en vier er bij plaatst, zoo verkrijgt men tien.
De Pythagoristen zwoeren derhalve bij de vier (tetraktys), als de bron der nimmer opdroogende Natuur, hunnen plegtigsten en heiligsten eed. Den vierhoek schreven zij de vier Godinnen, rhea, venus, ceres en vesta, toe Ook onze ziel, zegt pythagoras, bestaat uit vier: verstand, wetenschap, gedachten en gevoel, waaruit alle kunsten en wetenschappen voortkomen. Bij de Grieken was de vier aan mercurius gewijd, wien men te Athene op den vierden dag van iedere maand pleeg te offeren. De Viervorsten (Tetrarchen) in Judea zijn bekend; ieder derzelven beheerschte een vierde gedeelte van het land. De Romein antonius benoemde den beruchten herodes tot Viervorst in Judea, en zijn broeder pheroras bekwam eene Tetrarchie van augustus. De vierhoek, deze belangrijke mathematische figuur, vormt zich op vijfsoortige wijze: als quadrant verschijnt hij regthoekig en gelijkzijdig, als oblongum of rectangulum regthoekig en ongelijkzijdig, als rhombus of raute scheefhoekig met parallel gelijke zijden, als trapezium of trapezoides als onregelmatige vierhoek. De elementen, uit welke de wereld met hare groote verscheidenheid te voorschijn trad, waren vroeger vier, tot dat ze eindelijk bij de nieuwere Chemie niet meer in aanmerking kwamen, dewijl zij den naam van Element slechts aan enkelvoudige of ondeelbare ligchamen wilde toekennen, welke de tot dusverre bestaan hebbende kunst niet verder in bestanddeelen ontbinden kan. In plaats

{==497==} {>>pagina-aanduiding<<}
van de vier afgedankte oude Elementen werden meer dan vijftig nieuwe ligchamen tot den rang van eigenlijke Elementen verheven. In den nieuwsten tijd heeft echter de Natuurkunde de ongelukkige vier oude Elementen in hunne oude regten hersteld, toen men erkende, dat de scheikundigen, in nieuweren zin genomen, niet vuur, licht, water en aarde, maar slechts die bestanddeelen Elementen noemden, die tot hiertoe door chemische productie niet verder ontbindbaar zijn; waartoe echter de oudere natuurkundigen even veel regt hadden, wanneer zij niet de onverdeelbare enkelvoudige ligchamen, maar de enkelvoudige en algemeene ligchamen, die de Natuur heeft voortgebragt, en waaruit alle verscheidenheid door ontwikkeling voortkomt, vuur, lucht, water en aarde, Elementen noemden, dewijl zij begrepen, dat b.v. geen deel van het water van andere deelen onderscheiden is, dat de minste damp even zulk water is als de grootste watermassa, enz. Zoo heeft dan oken bijzonder de eer van de verongelijkte Elementen gered, dewijl hij betoogde, dat een eigenlijk of grond-element datgene is, wat de algemeene grondslag, de eerste bron en alzoo de moeder van alle andere Elementen of ondeelbare lichamen is. En zoo heeft dan slechts het vuur de vreugde der erkenning overleefd, daar men het als eene eenheid van licht en warmte beschouwt, die de oorzaak van alle beweging en werkzaamheid, dat is te zeggen van al het leven in de Natuur is, verspreid door het gansche ruim der wereld, het eerste orgaan der scheppingskracht, als 't ware het hemelsche grond- en wereld-element, de geest, die de drie aardsche elementen, aarde, water en lucht, in beweging en werkzaamheid brengt. De lucht is het medium, door hetwelk de zon, als het centraal-vuur van ons planetenstelsel, aan de aarde en het water licht en warmte, alzoo leven schenkt. De lucht omringt onze planeten en doordringt alles. Het water, dat vóór eeuwen de gansche oppervlakte
der aarde omgaf, en thans nog meer dan de helft derzelve omgeeft, is oplosbaar en echter de voedster van het aard-element. En zoo verheugen zich dan nu de vier natuurkundige grond-elementen, vuur, lucht, water en aarde, over de eer van alle chemische elementen of grondstoffen in zich te bevatten. Even zoo krachtig als in het werk der schepping toont zich het getal vier ook in de Natuur en in de menschen. Wij vinden het in de vier jaargetijden, lente, zomer, herfst en winter, wier beeld in het

{==498==} {>>pagina-aanduiding<<}
klein de vier stonden van den dag, morgen, middag, avond en nacht, zijn, zoo als dezen en genen weder in den menschelijken leeftijd voorkomen. De zoogenoemde vier temperamenten: het volbloedige, hevige, krachtige cholerische; het koelbloedige, rustige, behagelijke phlegmatische; het vlugtige, bewegelijke, genotzoekende sanguinesche, en het zwaarmoedige, droefgeestige en ernstige melancholische, - zij dragen zeer veel bij, om het leven den mensch, en door hem zijnen medemenschen, ligt of zwaar te maken, te verzoeten of te verbitteren. De vier elementen zijn de bestanddeelen des menschelijken ligchaams, de vier jaargetijden zijn woonhuis, de vier getijden van den dag de levensjaren, de vier temperamenten de huisheeren. Ziet de mensch nadenkend om zich heen, dan verkondigt hem ook ieder der vier wereldstreken zijnen levensloop: in den prachtigen opgang der zon (het Oosten) kracht der jeugd, vreugde en hope; in den zoelen middag (het Zuiden) den gloed der hartstogten, de hitte en moeite der levenszorgen; in den ondergang der zon (het Westen) de kalmte na stormen, den koelen levensavond en de rust na volbragt dagwerk, en in den middernacht (het Noorden) de verlossing van het aardsche en het uitzien naar een ander en heerlijk ontwaken. Is de mensch eindelijk tot aan den rand des grafs genaderd, zoo komen hem nog de vier laatste gewigtige zaken voor: de dood, het jongste gerigt, hemel en hel; zaken, voor welke het grootste, dat hij hier ondervonden heeft, in eene nul, in niets verandert.
Met deftigen trots trad nu de vijf voor, en sprak:
Ik ben dat getal, op hetwelk, gelijk de wijze Pythagoristen geleerd hebben, het in de gansche Natuur het meeste aankomt, waarom ook de Grieken naar mij het tellen πεμπαζειν, πεμπασδαι noemden. Ik ben het kind van het eerste even of vrouwelijke getal, twee, en van het eerste oneven of mannelijke, drie; daarom word ik ook het huwelijk genoemd. Daarbij heb ik ook den voorrang boven alle onevene getallen. Geen even getal geeft, wanneer het met een ander even getal opgetrokken wordt, een oneven; het oneven getal echter, vereenigd met een ander oneven, geeft een even getal. Door vermenigvuldiging met zichzelf keert de vijf als 't ware in zich terug, houdt zich staande, brengt niets onvolkomens of vreemds voort; maar zij heeft hare bepaalde veranderingen, dewijl zij hetzij tien of vijftien enz., dat wil

{==499==} {>>pagina-aanduiding<<}
zeggen, altijd of iets volmaakts of iets eigendommelijks voortbrengt. Alle andere getallen geven, wanneer zij vermenigvuldigd worden, zulke getallen, die van hen gansch verschillend zijn; de vijf echter, met evene getallen vermenigvuldigd, geeft steeds de volmaakte tien, of zij brengt zichzelf voort. Het begin van elk getal is de eenheid, de eerste vierhoek de vier; uit deze beiden ontstaat, gelijk uit vorm en stof, de vijf De oude wijsgeeren hebben vijf klassen van levende wezens aangenomen: Goden, duivelen, heroenen, menschen en redelooze dieren. Plato nam vijf grondbeginselen als de verkieslijkste aan: het bestaande, het gelijke, het verscheidene, de beweging en het stilstaan.
Vijf is het getal der vingers, welke de hand van den mensch vormen. Hoe veel goeds en schoons oefenen deze vingers niet uit, b.v. in de werktuigkunde, in de schilderkunst, in de toonkunst enz. En wat zoude er van de schrijvers en handwerklieden worden zonder vingeren! In de vingertoppen ligt het fijnste gevoelvermogen, en aan den ongelukkigen blinde moeten zij zelfs het gemis van het gezigt vergoeden. Vijf is ook het getal der zintuigen, door welke de mensch al de indrukken der buitenwereld ontvangt, waardoor hij gedachten, wetenschap en ondervinding verzamelt. Vijf werelddeelen geven hem vrijheid om in dezelve te wonen of rond te reizen. Wil men het voortreffelijkste of volmaaktste in deszelfs soort uitdrukken, dan zegt men, het is de quintessence van dit of dat, b.v. de quintessence der schoonheid e.d.
De vijf trad trotsch en met een' ironischen lach terug; de zes kwam voor, sprekende:
De drie beroemt zich het eerste volmaakte getal te zijn, dewijl het begin, midden en einde heeft; hierop kan ik mij met nog veel meer regt beroemen; ik ook ben, gelijk deze, aan alle mijne deelen gelijk, en heb nog den voorrang, dat ik uit het begin der getallen (de eenheid), uit het eerste even getal (de twee) en uit het eerste oneven getal (de drie) zamengesteld ben. Wordt de zes met de vier vermenigvuldigd, zoo ontstaat daaruit de eerste volkomene kubiek, namelijk het getal vierentwintig. Wie mij niet beminnen wil, die vreeze mij! De Pythagoristen schreven aan de magtigste en gevreesde Godheid der Egyptenaren, den typhon, den zeshoek toe. En in het dobbelspel ben ik den speler de verlangde hoogste geluksworp. - Maar verre zij het van

{==500==} {>>pagina-aanduiding<<}
mij, met zulke nietigheden te pronken! Het zij mij genoeg, alle woordenpraal versmadende, slechts dit ééne te zeggen: In zes dagen schiep de Almagtige de aarde!
En ik (viel de zeven in) kan met waardigheid en genoegen hierbij voegen: De zevende dag was de dag der ruste, het algemeene feest der schepping, nog heden ten dage een plegtige en vreugdevolle dag. Ik kan echter nog veel aanvoeren, wat voor mijne waarde spreekt en tot mijne verheffing dient, hetwelk reeds de wijze plutarchus erkende, toen hij zeide: de aan apollo gewijde zeven zouden meer dan een dag vereischen, om alle krachten derzelve te ontwikkelen. De door verbazende grootte, duurzaamheid en schoonheid uitmuntende gedenkstukken der oudheid, de Egyptische Piramiden, de muren en hangende tuinen van semiramis te Babylon, de tempel van diana te Efeze, de Olympische jupiter, het Mausoleum, en de Kolossus van Rhodus, schitteren als de zeven wonderen der wereld.
Alle volken verbinden met het getal zeven het denkbeeld van plegtigheid en heiligheid. In den Tabernakel stond de groote kandelaar met zeven lampen. In de Openbaring van joannes staat de Heer tusschen zeven kandelaren, en zeven geesten zijn om zijnen troon. De Profeet jezaias spreekt van eenen zevenvoudigen geest, die op den Messias rusten zoude. De zeven vruchtbare en onvruchtbare jaren in het oude Egypte zijn bekend. Het zevengestarnte, een van de heerlijkste des zuidelijken hemels, stelde bij de Oosterlingen noach's arke voor.
Het wonderbare is het liefste kind van het geloof. Dat wonderbare zal gewis een ieder, in wiens ziel vroomheid en deugd huisvesten, erkennen in de geschiedenis der zeven slapers. Zij zal mijne rede besluiten!
Toen Keizer decius de Christenen vervolgde, verborgen zich zeven edele jongelingen te Efeze in een ruim hol in het nabijgelegen gebergte. Decius, dit vernemende, sprak het doodvonnis over hen uit, en liet den ingang met steenen digtmetselen. De jongelingen vielen weldra in een' diepen slaap, welke honderd zevenentachtig jaren duurde, zonder vermindering of vernietiging van levenskrachten. Na verloop van dien tijd braken de slaven van zekeren adolius, die eigenaar van dezen berg geworden was, de steenen weg, om ze voor het bouwen van een landhuis te bezigen. De zonnestralen vielen in het hol; plotselijk ontwaakten de ze-
{==501==} {>>pagina-aanduiding<<}
ven slapers, uit eene sluimering - zoo zij meenden - van weinige uren. Door honger gedreven, ging jamblichus, een der zeven, naar de nabijgelegene stad, om heimelijk en onbekend voor zich en zijne medegenooten brood te koopen. Efeze kwam hem geheel vreemd voor; ter naauwernood kon hij den weg in de straten vinden. Meer dan dat alles verbaasde hem echter een groot kruis op den hoofdtoren der stad. De bakker, wien jamblichus eene oude munt uit den tijd van decius gaf, geraakte zoowel over deze, als over de zonderlinge kleeding des koopers, in verwondering, en bragt hem, in het vermoeden dat hij eenen schat gevonden had, bij den regter. Bij het verhoor kwam het wonderbare voorval aan het licht. Het volk van Efeze, de overheid, de Bisschop, en zelfs Keizer theodosius, ijlden naar het hol der zeven slapers, welke, nadat zij het verhaal hunner geschiedenis geëindigd hadden, wederom zacht insluimerden.
De zeven zweeg. Bescheiden en beschroomd trad de acht met de negen voor.
De acht sprak:
Het ware mij aangenamer, wanneer ik in het geheel niet behoefde te spreken, daar ik niets anders weet te zeggen dan iets, dat ik niet versta, en dat ook waarschijnlijk weinig of niets beteekent. Daar dit echter, zoo ik verneem, bij heeren en vrouwen niet zelden het geval is, zoo wil ik in 't kort slechts zoo veel zeggen, dat de acht, zoo als eenige mathematische wijsgeeren der oudheid hebben beweerd, de eerste teerling van de even twee is, en de vrouw, gelijk een teerling, standvastig, ingetogen en niet ligt te bewegen zijn zoude. Daar voor onwetenden de diepe zin van dezen onzin een raadsel is, zoo eindig ik met het onbeduidende toevoegsel, dat bij de Romeinen het meisje den naam op den achtsten, den knaap echter op den negenden dag gegeven werd.
Regt zoo! zeide de negen. Even waar is het, dat, gelijk de zeven den leidsman der Muzen, even zoo de negen der Muzen zelve toegewijd is. De oude Delphiërs hebben niet meer dan drie gehad, welke zij de namen nete, mese en hypate gaven, (d.i. de onderste, middelste en bovenste snaren der lier.) Ook orus en ephiaktes, de zonen van zekeren aloeus, vereerden eerst op den Helikon drie Muzen, die zij, onder de namen melete (vlijt en oefening). mneme (geheugenis) en aoide (gezang), Goddelijke eere toekenden. De Ouden meenden, dat alle kunsten en weten-
{==502==} {>>pagina-aanduiding<<}
schappen zich tot drie hoofdsoorten: Wijsbegeerte, Redekunde en Wiskunde, lieten terugbrengen; deze beschouwden zij als geschenken en weldaden van drie Godheden, en namen dus drie Muzen aan. Toen echter kunsten en wetenschappen zich meer ontwikkelden en volmaakt werden, bevond men, dat ieder der drie hoofdsoorten weder drie bijzondere soorten in zich bevatte; namelijk, dat in de Wiskunde de Muzijk, de Rekenkunde en Meetkunde; in de Wijsbegeerte de Zedekunde, de Redeneerkunde en de Natuurkunde; in de Redekunst de drie soorten van voordragt voor lofredenen, verhandelingen en regtsgedingen, gelegen zijn. Daar zij nu geloofden, dat geene wetenschap zonder de bescherming eener Godheid kon blijven bestaan (homerus zegt: alle menschen behoeven de hulp der Goden), zoo behield ieder der negen, die zich in drie drieën deelen laten, eene eigene Muze, door welke zij verzorgd en volmaakt werd, als opzigtster. Dichters en sterrekundigen durfden zich toen niet beklagen voorbijgegaan te zijn, daar de Ouden de Astronomie tot de Geometrie, de Dichtkunst tot de Muzijk gebragt hebben. - Van lieverlede kwamen de negen Muzen - inzonderheid ten tijde der groote volksverhuizing - geheel in verval, ja
zelfs in levensgevaar. Uit vrees en vertwijfeling veranderden zij zich in negen kegels, en de onbarmhartige Recensenten schieten onder hen met houten ballen.
Al de cijfers zwegen nu; en ik zou nu bepalen, aan wien van hen de voorrang zoude toekomen. Ik bezon mij lang en breed; daar ik het echter met mijzelven even zoo min eens konde worden als de cijfers onderling, zoo verklaarde ik hun kortelijk, dat mij hun rangtwist in 't geheel niet aanging. Met dezen voorslag had ik echter olie in het vuur geworpen; want de cijfers vielen nu woedende elkander aan, en er ontstond een cijfergevecht, dat nog heviger was dan de boekenstrijd, welken swift in zijn Vertelsel van de Ton beschreven heeft. Ik tastte met de hand naar dat woeste geraas; daar vereenigden zich allen en knepen mij in de vingers. En nu wekten de cijfers mij even zoo op, als zij mij vroeger hadden doen inslapen. Ik bespeurde echter weldra de tegenwoordigheid van alle negen cijfers; ik opende mijne oogen; mijne pendule sloeg negen: mijn droom was nul.


{==503==} {>>pagina-aanduiding<<}

Een stoomdroom.

Sedert meer dan een uur had ik, in de waren-magazijnen der winkeliers, in de bibliotheken der boekhandelaars, in de advertentiën der dagbladen, niet anders gezien en gelezen, dan industrie. Ik ontrukte mij aan dit speculerend vermaak, om eene plaats op den spoorweg naar Gent te nemen. Terwijl ik mij daarheen begaf, gevoelde ik mij in eene koortsige opgewondenheid. Een oceaan van industrie rolde en kookte in mijn hoofd. Mijne oogen zagen niets dan zware plethamers, dan reusachtige fabrijkmolens; mijne ooren hoorden niets dan het geraas der snelle stoomraderen; mijne reukorganen waren vol van den rook der schoorsteenen. Uit dezen staat van verwarde spanning, niet ongelijk aan die, welke een versnelde wals te weeg brengt, kwam ik eerst tot mijzelven, toen ik in de stoom-diligence gezeten was. Wij reden af. Tegenover mij zaten twee heeren, die over alledaagsche onderwerpen spraken; nevens mij drie anderen, welke het bouwbestek eener hangende brug beoordeelden. Het was op een' der heetste dagen van de afgeloopene maand Junij. (*) De hitte maakte mij slaperig. Op het inslapen volgde een droom. Het kwam mij voor, alsof ik nog steeds in een stoomrijtuig gezeten was, maar in een rijtuig, welks gedaante en uitgebreidheid geheel nieuw voor mij waren. Het inwendige, tweemaal ruimer dan gewoonlijk, was in talrijke afscheidingen verdeeld, van welke ieder een schrijfkabinet vormde. Elk reiziger had namelijk een lessenaar voor zich, waarin schrijftuig en verder toebehooren, eene rekenmachine en ook eene kleine verzameling van boeken gevonden werd, op welker ruggen de opschriften: over hellende vlakken - over verbranding - over water en molens, en soortgelijke titels, gelezen werden.
‘Wij gaan zeer langzaam voort,’ zeî, op zijn horologie ziende, een mijner naburen, van wien ik slechts door eene ligte gordijn gescheiden was; ‘reeds drie kwartier geleden hebben wij de laatste station verlaten en sedert nog naauwelijks vijfentwintig uren afgelegd.’
Den zin van deze scherts (immers daarvoor hield ik zulks) niet vattende, keerde ik mijne oogen naar de regterzijde,

{==504==} {>>pagina-aanduiding<<}
en werd tot mijne verbazing een' tweeden stoomtrein gewaar, die dezelfde rigting als de onze volgde, en wel met eene mij onbegrijpelijke snelheid. Ik schoof de gordijn ter linkerzijde weg, en zag, door eene rij van venstertjes, een derde konvooi, dat mede evenwijdig met ons voortliep, en dwars door welks tusschenvakken het mij voorkwam, dat ik een vierde zag.
‘Ja, veel is het zeker nog niet,’ zeî beleefdelijk mijn buurman, die mijne verbazing bemerkte. ‘Tot heden toe bestaan er op dezen weg slechts vier sporen, want de baan is eerst sedert kort aangelegd; maar men is voornemens er nog twee bij te voegen, want de behoefte van den tijd eischt dit gebiedend.’
Van hetgeen hij mij zeide begreep ik geen woord, antwoordde met eene buiging, keerde mij op nieuw naar de regterhand, en werd nu, door de tusschenruimten van het aan dien kant rijdende konvooi, eene onoverzienbare, aaneengeschakelde woestenij gewaar, welker einde slechts door den horizon bepaald scheen.
‘Waar zijn wij dan nu eigenlijk?’ vroeg ik mijnen nabuur.
‘Op den weg van Montbarrey naar St. Claude,’ antwoordde hij weder zeer beleefd.
‘Ik meende, dat die twee vlekken in het Jura-gebergte lagen,’ hernam ik met de bedremmeldheid van eenen schoolknaap, die bij een geografisch examen niet vast op zijn stuk is.
‘Mijnheer is zeker hier vreemd,’ zeî de andere, mij met een' blik van medelijden, die door wellevendheid getemperd werd, aanziende.
‘Maar.... ik dacht toch....’ stotterde ik onnoozel genoeg.
‘Gij weet dan niet, dat de Jura, als ook de Vogezen, nu twaalf jaren geleden, in 1924, op last van het Committé der centrale Associatie, hetwelk te Parijs aan de Seine zitting houdt, geslecht zijn geworden?’
‘Waarom toch acht gij noodig, het vermaarde Parijs, die hoofdstad der intellectuéle wereld, het middelpunt der Europesche gezelligheid, zoo naauwkeurig aan te duiden?’ vroeg ik.
‘Om haar van vijf of zes andere Parijzen te onderscheiden, welke de zendelingen der industrie op verschillende punten der aarde gesticht hebben, zoo als b.v. Parijs aan den Ganges, aan de Oby, aan den Niger, enz.’

{==505==} {>>pagina-aanduiding<<}

‘En heeft dan de regering, in het belang van den Staat, die radicale nivelléring, welker gevolgen zoo...., niet kunnen verhinderen?’
‘Gij vergeet, dat de regering tegenwoordig bij aanneming wordt waargenomen. Overigens heeft het publiek deze bergvernietiging zeer gunstig ontvangen.’
‘Maar door dezen maatregel verliest Frankrijk, naar het mij voorkomt, een bolwerk, dat tot deszelfs veiligheid allerwezenlijkst noodig was. De twee bergketens dekten deszelfs oostelijke grenzen.
Er zijn geene grenzen meer, en wat gij bolwerken noemt, zouden niets anders zijn dan een hinderpaal tegen den vooruitgang; immers is het menschdom, op weinige uitzonderingen na, tegenwoordig eene maatschappij van werklieden.’
‘En hoe staat het dan nu met de andere vruchten der beschaving? Wat hebt gij mij van de wetenschappen te verhalen?’
‘Die, welke waarlijk nuttig zijn, Geologie, Metalurgie en Docimasie, gaan met locomotief-schreden voorwaarts’
‘De kunsten?’
‘Elke smidswinkel is een juweel van constructie, en het bouwkunstig teekenen heeft ontzettende vorderingen gemaakt.’
‘De litteratuur?’
‘Voor dezen tak zijn er compagnieschappen bij commandite opgerigt. Het schijnt echter, dat de vraag geen gelijken tred houdt met de productie.’
Terwijl hij dit laatste zeide, hield het konvooi stil: wij waren aan een station gekomen. Eenige reizigers stegen uit; ik volgde hen, om versche lucht te scheppen. Wij bevonden ons tusschen twee oneindig lange rijen van pikzwarte vaartuigen, elk van welke met een' vederbos gesierd was, die tusschen gele rookwolken fladderde. Aan onze voeten vloten, over een bed van metaalschuim, beken van zwart, kokend water, een Cocytus, zoo liefelijk als de dichters hem immer beschreven hebben. Voor het overige, geen boom, geen kruid, geen grashalm. Ik zou vruchteloos pogen, het schilderachtige van dit gezigt te beschrijven. De ooren werden niet minder gestreeld dan de oogen; uit de diepte der gebouwen drong eene mengeling van stout gecombineerde toonen. In dit werktuigelijk orchest konden al de enkele partijen duidelijk onderscheiden worden; het gekras der radertanden op het metaal, het geplof van den hamer,

{==506==} {>>pagina-aanduiding<<}
die het bewerkte, het hijgend ademhalen der reusachtige blaasbalgen. Van tijd tot tijd werd deze onvermoeide harmonie door den slag eener ontploffing uit de verte verdoofd. Ik klom weder in het rijtuig, met oogen, ooren, neus en brein vol industrie. Andermaal rolden wij voorwaarts.
‘In die liefelijke landouw, welke wij daar zoo even verlaten hebben,’ zeî ik, het onderhoud weder aanknoopende, ‘heb ik niet een eenig paard bemerkt. Heeft men de paarden ook vernietigd, gelijk de bergen en de boomen?’
‘Bijna. Ondertusschen, het ras is niet geheel uitgestorven. In verscheidene menageriën worden hengsten en merriën onderhouden, om er zoölogische voorlezingen over te doen. Hetzelfde is het geval met het plantenrijk. In den kruidtuin der stad, waar wij zoo straks aankomen, zult gij eiken-, beuken- en iepenboomen zien kunnen, die er met veel zorg gekweekt worden.’
‘En deze vervolkomening,’ riep ik verwonderd uit, ‘is alleen het deel van Midden-Europa?’
‘De hemel verhoede, dat dit het doeleinde van den vooruitgang zij! Waar is het zeker, dat de landafdeelingen, die onder de namen Frankrijk, België, Engeland en Duitschland bekend zijn, de meeste vorderingen gemaakt hebben; maar elders zit men ook niet stil. Buitenlanders komen in menigte bij ons aan, om van onze ontdekkingen partij te trekken, en kennis te nemen van onze voortgangen, met welke zij alsdan hunne geboortelanden verrijken. De achtingwaardige reizigers, die tegenover ons zitten, leveren daarvan een bewijs. Die heer,’ hier wees hij op een kort, gedrongen, gansch niet welgemaakt mannetje, ‘is bestuurder der compagnieschap, welke bezig is, den spoorweg van de Noordkaap naar Kola aan te leggen, en die dienen moet, om de schepen tot de walvischvangst te vervoeren. Deze rijzige jongman, met zijn fraai gitzwart haar, is een kweekeling der faculteit van wetenschappen aan de Universiteit van Tombuctoo, en heeft, daartoe door de ondersteuning van zijn gouvernement in staat gesteld, een' geruimen tijd in de mijnen van Luik en Henegouwen doorgebragt, om de middelen tot het uitgraven en opbrengen der steenkolen te bestuderen. De ander, met dien langen baard, is een bekwaam ingenieur uit Lahore, bekend in geheel den Indostan door de Artesische bronnen, welke hij op den Djamatoer, een' der hoogste toppen van het Himalaya-gebergte,

{==507==} {>>pagina-aanduiding<<}
heeft doen graven. Met die onderneming heeft hij een zeer aanzienlijk vermogen gewonnen, en thans reist hij voor zijn vermaak.’
Op dit oogenblik mengden de Laplander, de Afrikaan en de Oosterling, bemerkende dat ik hen met oplettendheid beschouwde, zich in het gesprek. Toen zij den mond openden, vreesde ik, dat hunne zoo verschillende landtalen mij onverstaanbaar zouden zijn; maar mijn vriendelijke buurman onderrigtte mij, dat al die heeren zeer vloeijend het panglossisch spraken, dat is de algemeene, uit de aanraking aller volken ontstane, en door de vermenging van derzelver onderscheidene spraakeigens gevormde taal. ‘Het is eene allerzonderlingste taal,’ voegde hij er bij; ‘zij gelijkt naar elke der andere en weder in sommige opzigten naar geene.’ Ten gevolge van den zonderlingen toestand, waarin men droomende geplaatst is, bevond ik mij in staat het onderhoud te verstaan, hetwelk mij omtrent eene menigte nieuwe en vreemde dingen inlichting verschafte. De een verhaalde mij van het groote kanaal van Biafra, hetwelk hij zeide dat Afrika van het westen naar het oosten doorsneed, den Atlantischen oceaan met de Indische zee in regtstreeksch verband zette, en de kolonisten van Kaap de goede Hoop, welk voorgebergte men niet meer behoefde om te varen, tot wanhoop bragt; de ander sprak van een stoompakket van 12,000 paardenkrachten, hetwelk een regelmatig beurtveer onderhield tusschen Siam en de Behringstraat. Gelukkigerwijze gaf een bloot toeval aan dit voor mij te hooge onderhoud eene andere wending. Eene zeer schoone, jonge dame, die naast mij zat, liet haren waaijer vallen, en ik haastte mij dien op te rapen. Zij dankte mij vriendelijk, en hieruit knoopte zich tusschen ons een gesprek aan.
‘Is er tegenwoordig, Mevrouw, ook het een of ander, dat opmerking verdient, in de litteratuur?’
‘O ja, Mijnheer; wij hebben eene allerliefste novelle, die den titel voert: de Concessionnair; zij is van den Heer van ***’
‘Maar zij is toch min of meer oppervlakkig,’ zeide eene andere dame; ‘ik ten minste zou den Geognoos of het Terrein verkiezen, drie deelen met kaarten en houtsneêplaten.’
Ik zweeg, daar ik van mijne ontoereikende kennis in die vakken overtuigd was, en de vier konvooijen hielden wederom stil.

{==508==} {>>pagina-aanduiding<<}

‘Hier zijn wij te St. Claude,’ zeî mijn buurman, die het eerst gesproken had. ‘Zoo gij hier niemand kent, zal ik u in het logement de groote Ketel brengen. Men wordt daar zeer goed behandeld,’
Ik nam den voorslag aan, en wij stegen uit. De mij aangekondigde stad vond ik tweemaal zoo groot als het vlek, dat ik er gekend had, en zij kon zich nog wel twintigmaal verder uitbreiden, want alles in het rond was tot bouw-erf geëffend. Geen heuvel, geen hoogtetje was er te zien; alles was eene vlakte, zoo kaal en glad als een exerceerplein; alleen smederijen en fabrijkgebouwen braken de eentoonigheid van het landschap af.
Aan het logement gekomen, traden wij in de eetzaal, in het midden van welke eene ijzeren tafel met 400 couverts geplaatst was, en rondom dezelve stonden 400 stoelen van hetzelfde metaal. Aan het eene eind der zaal, in eene soort van nis, verhief zich een standbeeld, almede van ijzer en van regthoekigen vorm, dat de eene hand op een aanbeeld, de andere op een' zak met kolen had rusten, terwijl de eene voet eene lier, de andere eenen bloemenkorf vertrapte; op het voetstuk las ik het opschrift: nut.
‘Misschien zult gij moeite hebben, u naar onze gebruiken te schikken,’ zeî mijn geleider, terwijl hij nevens mij plaats nam; ‘graan en moeskruiden zijn hier te lande bijna niet meer aanwezig, en met de planten zijn natuurlijk ook de dieren, die er van leefden, verdwenen. Dienvolgens hebben wij geene doperwtjes, geen slagtvee, geene hoenders of kalkoenen; hetgeen, tusschenbeiden gezegd, eene groote omwenteling in de staatkunde veroorzaakt heeft. Vroeger wenschte men zich geluk, wanneer eene landstreek eenen vruchtbaren grond bezat en overvloed van graan opleverde; waarlijk, ijdel gesnap, niets dan zeepbellen! Wat zich op de oppervlakte der aarde bevindt, is den mensch onnut; zijne wezenlijke behoeften liggen onder den grond. - Gij moet echter daarom niet schrikken,’ ging hij, over mijn benaauwd gelaat lagchende, voort; ‘de scheikunde heeft in verscheidene nietörganische stoffen voedende krachten ontdekt, welke men te voren kende noch vermoedde. De suikerstof is, in groote hoeveelheid, in zekere delfstoffen aanwezig, en er zijn zekere soorten van rotssteenen, die overvloed van meelstof bevatten. Vergun mij, u eenige lepels

{==509==} {>>pagina-aanduiding<<}
van deze kobaltsoep en een stukje van dit brood uit vuursteenmeel voor te dienen.’
Ik beproefde er van te nuttigen; maar ik gevoelde, dat het mij bezwaarlijk vallen zou, deze spijzen te verteren.
Nadat het middagmaal afgeloopen was, begaven wij ons naar het koffijhuis. Terwijl ik een glaasje vermiljoen-essens proefde, werd ik, op eene ijzeren tafel een dagblad van colossale grootte gewaar, hetgeen, naar men mij zeide, met stoom geschreven, gezet en gedrukt werd. Het behelsde nieuws in menigte; ik schreef er de volgende artikels uit af:
‘Europa. Brussel, den.... Julij. In het begin dezer week heeft men de 50 laatste boomen van het gewezen bosch van Soignies gekapt. Oudheidkenners beweren, dat het zijnen naam van de zon ontleende, en dezelve dus eigenlijk zonnebosch beteekent. Deze naam wordt door de thans volbragte houtvelling volkomen geregtvaardigd. Tegenwoordig kan geen krekel er meer een plekje vinden, waar hij in de lommer zitten kan. - Men zet met ijver het uitgraven in het Park en in de oude Allee, om de kolen-beddingen en den ijzererts, welke beide die plaatsen klaarblijkelijk bevatten moeten, te ontdekken, tot op eene zekere diepte voort. Eenige mineralogen beweren, dat men slechts kleiaarde en tufsteen vinden zal. O, die domme vijanden van den vooruitgang! Steenkolen en ijzer zullen, moeten hier gevonden worden, hier en overal.’
‘Rome, den.... Junij. De slechting van het Colosseum wordt voortgezet, ofschoon langzaam, alzoo de stof, die de steenen verbindt, zeer hard is; iets, hetwelk overigens eenen gelukkigen waarborg van hechtheid levert voor de fabrijk van behangselpapier, welke men uit de bouwstoffen van dezen nutteloozen steenklomp wil oprigten. De positieve lieden zouden wel wenschen, dat men het onproductieve terrein, hetwelk door een ander, meer hedendaagsch gebouw, hetgeen echter als kunstwerk van architectuur eenigen roem heeft, beslagen wordt, mede in veiling bragt; maar het gemeen te Rome is nog te ver achteruit, dan dat het de nuttige zijde der dingen genoegzaam zou waarderen, en dus zou er misschien een opstand van dweepers te vreezen zijn.’
‘Lissabon, den.... Junij. Wij vernemen, dat de Atlantische maatschappij, welke de Kanarische eilanden aangekocht heeft, de vereischte werken tot het slechten van de Piek op het eiland Teneriffe, in wier binnenste men eene

{==510==} {>>pagina-aanduiding<<}
vrij groote hoeveelheid aardharst en andere zwavelachtige stoffen hoopt te vinden, in openbare aanbesteding gebragt heeft. De algemeene Societeit der Savooische industrie, van dit besluit verwittigd, heeft reeds verscheidene honderd scheepsladingen asphalt, die tot plaveijing der voetpaden in de stad Sideropolis, (*) welke men kort geleden op den top van den Montblanc is beginnen te bouwen, bestemd waren, voor zich behouden.’
‘Afrika. Alexandrië, den.... Junij. Daar de beroemde ingenieur windeswallow, gelijk men weet, twee jaren geleden, in Steenachtig Arabië een groot steenkolen-bekken ontdekt heeft, zoo heeft de Medinenzische Compagnie thans aldaar uitgravingen begonnen. Tot heden toe zijn, daar men nog slechts twee vadem diep gekomen is, geene kolen gevonden; maar desniettemin wordt deze groote onderneming volijverig voortgezet, want men verwacht van dezelve wonderdadige uitkomsten. Een der merkwaardigste zal zijn het graven van een kanaal, hetwelk El-Derreygh westwaarts met de Roode zee en oostwaarts met de Perzische golf in gemeenschap zal brengen, zoodat men in weinige dagen, naar den eenen kant Melinda en Zanzibar, naar den anderen Bombay, de Sunda-eilanden en verscheidene onder de evennachtslijn gelegene landen, met brandstof zal kunnen voorzien.’
‘Amerika. Van de Baffinsbaai, den.... Mei. De Groenlandsche akademie had verleden jaar de volgende prijsvraag uitgeschreven: “De middelen aan de hand te geven tot het leggen van eenen spoorweg door het middelpunt van den aardbol, en wel van Kaap Parry tot aan de tegenvoeters, met zijbanen naar al de hoofdsteden der aarde. NB. Men wenscht, dat een globale overslag der kosten bij het ontwerp gevoegd worde.” De ijzeren medaille is toegewezen geworden aan den schrijver van het antwoord, tot motto hebbende de woorden van shakespeare: Daar de wereld eene oester is, welnu, zoo moet men ze openen. Toen het daarbij gevoegde briefje geopend werd, bleek het, dat steller was manganesius kokriko, een jonge Esquimaux, die reeds buitendien door wetenschappelijke geschriften in de geleerde wereld met roem bekend is.’

‘Men moet erkennen.’ riep ik, mijn lezen stakende,

{==511==} {>>pagina-aanduiding<<}
‘dat er in den tegenwoordigen gang der denkbeelden wonderen voorkomen.’ - ‘In het tegenwoordig gerol der denkbeelden,’ verbeterde mijn vriendelijke geleider, die zich haastte mijnen grammatikalen flater te bedekken.
Het was nu 7 ure; wij begaven ons naar den schouwburg, een prachtig vierkant gebouw, welks ontzaggelijk groote omvang nogtans bijna ontoereikend was, om het talrijke publiek te bevatten, dat zich opeendrong tot het bijwonen der eerste voorstelling van een drama, ten titel hebbende: De onderaardsche Intrigue, of de Egoïst, die er voor uitkomt. De handeling, welke vijf myriameters ver van het zonnelicht speelde, verraste mij zeer door hare lokale kleur. De inhoud was pijnigend, de stijl donker, en de hoofdpersoon, door duistere hartstogten in de ondeugd gesleept, rolde eindelijk in de mijnkolk des ongeluks. De schuldige en zijne medepligtigen kwamen door een slok water om, hetwelk al de aanwezigen tot schreijens toe aandeed. De diepe zedeleer van het stuk, getrokken, zoo als de dramatische wet zulks vordert, uit het innerlijke van het onderwerp, verzekerde het slagen daarvan. De machinist bekwam ook zijn deel aan de loftuitingen; men klapte bijval toe aan de decoratiën, die door stoom bewogen werden.
Tusschen de bedrijven, welke rusttijden voor het overige kort waren, (eene nieuwe verbetering, waarover ik mij van harte verheugde) onderhield ik mij met eenigen der aanschouwers, zoo ingezetenen der stad als vreemden, kenbaar door het eigenaardige hunner denkbeelden, ofschoon tevens eensgezind in hunne leerbegrippen. Hier werden mij eene menigte bijzonderheden kenbaar, welke de dagbladen mij slechts onduidelijk hadden doen bevatten. De oorlog der industrie tegen den aarbol, en met name tegen deszelfs overtollige uitwassen, werd met verdubbelden ijver voortgezet. Men nam de Alpen in oogenschijn; men vierendeelde de Apenijnen; men trok den Chimborasso van de graat.
Ik keerde naar mijn logement terug, strekte mij uit op mijn ijzeren bed, en sliep eenen metalen slaap, waarvan het mij, bij het ontwaken, onmogelijk was, den duur te berekenen. Onder het aankleeden verbaasde ik mij over de ongewone stilte, die rondom mij heerschte. Men hoorde geen molengeklep, geen hamergebons, in het geheel geen metaalklank meer. Mijne verbazing vermeerde nog, toen ik, op straat gekomen, bij de bevolking een allerzonderlingst

{==512==} {>>pagina-aanduiding<<}
voorkomen ontwaarde. Sommigen liepen als radeloos door elkander; anderen stonden onbewegelijk, als in eene duistere bedwelming. Een heer kwam met een verschrikt gelaat naar mij toe, en bood mij 250 aktiën van het kanaal, tusschen Smirna en Peking, tegen den koers van gisteren, aan. Ik bedankte hem voor het oogenblik, bescheidde hem op de beurs, en snelde naar het koffijhuis, om over den aard der zonderlinge omwenteling, welke ik mij verbeeldde dat in zoo korten tijd gebeurd moest zijn, inlichting te bekomen. De eerste blik, dien ik op den Stoomsleper, een met regt geacht dagblad, wierp, toonde mij, hoe lang ik inderdaad geslapen had, en wat er al sedert dien nieuwen epimenides-slaap gebeurd moest zijn. Met huivering las ik het volgende:
‘Parijs, aan de Seine, den 24sten Januarij 2039. De volksgisting neemt elk oogenblik toe, door het gebrek aan alle brandstof. Deze ramp treft wel inzonderheid de armere klasse, welke daardoor van alle middelen beroofd wordt, om haar graniet, quarts en andere eetwaren te koken. Men heeft aan de deuren der steenkolenkoopers, die zich hunne waar zoo duur als goud doen betalen, queue gemaakt. De regering, die zich steeds beijvert, om voor de eerste levensbehoeften te zorgen, heeft, tot tegemoetkoming in het gebrek, de oude lessenaars en wormstekige stoelen, welke men daartoe van de zolders der onderscheidene bestuurslokalen gehaald heeft, tegen eenen billijken prijs laten verkoopen; maar met reden vreest men, dat deze opoffering niet toereikend zal wezen. De 30,000 stads-serjanten, welker innemende welsprekendheid het hare toebrengt, om de hoop bij deze uitgehongerde volksmenigte gaande te houden, zijn sedert acht dagen zoo moede, dat zij naauwelijks meer op de been kunnen blijven. - Nog beklagelijker is het, dat de machineriën, die de plaatsen vullen, waar voormaals de Tuileriën, het Luxemburg en de Plantentuin gestaan hebben, hebben moeten ophouden te werken. Eene door het Instituut benoemde Commissie moet onverwijld aan den Minister van binnenlandsche zaken een rapport voorleggen, ter aanwijzing der middelen, welke men vóór tien jaren had behooren aan te wenden, om een onheil te voorkomen, hetwelk trouwens tegenwoordig geheel de wereld schijnt te bedreigen.’
‘Montbrison, den.... Daar de uitgravingen onder het

{==513==} {>>pagina-aanduiding<<}
bed der Loire, tot verkrijging van het mineraal, misschien met wat al te veel ijver voortgezet geworden zijn, is er een voorval gebeurd, hetwelk ernstige gevolgen schijnt te zullen hebben. Heden morgen ten half 7 is de kleilaag, welke het water moest ophouden, bezweken, en terstond is hetzelve, als in een' ontzaggelijken trechter, naar beneden gestort, zoodat alles vol geloopen is. Ware het ongelukkigerwijze tot in eene der groote holligheden gedrongen, welke men beweert, dat in de kern der aarde bestaan, zoo zou de loop der rivier geheel vernietigd geweest zijn. Het gebeurde is des te verdrietiger, daar verscheidene met kolen geladene stoombooten naar Bretagne zouden afvaren, alwaar, gelijk in de meeste andere provinciën, de koolmijnen uitgeput zijn, hetgeen onzen speculanten een zeer voordeelig uitzigt bood.’
De lange kolommen van het dagblad waren met de vermelding van soortgelijke of nog akeliger ongevallen vervuld. In de zuidelijke landen zagen zich geheele gewesten, waar de bronnen van den bevruchtenden regen en verkwikkenden dauw ganschelijk opgedroogd waren, aan al de verschrikkingen van eenen, door verscheidene drooge jaren veroorzaakten, hongersnood prijs gegeven. Maar het blad viel mij uit de handen, toen ik het volgende artikel las:
‘Hamburg, den.... De bevolking van Noorwegen, Zweden en Denemarken, hare bosschen vernietigd en hare mijnen geledigd ziende, heeft de onmogelijkheid begrepen, om onder zoo streng eene luchtstreek zonder brandstof te leven, en het besluit genomen, om zich in mildere wereldoorden neder te zetten. Europa zal dus nu de groote volksverhuizingen zich zien hernieuwen, welke den val van het Romeinsche Keizerrijk hebben te weeg gebragt. Eene eerste afdeeling, uit ongeveer 700,000 Scandinaviërs bestaande, heeft zich op weg naar het Zuiden begeven, na zich voor het laatst aan een, door een' grooten stapel beenderen onderhouden, doch daarna uitgebrand vuur verwarmd te hebben. Het is waarschijnlijk, dat zij voorttrekken zullen tot in het oude Aquitanië. Men vreest zeer, dat zij misschien op hunnen togt het millioen landverlaters zullen ontmoeten, dat de voorhoede der Moskovieten uitmaakt, die, nadat zij mede hunnen laatsten denneboom verbrand hadden, in diagonale rigting bijna denzelfden weg hebben ingeslagen; in dit geval zon, in weerwil van den geest van vooruitgang

{==514==} {>>pagina-aanduiding<<}
en wereldburgerschap, tusschen beide de massa's veelligt eene botsing ontstaan, die niet zou kunnen missen, voor de bewoners van het land, waar zij mogt voorvallen, hoogstnadeelig te worden. Behalve deze avonturiers, maken zich andere millioenen gereed, om uit de meer oostelijke gewesten naar de zuidelijke provinciën des Keizerrijks, welke sedert de in het jaar 1860 gebeurde inlijving den naam van Muzelmansch Rusland dragen, te trekken, en zich aldaar te vestigen...’
Met schrik verwijderde ik mij. De onrust van mijnen geest maakte thans het tooneel, hetwelk zich aan mij opdeed, nog treffender. De straten waren verlaten, als bij het aannaderen van eenen storm; de machinen zwegen: het leven scheen zich geheel en al uit de wereld teruggetrokken te hebben.
Plotseling zag ik, met die verwarde snelheid, welke slechts beelden, die tot de slaapverschijnselen behooren, eigen is, de maatschappelijke overstrooming losbreken, welke in het noodlottige correspondentie-artikel aangekondigd was. De Hyperboreërs togen aan, in hunne draaikolk myriaden van menschen medeslepende, die aan Midden-Europa ontrukt waren. Van den anderen kant maakten de Languedokkers, de Gasconjers, de Provençalen, die hunnen wijn uit Frontignac, uit Limoux liefst voor zich wilden behouden, en niet gaarne hunne vijgen en olijven gratis wilden afstaan, zich gereed, de naar vooruitgang strevende colonisatie uit het Noorden af te wijzen. Zij werden door de Spanjaarden en Portugezen, die van de Pyreneën, welker slechting dat eigenzinnige geslacht niet had willen gedoogen, nederdaalden, ondersteund. De beide menschen-orkanen stieten aan de oevers der Gironde op elkander; hunne vreeselijke botsing deed mij ontwaken, en ditmaal juist te regter tijd: het konvooi was te Gent aangekomen.
‘O Industrie!’ riep ik, mij het koude angstzweet van het voorhoofd vegende, terwijl een omnibus mij naar den Gouden Leeuw bragt; ‘Industrie, gij zijt groot, vindingrijk en vruchtbaar. Door u hebben tijd en ruimte hunne gewone afmetingen verloren; door u naderen de afgelegenste plaatsen elkander, en effenen zich allengskens de bogten, niet alleen van den grond, maar ook van het leven; gij brengt ligchaams- en zielskrachten, personen en natiën in aanraking: misschien is het u voorbehouden, eenmaal, onder

{==515==} {>>pagina-aanduiding<<}
de raderen van uwen zegewagen, den daemon des oorlogs te verpletten. Maar, gelijk alle magt, die heerscht, slaat gij over tot misbruik. O, wees genadig! Verleid de denkingskracht niet tot materialismus; maak uit het menschdom geene anonyme societeit! Maar vooral, o Industrie! hak ons al de bosschen niet om! Laat ons hier en daar voor 't minst, een boom over, opdat de dichters, zoo er die over vijftig jaren nog zijn, onder de geestdriftwekkende lommer mijmeren, de vogels kwelen en de gelieven fluisteren mogen! Want zonder min vergaat de wereld; en waartoe zouden wel, nadat de wereld vergaan was, de hoog-ovens nog dienen?




Ter vijf-en-twintigste verjaring van den veldslag bij Waterloo.


De dag van Waterloo verjaart. 
 
Het is een heilig feest, dat aarde en Hemel vieren. 
 
spandaw. 


I. 
 
De beê van Neêrland was verhoord: 
Den dwingland was zijn roede ontwrongen; 
Het lied des vredes werd gezongen, 
Geen kreet steeg meer van roof en moord. 
Weêr spiegelde, na bange jaren, 
's Lands glorievlag zich in de baren; 
De handel voerde weêr zijn' rijkdom aan ons strand; 
Het oorlogszwaard rustte in de scheede; 
Het schutgevaarte knalde: vrede! 
En, vrede! vrede! klonk door 't vrije Nederland. 
 
Maar zie! daar breekt van Elba's rots 
De vastgeklonken tijger los, 
Die zat zich slorpte aan 't bloed der volken. 
Weêr loert hij rond met gloênden blik, 
Vervult het rustigste oord met schrik, 
Beroerend zee en afgrondskolken. 
De keten, die hem kluistren kon, 

{==516==} {>>pagina-aanduiding<<}

Verbreekt hij, en, zijn' krocht ontkomen, 
Is wraak noch moordlust in te toomen: 
De tijger naakt - Napoleon! 
 
De vorsten siddren op hun troonen; 
De Gal vereert hem als een God. 
Hij, die met bloed en tranen spot, 
Wil Frankrijks dolle jubel loonen: 
Hij rolt de vaan der glorie uit; 
Zijn slaven zien de driekleur waaijen; 
Hun roemzucht wordt gewekt door 't kruid; 
Het is hun bloedtijd om te zaaijen; 
Hun oogst rijpt bij het krijgsgeluid. 
 
Maar, 't harnas moedig aangeschoten, 
Staan duizenden, als bondgenooten 
Van Herman's kroost en Albion; 
Hun krijgsmagt, sterk en uitgelezen, 
Zal hem ten muur des aanvals wezen. 
Die kwam, en zag, en overwon, 
Die zelf zijn heirmagt aan zal voeren, 
Zelf aan de spits haar voor zal gaan, 
Euroop weêr zal in boeijen slaan, 
Wien gloriezucht en ijdle waan 
Alleen de tijgerborst kan roeren, 
Wiens muil geen breidel thans zou snoeren, 
Wiens magt geen wereld zou weêrstaan. 
 
II. 
 
Hij komt! maar breede legerscharen 
Staan fier in 't wapen, rijk aan moed; 
Geen wiekslag van zijne adelaren, 
Die thans den krijgsheld siddren doet; 
Wat schriklijk onweer op moog dagen, 
Wat bliksems door het luchtruim jagen, 
Zij tarten 't nadrend lijfsgevaar; 
Ontrold zijn aller strijdbanieren; 
De leus is: dood, of zegevieren! 
De lont ontbrandt, de kogels gieren, 
Het uur des strijds is dáár. 

{==517==} {>>pagina-aanduiding<<}

III. 
 
De strijd vangt aan; het schutgevaart', 
Dat rang noch moed op 't slagveld spaart, 
Doet duizenden van krijgers vallen; 
Maar hij voert nieuwe duizendtallen 
Van zijne vloekgenooten aan: 
Ook Neêrland weêr in boei te slaan, 
Dat moet zijn hoogste krijgsroem wezen; 
Zijn pralend schrift wordt straks gelezen: 
‘De leeuw van Neêrland ligt geketend aad mijn' voet.’ 
Toont, helden, dan onwinbren moed! 
Strijd, jeugdig Neêrland, met de braven, 
Vergrijsd bij dondrend schutgeknal! 
Zoo hier zijn roê hem niet ontvall', 
Dan voert hij allen weg als slaven, 
En sluit Euroop in boeijen krom; 
Dan speelt hij weêr met vorstenkroonen, 
En schopt hunne erfelijke troonen, 
Hun regt vertrappend, spottend om. 
 
‘Beware ons God, dat lot te wachten!’ 
Is aller kreet, met moed bezield: 
Men strijdt met meer dan reuzenkrachten, 
Daar 't pulvervuur in 't rond vernielt. 
Bij de opgestegen sulferdampen 
Zien aarde en hemel 't bloedig kampen; 
Maar nog stort de adelaar niet neêr; 
Al tart elk hoofd der legerscharen, 
In 't wapen kloek, de krijgsgevaren, 
Men wint geen plek op 't pad der eer: 
De kogels snorren, zwaarden klettren, 
De zware ruiterdrommen plettren 
De lijken, waar de hoefslag drukt; 
Het lood, gejaagd door de oorlogsvelden, 
Giert gonzend om het hoofd der helden, 
Terwijl de vijand voorwaarts rukt. 
 
IV. 
 
Dat ziet de bloem der legerhoofden, 
En voert zijn dappren moedig aan: 
‘Herwonnen, wat zij ons ontroofden!’ 

{==518==} {>>pagina-aanduiding<<}

Zoo spreekt hij, fier hun voorgegaan; 
Hij wijst zijn' braven de eerebaan, 
En snelt des dwinglands benden tegen: 
Maar, wie stort, bij den kogelregen 
Door 't lood gewond, ter aarde neêr? 
Wat schrik bevangt het moedig heir? 
Wat overkostlijk heldenleven, 
Der strijdren gids bij 't voorwaarts streven, 
Verwoest die kogeljagt zoo wreed? 
De vijand heft een' vreugdekreet, 
En de adelaar, den kop geheven, 
Heeft pen en slagwiek weêr verbreed. 
Wie is 't? 't Is hij, die 't hoofd durft wagen, 
Niet slechts om lauwren weg te dragen, 
Hoe roemvol ook die oogst hem schijn'; 
Neen! 't is oranje, de eer der strijders, 
Die, aan het hoofd der volksbevrijders, 
Oud-Neêrland wil ten schutsheer zijn. 
Het is uw held! Juicht, Nederlanders! 
Zag Waterloo zijn zegestanders, 
Bij 't vonklen van zijn jeugd en moed, 
Het zag ook 't vloeijen van zijn bloed; 
Dat bloed, het is 't ciment geworden, 
Trots 's dwinglands uitgelaten horden, 
Waarin uw zijn gegrondvest werd. 
Ja, ziet! reeds wordt, bij 't krijgstromschallen, 
Door Brit en Pruis, met duizendtallen, 
De ontstoken vuurmond opgesperd; 
Reeds vlugt de Gal als 't schichtig hert, 
Dat door den jagtspriet vreest te vallen, 
Of nederstort in 't hart gewond; 
En 't bloed, dat Waterloo zag rooken, 
Wordt schriklijk op den Gal gewroken: 
Men strijdt, en kwetst, en kneust in 't rond; 
Men doodt, ja slagt, en tal van lijken 
Bedekken, opgehoopt tot dijken, 
Den diep van bloed doorweekten grond! 
De wraak groeit aan, de strijd wordt banger; 
Maar de aadlaar roert den klaauw niet langer, 
In 't ronde ligt zijn bloed geplengd, 
De breede slagwiek is gezengd, 
Hij stuiptrekt, valt! Voor 't moordend schennen 

{==519==} {>>pagina-aanduiding<<}

Ontrukt men vedren hem en pennen; 
De hurrahs klinken! 't Iö rijz'! - 
Duur kocht Europa wel dien prijs; 
Maar, strijders, heft uw zegekreten! 
De vanen liggen stukgereten 
Des tijgers, die van Elba's rots 
Den klaauw naar u hield uitgestoken; 
Een hooger magt heeft zich gewroken; 
De tanden zijn hem uitgebroken: 
De dwingland viel door d' adem Gods! 
 
Ja, voelt, o Nederlandsche helden! 
Bij 't ongehoord triomf vermelden, 
De borst weêr ruim, met geestdrift slaan! 
Oranje viel, - niet om te sneven; 
Europa voelt herboren leven; 
Om Neêrland, aan zichzelf hergeven, 
Mogt 's Hemels reddende Engel zweven: 
De dwingland viel! de dag van vrede en heil brak aan! 
 
De dwingland viel! de zegezangen 
Weêrgalmden door elk tempelkoor; 
De borst, bevrijd van 't ketenprangen, 
Verhief er 't jublend danklied voor. 
Hij viel! hij viel, de werelddwinger, 
Geveld door de almagt van Gods vinger! 
En na een vierde van eene eeuw 
Moet, Neêrland! nog uw loflied rijzen: 
Aanbid, kniel voor Gods gunstbewijzen! 
Nog draagt ge uw' eigen naam, en vrij is nog uw Leeuw! 
 
V. 
 
Stroomt uw heilge tempels binnen, 
En verheft daar ziel en zinnen; 
Spoedt, bij statig klokgebrom, 
Plegtig u naar 't heiligdom; 
Knielt, en brengt er de Almagt dank; 
Laten, bij den orgelklank, 
Toonen, uit het hart gerezen, 
Haar de tolk des ootmoeds wezen, 
Die u, 't hart in dank ontlast, 
Op het zilvren jubel past. 

{==520==} {>>pagina-aanduiding<<}

Heft dan 't feestlied, landgenooten, 
Hem, die redding zond, ter eer'! 
Krijgsbeleid van legergrooten 
Bragt der aard' geen vrijheid weêr; 
Bij het moordend schutgedonder 
Wrocht geen menschenhand dat wonder; 
Magt noch wijsheid wrochten 't, neen! 
God deed d' aartsgeweldnaar vallen; 
Klink' het in uw tempelhallen: 
‘God was Redder! God-alleen!’ 
 
Waar dan buijen zamenhoopen, 
Klagen wij ontijdig niet: 
Meer sluit zich een toekomst open, 
Die ons rust en welvaart biedt. 
Lof en prijs en dankbetooning 
Breng' het volk en de achtbre Koning 
Aan den Koning van 't Heelal; 
En den Vorst, wiens heldendegen 
Neêrland redding schonk en zegen, 
Danke ons davrend lofgeschal! 
 
VI. 
 
Den moed van oranje, van duizende helden, 
Wier bloed voor de vrijheid des lands heeft gevloeid, 
Dien moed blijv' de naneef met geestdrift vermelden, 
Zoolang hem het hart voor het vaderland gloeit. 
 
Wat jaren reeds zijn in den tijdstroom bedolven, 
Sinds 't schip van den staat uit dien storm werd gered; 
Zoolang nog ons strand wordt omspoeld door de golven, 
Dankt Neêrland er God voor, bij lied en gebed. 
 
Wie zou ook het uur, waar wij dankbaar op staren, 
Vergeten? Neen! 't lied klink' verheugd op de reê! 
De kiel klieft weêr veilig en rustig de baren, 
De masten gesierd met de olijf van den vreê! 
 
Gegroet dan, gedenkdag! thans klimme aller bede: 
Bewaar ons, o God! door uw magtige hand! 
Geef heil aan den Koning! behoud ons den vrede! 
Blijf't schild voor den Kroonprins, dat schild voor ons land! 
 
j. van harderwijk, rz. 
Rotterdam, 1840. 






{==521==} {>>pagina-aanduiding<<}

Het geluksklokje.


De Koning lag op sterven, en riep voor 't laatst zijn' zoon; 
Hij greep diens beide handen, en wees hem op zijn kroon: 
Mijn zoon! dus sprak hij bevend, de schepter lacht u aan; 
Maar, eer uw hand dien aangrijpt, moet gij dit woord verstaan: 
 
Gij denkt u nog de wereld een huis vol vreugd en lust. 
Dat is niet zoo, mijn beste! ik ben daarvan bewust. 
Het onheil meet met emmers, 't geluk met droppels uit: 
Mij viel, voor duizend emmers, één' enklen drop ten buit. 
 
De Koning zweeg en stierf toen; de Prins begreep hem niet; 
Het leven bood hem vreugde, nabij en in 't verschiet; 
De glans van kroon en schepter blonk schittrend in zijn oog; 
Hij waant nu, dat zijn vader hem en zichzelf bedroog. 
 
En op zijn vorstenwoning, vlak boven zijne zaal, 
Waarin hij slaapt of mijmert, of zit aan 't vorstlijk maal, 
Laat hij een klokje hangen, dat, aan een' zilvren band, 
Zich telkens zal doen hooren, getrokken door zijn hand. 
 
Dat zal hij vrolijk kleppen en luiden keer op keer, 
Zoo vaak hij zich ter ruste gelukkig vlijt ter neêr. 
Geen avond, denkt hij luchtig, geen avond gaat er om, 
Of 'k heet, bij 't luidend klokje, den nacht weêr wellekom! 
 
En dag op dag verrijzen aan 's hemels schoonen trans; 
Maar, als ze 's avonds zinken, verdwijnt ook gloed en glans. 
Vaak greep hij reeds naar 't koordje, verrukt en blij; maar ziet, 
Daar komen ijlings zorgen, en 't klokje luidt hij niet. 
 
Eens had hij, 't hart vol liefde, de bede eens vriends verhoord, 
En voelde zich zoo zalig, en greep reeds naar de koord; 
Daar vliegt een bode binnen, en zegt met droef gelaat: 
Uw vriend, genadig Koning! beloont u met verraad. 
 
Eens snelt hij naar zijn klokje; hem minde een teedre bruid: 
Kom, roept hij opgetogen, mijn heil dient thans beluid! 
Verbleekt greep toen een oude, getrouwe raadsman 't touw, 
En riep: Laat af, o Koning! uw bruid is u ontrouw. 

{==522==} {>>pagina-aanduiding<<}

De Vorst kwam dit te boven; hij heeft een magtig land, 
En met gevulden buidel geeft hij uit milde hand; 
Hij heeft nog welige akkers, veel velden rijk en schoon, 
Bewerkt door nijvre handen, en vlijt brengt dubbel loon. 
 
Eens tredend aan het venster, ziet hij omlaag in 't rond, 
En denkt, dat daar beneden elk zijnen hemel vond: 
Reeds wil hij ijlings luiden; hij grijpt de koord, helaas! 
Daar stormt men woest naar binnen, met toomeloos geraas. 
 
O Koning! ziet gij ginder dien rook, die vlam, dien brand? 
Dat, dat zijn onze hutten, vernield door 's vijands hand! - 
Ha, roovers! roept hij woedend, en, stuivend uit zijn zaal, 
Grijpt hij, in plaats van 't koordje, het wrekend oorlogsstaal. 
 
Zoo grijsden reeds zijn haren; al zorgend werd hij zwak, 
En nooit nog klonk het klokjen op 't blinkend vorstendak; 
En of somwijl de vreugde hem schijnbaar had bekoord, 
Hij dacht niet meer aan 't klokjen, en roerloos hing de koord. 
 
Maar toen hij, bijna stervend, zat in zijn' leuningstoel, 
Daar hoort hij voor zijn vensters een wonder vreemd gewoel: 
Wat wil toch, vraagt hij bevend zijn' dienaars, dat gedruisch? - 
't Zijn diep bedroefde kindren, geschaard voor 's vaders huis. 
 
Treedt binnen! binnen, kindren! O! meendet gij 't zoo goed? - 
Wij kochten, Heer, uw leven, zoo 't mogt, zelfs met ons bloed! - 
Daar dringen allen binnen, en, treurig all' te zaam, 
Begroeten zij hem, zeegnend, nog met den vadernaam. 
 
Dus mindet gij mij, kindren? - Ja! roepen allen, ja! - 
De Koning lacht, verheft zich, slaat allen liefdrijk gâ; 
Hij grijpt de koord, en, dankend, ziet op tot God den Heer; 
Hij trekt - daar klept het klokje, en stervend zinkt hij neêr. 
 
j.a. van eeden. 
Naar seidl. 


Koopmansgeest.


Ziet gij dien kramertwist, naar oude Britsche zeden? - 
Om zwavel, opium en zand (*) 

{==523==} {>>pagina-aanduiding<<}

Werd driemaal de oceaan doorsneden, 
De weegschaal en het slagzwaard in de hand! 
Dat hebziek volk zal nooit een' and'ren weg bewand'len: 
Om goed te schagch'ren, zegt het, moet men hand'len! 


Vergelijking tusschen Engelsche en Noord-Amerikaansche stoomvaart.

Opmerkelijk is het, dat in Engeland ongelukken met stoom veel zeldzamer zijn, dan in Noord-Amerika. Terwijl het getal der gezamenlijke verongelukte stoomschepen in eerstgemelde land 23 beloopt, stijgt dat getal in het laatstgenoemde tot 260, hoewel dat der Engelsche stoombooten die van Noord-Amerika verre overtreft. Deze zijn nagenoeg alle voor de riviervaart ingerigt, en niet geschikt om zee te bouwen; de Engelsche daarentegen zijn tot de zeevaart bestemd, en overtreffen gene in grootte en hechtheid. Inzonderheid komt aan Engeland de voorrang toe omtrent krijgsstoomschepen, waarvan Noord-Amerika slechts één enkel, Engeland reeds 66 bezit, behalve nog vele dergelijke op stapel. In Engeland bedraagt het getal der op stoomschepen verongelukte en gekwetste personen, in het bevang van tien jaren, 634, dus voor elk jaar 63; in Noord-Amerika, in één enkel jaar, 1080! Uit een verslag aan het Congres der Vereenigde Staten blijkt, dat van de gezamenlijke massa der Noord-Amerikaansche stoomschepen, ten bedrage van 1300, 260 verongelukt zijn!

Duivenpost van aloude dagteekening.

Volgens aelianus (Var. Hist. Libr. IX. Cap. II.) werd de overwinning, door taurosthenes in de Olympische spelen behaald, reeds denzelfden dag aan deszelfs vader op Aegina bekend gemaakt. Volgens sommigen geschiedde dit door middel van eene verschijning; doch anderen zeggen, dat taurosthenes eene duif, van het nest met jongen, medegenomen, en, na behaalde overwinning, met een' purperen draad voorzien, opgelaten heeft, en dat deze duif, zich naar nest en jongen spoedende, van Pisa naar Aegina denzelfden dag gevlogen is.

{==524==} {>>pagina-aanduiding<<}

Uit de Aanteekening van j. kuhn (ad h.l.) ziet men daarenboven, dat dit het eenige voorbeeld geenszins is geweest.

Britsche onmatigheid.

Men heeft berekend, dat in Grootbrittanje jaarlijks ongeveer 50,000 dronkaards sterven; en dat de helft van de krankzinnigen, twee derden van de verarmden, en drie vierden van de misdadigers tot de klasse der zuipers behooren.

Veel geschreeuw en weinig wol.

Onder de bijdragen, welke op de te Parijs geopende inschrijving voor de asch van napoleon inkwamen, bevond er zich eene met het bijschrift: ‘Den grooten, den onnavolgbaren Keizer, den magtigen Veldheer, den wijzen Wetgever, den Hersteller der Kerk en der Religie, voor mij en mijne familie, tien (Fransche) stuivers, met het aanbod, om deze som te verdubbelen, bijaldien het millioen niet mogt vol komen.’

George II Tegenover het Engelsche publiek.

Koning george II liet eens, bij eene voorstelling in den schouwburg, ongewoon lang op zich wachten. De aanschouwers werden eindelijk ongeduldig, daarna onrustig, en eindelijk zeer luidruchtig. Toen het gedruisch op zijn hoogst was, verscheen de Koning. Anders was hij steeds met vreugdegejuich begroet geworden, thans ontving men hem met gefluit, en, in plaats van het gebruikelijke God save the King, werd het volkslied Rule Britannia aangeheven. De Koning stond van zijne zitplaats op, en wenkte met de hand; plotseling heerschte er eene doodsche stilte; ieder wenschte om het zeerst te vernemen, wat de Vorst in zijn gebroken Engelsch toch wel zeggen zou. Evenwel, de Koning was te wijs om iets te spreken, maar keek slechts zwijgend en met de hand wenkend in de geheele vergadering rond. Vervolgens trok hij zijn gouden, met diamanten omzette repetitiehorologie uit den zak, schudde het hoofd, als verdroot het hem, door zijn zakuurwerk misleid te zijn geworden, en wierp het hierop in het parterre, waar het terstond opgevangen werd. Het publiek was hiermede zoo voldaan, dat het uit éénen mond God save the King! riep, en het orkest zulks moest aanheffen.

Mengelwerk No. IX. bl. 461. r. 7 v.o. leze men: het noordelijke Tartarije.





{==525==} {>>pagina-aanduiding<<}

Mengelwerk.

Over het stelsel der eenzame opsluiting van gevangenen.

Aan de Redactie der Vaderlandsche Letteroefeningen.

Mijne Heeren!

Sedert het tijdstip der aanneming van het eerste boek van het Wetboek van Strafregt door de beide Kamers der Staten-Generaal is het denkbeeld van eenzame opsluiting der gevangenen meer ter sprake gekomen, dan zulks vroeger het geval was of zijn kon. Of de beoordeeling evenwel altoos op eene grondige kennis der zaak is gevestigd, laten wij, om niemand te kwetsen, gaarne in het midden, en wenschten wij alleen omtrent het waar begrip van het Boetestelsel het een en ander ter openlijke kennisneming te brengen.
Eenzame opsluiting zijn slechts twee woorden; maar dezelve wekken, bij den gezelligen en aan gezellig verkeer gehechten, beschaafden mensch, eene menigte van stuitende gewaarwordingen en gevoelens op, en men verwondert zich grootelijks, onder de voorstanders van het Boetestelsel, dat in de gevangenis van Cherry-Hill, te Philadelphia, in den Staat van Pennsylvanië, gevolgd wordt, vrienden der menschheid, of dusgenoemde Philantropen, aan te treffen.
Die verwondering zal echter spoedig verminderen, indien men het over de ware beteekenis van het woord Philantroop onderling en bij voorraad eens geworden is; want hierop komt alles aan. Doorgaans denkt men daarbij uitsluitend aan iemand, die zich door een opgewonden gevoel laat wegslepen, waardoor hij de misdaad in den misdadiger voorbijziet of verschoont, en den laatsten zou willen beschouwd en behandeld hebben als een wezen, hetwelk op de meest toegevende wijze zou behooren te worden te gemoet gekomen, zonder daarbij acht te geven op de na-
{==526==} {>>pagina-aanduiding<<}
deelen en onheilen, die aan den braven en onschuldigen, voor het minst aan den onbesprokenen medemensch zijn berokkend geworden door de boosheid van snoode euveldaders.
Dat er zwakke zielen gevonden worden, die zich zoo verre laten vervoeren, leert de ervaring, en dat zij den naam van Philantropen zich volgaarne wenschen toe te eigenen, is al mede door de ondervinding bevestigd; maar is het daarmede uitgemaakt, dat alle echte Philantropen in denzelfden geest denken, gezind zijn en handelen?
Verre van daar! Immers laat de echte Philantroop zijn gevoel door de rede besturen; terwijl wij dat bestuur even weinig aantreffen bij hem, die alleen zijn gevoel raadpleegt, als bij hem, die aan hetzelve ter naauwernood eenig gehoor wil vergunnen. De ongevoelige en overgevoelige naderen elkander nimmer, aangezien beide de rede als leidsvrouw ontberen; de echte Philantroop vermijdt die uitersten, en raadpleegt de lessen der ervaring, der wijsheid en van het gezond verstand.
Dit zoo zijnde, gelijk het zoo is, zijn wij ongehouden, om de dwaalbegrippen en drogredenen der pseudo-Philantropen te verdedigen, of de gestrengheid onzer tegenstanders te bestrijden; en terwijl wij de pen opvatteden, hadden wij eeniglijk ten oogmerk, om de waarheid aan het licht te stellen, en daarbij eene poging te wagen, om echt Philantropische begrippen, zoo veel mogelijk, te verspreiden en ingang te doen vinden in menschelijke harten.
De ware Philantroop verzet zich tegen alle strafoefening, die ligehamelijk lijden alleen ten doel heeft, en tegen zoodanige strafbepalingen, die als onteerend worden aangemerkt. Hij doet zulks geenszins, om, met voorbijzien van den benadeelden of jammerlijk gegriefden braven en onschuldigen burger, den booswicht in zijne bescherming te nemen; maar omdat de ervaring hem leerde, hoe weinig ligchamelijke tuchtigingen op het hart van in het kwade verharde misdadigers uitwerken, en omdat elke onteering den terugtred op het goede pad zoo moeijelijk, ja in vele gevallen schier onmogelijk maakt. Hierom en hierom

{==527==} {>>pagina-aanduiding<<}
alleen verheft hij zijne stem tegen alle ligchamelijke tuchtigingen en onteerende straffen.
‘Maar moet dan het kwaad niet gestraft worden?’ hooren wij vragen, en wij antwoorden hierop, met en nevens onze tegenstanders, volmondig ja. De wijze, waarop, is eene andere vraag, die door een regt verstand van het stelsel der eenzame opsluiting meest voldoende zal kunnen beantwoord worden.
‘Eenzame opsluiting? welk een verschrikkelijk woord! en wij hooren hetzelve uit den mond van een' Philantroop?’ - Gij, die ons dit vraagt en daarbij uwe verbazing doet blijken, u vragen wij, op onze beurt, of u de beteekenis van dat woord genoegzaam bekend zij? en wij doen zulks te meer, omdat wij aan die twee woorden, kwalijk verstaan en begrepen, de zonderlingste verklaringen hebben hooren hechten, niet weinig geschikt, om onze menschlievende bedoelingen met elkander in wederspraak te brengen.
Volgens die verklaringen toch is er tusschen eene gevangenis, ingerigt naar het stelsel van Pennsylvanië, en de voormalige onderaardsche holen der Bastille, de kerkers van Venetië ten tijde der Dogen, en de cachotten der Spaansche Inquisitie onder philips II, weinig of geen verschil; en wilde men daaraan geloof hechten, dan zou het kunnen schijnen, alsof de Philantrophie der negentiende eeuw ons tot den tijd der middeleeuwen wilde terugvoeren. Maar wanneer wij door eenen de beaumont, de tocqueville, crawford, julius, blouet, demetz en ramon de la sagra den kerker van Cherry-Hill en andere, naar het stelsel der eenzame opsluiting ingerigte, gevangenissen worden ingeleid, dan weigeren wij alle geloof aan de verzekeringen van hen, die het Boetestelsel, gelijk hetzelve thans wordt verstaan en begrepen, met donkere verwen pogen af te malen.
Wij zeggen, gelijk het thans wordt verstaan en begrepen; met andere woorden: zoo als het stelsel, sedert 1829, te Philadelphia wordt toegepast. Vroeger mogt de gevangenis te Pittsburg aan den Generaal de la fayette, aan

{==528==} {>>pagina-aanduiding<<}
leiding hebben geschonken tot het maken van de zoo aanstonds genoemde vergelijkingen; trouwens aldaar werd het stelsel van volstrekt eenzame opsluiting zonder arbeid gehandhaafd; dan, de nadeelige gevolgen, die hieruit voortvloeiden, deden de noodzakelijkheid inzien, om dit stelsel te wijzigen, en van dit gewijzigd stelsel kan alleen rede zijn, vermits door hetzelve de nadeelen, die eene gestrengere toepassing had veroorzaakt, geheel werden weggenomen.
Men had toch in Amerika, het stelsel der Pittsburgsche tucht vaarwel zeggende, niet kunnen besluiten, om dat van Auburn te volgen, vermits de ervaring had doen zien, dat eene gedwongene en door zweepslagen gehandhaafde stilzwijgendheid, bij den gemeenschappelijken arbeid der veroordeelden, aan de onderlinge verstandhouding der misdadigers geene grenzen stellen kon, welke voordeelen de eenzame opsluiting gedurende den nacht ook mogt opleveren; en uit dien hoofde verwijderde men de volstrekte stilzwijgendheid uit de eenzame cellen, en stelde men den arbeid daarvoor in de plaats. Ten gevolge hiervan heeft elke veroordeelde dagelijks bezigheid, en geniet hij het voorregt, de bezoeken en de toespraken te ontvangen van den Directeur der gevangenis en verdere beambten, de Leden der Commissie van Bestuur, den Geestelijke, den Schoolonderwijzer, den Directeur van den arbeid, en van al die achtingwaardige personen, die, met goedvinden des Bestuurs en in overleg met hetzelve, over zijne hoogere en geestelijke belangen tot hem het woord rigten.
Ziet daar het denkbeeld, dat men zich, naar waarheid, van het tegenwoordig aangenomen stelsel der eenzame opsluiting te vormen hebbe; hetwelk dan ook de behuwdkleinzoon van den Generaal de la fayette over de gevangenis van Cherry-Hill een geheel ander oordeel deed uitbrengen, dan zijn grootvader omtrent die van Pittsburg had ten papiere gebragt, gelijk uit de schriften van den reeds door ons genoemden Heer de beaumont overvloedig kan blijken. Thans zal het wel geene verwondering wekken, dat allen, die door de Regeringen van Frankrijk.

{==529==} {>>pagina-aanduiding<<}
Engeland, Pruissen enz. met eene zending naar Amerika werden belast, om het stelsel van Pennsylvanië te onderzoeken, alhoewel tegen hetzelve vooringenomen bij het verlaten van hun vaderland, als lofredenaars van hetzelve in Europa zijn teruggekeerd, en die lofredenen op de onwraakbaarste getuigenissen hebben gevestigd.
Het is ons niet onbekend, dat deze gunstige oordeelvellingen derzelver bestrijders hebben gevonden onder de zoodanigen, die nimmer den Europeschen grond hadden verlaten; dan wij weten tevens, dat die strijd ten nadeele van de tegenstanders van het Boetestelsel is beslist. Van meer belang waren de bedenkingen tegen hetzelve, uit een geneeskundig oogpunt beschouwd, en door twee Zwitsersche Geneesheeren tegen de eenzame opsluiting, nevens derzelver bezwaren, in het licht gegeven, als ware dit stelsel nadeelig voor 's menschen gezondheid en aanleidelijk tot het ontstaan van krankzinnigheid. Maar ook die bedenkingen zijn door den Heer moreau-christophe, Inspecteur-Generaal der Gevangenissen in Frankrijk, op grond van onwederlegbare bewijzen, weêrsproken; terwijl de Geneeskundige Akademie te Parijs, op het rapport eener speciale Commissie uit derzelver midden, in wier handen de Memorie van den zoo aanstonds genoemden Schrijver, ten fine van onderzoek, was gesteld, heeft geoordeeld, dat de eenzame opsluiting, zoodanig als dezelve door ons is omschreven, de gezondheid der gevangenen geenszins benadeelt, en onschadelijk is voor derzelver redelijke vermogens.
Wij vermoeden, dat een ieder, die in de zaak, welke wij behandelen, eenig belang stelt, en de moeite heeft gelieven te nemen ons tot hiertoe in onze beschouwingen te volgen, het stelsel der eenzame opsluiting thans veel gunstiger dan vroeger zal beoordeelen, en zich geenszins zal verwonderen, dat hetzelve bij de Philantropen, heden ten dage, vrienden en voorstanders heeft gevonden.
En wil men, ondanks het gezegde, de gewijzigde eenzame opsluiting, in verband met dagelijkschen arbeid, als eene zeer zware straf beschouwen, dan vermeenen wij

{==530==} {>>pagina-aanduiding<<}
te moeten doen opmerken, dat men niet vergete, dat zij, die dezelve ondergaan, misdadigers zijn, die zich, door hunne wanbedrijven, omtrent personen of bezittingen gepleegd, aan het ondergaan van dezelve hebben blootgesteld; terwijl men zich, ten aanzien der maatschappij, aan eene laakbare onverschilligheid zou schuldig maken, wanneer men den overtreder poogde te onttrekken aan de gematigde strengheid der wet. De echte Philantroop kan omtrent die maatschappij niet onverschillig zijn, en daarom wekt het hem een innig leedwezen, te bespeuren, dat alle stelsels van gevangenistucht, met welke goede bedoelingen ook uitgedacht, schipbreuk hebben geleden op de gevaarlijke klip, die het onderling verkeer van misdadigers nimmer heeft opgehouden daar te stellen.
Daardoor en daardoor alleen zijn de gevangenissen de leerscholen van het misdrijf geworden; terwijl men dit sedert jaren en eeuwen werkeloos heeft aangezien. ‘Alle vereenigingen van meer dan 20 personen zijn bij de wet verboden,’ zegt de Heer moreau-christophe, ‘uit vrees, dat de openbare orde en rust zou kunnen worden gestoord; en intusschen vestigt de Staat zelf vereenigingen van 200,500 en 1200 veroordeelden in de centrale gevangenissen, die zij hun daartoe inruimt, en, als ter bevordering van een gemakkelijk onderling verkeer, in werkplaatsen, wandeldreven, slaapkamers en verzamelzalen verdeelt!’ Uit deze leerscholen van het misdrijf worden in Frankrijk, telken jare, meer dan 50,000 ontslagenen overal verspreid, ten einde het aangeleerde kwaad in beoefening te brengen; en nu mogen wij vragen: Heeft de maatschappij het regt niet, te vorderen, dat aan dien noodlottigen staat van zaken een einde kome?
Het eenige, maar ook het kwade in den wortel aantastende, middel hiertoe is de eenzame opsluiting, waardoor alle omgang van misdadigers niet alleen wordt belet, maar tevens eene nadeelige onderlinge kennismaking onmogelijk wordt, die, na het ontslag, van de noodlottigste gevolgen kan wezen. Dit stelsel moge, voor het gevoel van sommigen, eenen schijn van hardheid vertoonen; maar 1o. de

{==531==} {>>pagina-aanduiding<<}
maatschappij vordert hetzelve voor de veiligheid van personen en bezittingen; 2o. het is heilzaam voor den veroordeelde, omdat het hem in eenen toestand plaatst, die alle invloeden tot het kwade van buiten afsnijdt; 3o. omdat het hem, bij zijn ontslag, vrijwaart voor verzoeking en verleiding; en 4o. omdat het met eene verstandige menschenliefde allezins bestaanbaar is, dat de goeden beschermt en de boozen getuchtigd worden.
Tuchtigen herhalen wij, mits dat hetzelve verstandig aangewend worde, en daarom zonderen wij daarvan al wat folterend en onteerend zijn kan geheel af; maar het is geheel iets anders, terwijl men den misdadiger van arbeid voorziet, hem, in zijne eenzame kamer, geenen anderen omgang en verkeering te vergunnen, dan met de zoodanigen, die, door hunne gesprekken, teregtwijzingen en raadgeving, eenen weldadigen invloed kunnen uitoefenen op zijne verstandelijke, zedelijke en godsdienstige vorming; en dat zulks werkelijk het geval zijn kan, heeft de Instelling van Philadelphia bewezen.
Dat men in den misdadiger den gevallen medemensch bestendig voor oogen hebbe, is eene vordering, waartegen wel niets met goed regt kan worden ingebragt, en die wij alzoo gereedelijk eerbiedigen; maar daarom ook schenken wij onzen bijval aan het stelsel der eenzame opsluiting, vermits hetzelve den gevallen natuurgenoot bewaart voor den verderfelijken omgang en invloed van hen, die, door woord en voorbeeld, hem tot leermeesters in de misdaad verstrekken, en daardoor, bij het ontslag, de herhaling van vroegere wanbedrijven schier onvermijdelijk maakt. Schijnbare gestrengheid vereenigt zich alzoo in dit stelsel met de vorderingen eener verstandelijk bestuurde menschenliefde; en ware hetzelve vroeger bekend geworden en ingevoerd, dan voorzeker zouden, in de lijfstraffelijke registers van Frankrijk, de namen van fossard en drouillet, lacenaire en avril, frechard en jadin, soufflard en le sage, boosdoeners der ergste soort, niet zijn geboekstaafd geworden. Elk geoorloofd middel, ter voorkoming van de herhaling van misdrijf, is derhalve

{==532==} {>>pagina-aanduiding<<}
eene weldaad, die men én aan den veroordeelde en aan de maatschappij bewijst. Al wat die herhaling kan bevorderen, strijdt met de voorschriften der menschenliefde; en wat doet zulks meer werkdadig, dan het onderling verkeer van eerstbeginnenden in het bewandelen van kwade paden met hen, die grijs geworden zijn in het bedrijven der ondeugd?
Het is ons oogmerk geenszins, het stelsel der eenzame opsluiting, waarover boekdeelen geschreven zijn, in het klein bestek van eenige bladzijden te behandelen; het was onze bedoeling alleen, om de geheele onbekendheid met hetzelve hier te lande, door dit beknopt geschrift, eenigermate te doen ophouden, en hetzelve overeenkomstig deszelfs waren aard voor te stellen. De bloote naam, zonder eene nadere kennisneming der zaak, die door denzelven wordt uitgedrukt, geeft toch zoo ligtelijk voedsel aan verkeerd begrip en vooroordeel; en mogten wij dit een en ander hier of daar hebben voorgekomen of weggenomen, dan zouden wij ons gelukkig rekenen.
Met dit oogmerk, mijne Heeren, neem ik de vrijheid, UEd. dit stukje, ter plaatsing in uw Tijdschrift, toe te zenden, mij voorts met alle hoogachting noemende

UEd. dienstvaardige Dienaar

w.h. warnsinck, bz.




De gifslangen van den Indostan.

(Door eene Britsche Dame.)

Op eene reis door den Indostan is degeen, die gelegenheid heeft, zich aan eene afdeeling troepen, welke hun kantonnement met een ander verwisselen, aan te sluiten, wel is waar tegen tijgers en andere groote roofdieren beveiligd, maar vergiftige slangen dreigen hem bijna op iedere rustplaats, vooral daar de tenten gewoonlijk op eenigen afstand van den grooten weg en op weinig bezochte plaatsen worden opgeslagen. Op zekeren dag zat ik met Mis-
{==533==} {>>pagina-aanduiding<<}
tress M., de echtgenoote van eenen Kapitein der Infanterie, in hare slaaptent; hare drie kinderen, van welke het, eene nog zeer klein was, hadden zich even te voren op matrassen, die op den grond gespreid waren, te slapen gelegd, toen eene groote, ongeveer vier voet lange, Cobra Capella (*), eene der giftigste slangsoorten, de tent inkroop, zich rondom de legerstede der kinderen kronkelde, en tusschen twee derzelven ging liggen. Ik kan de ijzing niet beschrijven, die ons beide, maar vooral mijne vriendin beving. Gelukkig had onze schrik de werking, dat wij geen geluid konden voortbrengen; want de minste schreeuw, de geringste beweging zou hoogstwaarschijnlijk den dood van een der kinderen ten gevolge gehad hebben. Omtrent vijf minuten bleef de slang stil liggen; vervolgens zette zij zich weder in beweging, en kroop door de tegenoverstaande deur de tent uit. Nu eerst was Mistress M. in staat, eenen doordringenden gil uit te stooten; wat mij betreft, ik sprong op, vloog naar buiten, en riep om hulp. Een soldaat schoot toe, en doodde de slang, die eerst een kort eind wegs voortgekropen was.
Eens hadden wij juist onze pleisterplaats bereikt, en, daar mijne tent nog niet volkomen in orde gebragt was, nam ik mijn ontbijt met Mistress S., de gade van den kommanderenden officier. Mijne vriendin wilde andere kleederen aantrekken, welke men onder de matras van haar' palankin gelegd had; maar, toen de kleederen weggenomen waren, bemerkten wij, tot onzen niet geringen schrik, dat eene digt ineengerolde slang op den bodem van den palankin lag. Mistress S. had, gedurende eenen marsch van elf Engelsche mijlen, drie uren lang, op dit vreeselijke dier liggende, geslapen, zonder deszelfs nabijheid te vermoeden! - Ook zelfs in de kantonnementen worden de slangen zeer menigvuldig aangetroffen. Op zekeren avond zat ik op mijn balkon, toen eensklaps eene slang

{==534==} {>>pagina-aanduiding<<}
van omtrent drie voet lengte zich van het dak, waar zij tusschen kruipgewassen verholen gelegen had, digt bij mijnen stoel liet nedervallen. Kolonel B., die toevallig bij mij zat, had gelukkig een wandelstokje in de hand, waarmede hij het dier eenen slag gaf, dat het op de plaats dood bleef. - Bij eene andere gelegenheid wekte mij mijn zoontje met het angstgeroep: ‘Sta op, moeder, om Gods wil! zie, welk eene groote slang!’ Ik vloog in het bed overeind, en zag het gedrogt, dat zich op zijn gemak langs den stijl van het ledekant naar boven wond, terwijl zijn spitse kop met de trillende tong wel een voet hoog boven hetzelve uitstak. Toen de slang gedood was, bleek het, dat zij eene Cobra Capella was van zes voet twee duim lengte.
Een officier, liefhebber der natuurlijke historie, had den inval gehad, om een aantal slangen bij zich op te kweeken en zoo mogelijk tam te maken. De slangenvangers bragten er hem van allerlei soorten, welke men echter alvorens door het uittrekken der giftanden onschadelijk gemaakt had. Twee à drie jaren had de officier deze zijne liefhebberij gedreven; maar op zekeren dag, terwijl hij bezig was zijne slangen naar gewoonte met melk te voederen, beet eene derzelven hem in de hand. Hij onderzocht haren bek, en zag toen, dat de giftand weder uitgegroeid was, en dat zich eene nieuwe hoeveelheid gif verzameld had. Terstond deed hij de geheele slangenkolonie, welke hij met zoo veel ijver had opgekweekt, om hals brengen; doch ongelukkiglijk was het te laat, want hij zelf stierf twee dagen daarna, ondanks alle tegengiften, welke de geneeskundigen van Madras en van Palaweram, waar zijn regement kantonneerde, aan hem beproefden. In de meeste gevallen volgt de dood reeds weinige uren nadat men den beet ontvangen heeft; doch de officier, van wien wij spreken, moest waarschijnlijk een paar dagen blijven lijden, omdat, naar men verzekert, de tweede gisäfscheiding in hare werkingen zwakker is dan de eerste.
Het is opmerkenswaardig, de slangenvangers dit kruipend dier, wanneer het van eene giftige soort is, te zien

{==535==} {>>pagina-aanduiding<<}
bemagtigen. Zij overvallen het onvoorziens, grijpen het met de linkerhand bij den staart, en strijken de regter oogenblikkelijk, langs den rug op, naar den hals. Zoodra zij de keel vast hebben, laten zij den staart los. De geprangde slang slingert zich nu om den arm en, is zij lang genoeg, ook om het ligchaam van den man; daarbij steekt zij de gespleten tong ver uit den bek, en schuiselt vreeselijk. Nu wordt de gifstand door middel eener knijptang uit den mond gebroken, en daarna is het dier onschadelijk, ten minste zoo lang tot dat de tand weder opgegroeid is. De geheele verrigting is uiterst gevaarlijk; want gebeurt het, dat de regterhand van den slangenvanger over den hals wegglijdt, zoodat hij het dier niet aan de keel kan pakken, alsdan is niets in staat, den armen drommel, die voor weinige stuivers zijn leven waagt, te redden.
Het is iets even opmerkelijks als ontegenzeggelijks, dat de Cobra Capella door muzijk aangelokt wordt; daarom verzelt den slangenvanger gewoonlijk een knaapje, dat op eene soort van fluit speelt. De slang volgt den knaap gaarne, en schijnt eene zeer aangename gewaarwording te ondervinden; maar naauwelijks houdt hij op met fluiten, of zij steekt den kop in de hoogte, alsof zij over het pauseren ontevreden was. Eens zat ik op een open balkon, dat slechts een paar trappen boven den tuin verheven was, en speelde op mijne harp. Gedurende mijn spelen was mij eene slang genaderd en tot op de tweede trede gekropen, waar zij een tijdlang onbemerkt bleef liggen. Een heer, die te paard in den tuin kwam, werd het dier gewaar, en wenkte mij voort te spelen, omdat hij de slang wilde gadeslaan. Ik tokkelde nog eenige minuten lang de snaren, gedurende welken tijd de slang volkomen stil bleef liggen; daarna hield ik eensklaps op: terstond rekte zij den hals in de hoogte, wierp zich eene wijl op de trappen heen en weder, en kroop toen in een nabijgelegen boschje. De heer was middelerwijl van zijn paard gestegen, kwam bij mij, en verzocht mij, het instrument weder ter hand te nemen, om alzoo den doodelijken vijand in zijn eigen verderf

{==536==} {>>pagina-aanduiding<<}
te lokken. Ik deed wat hij verlangde; de muzijk bragt dezelfde werking andermaal te weeg, en het beest moest nu zijnen lust met den dood bekoopen.
Er zijn, behalve de Cobra Capella, nog vele slangen, welker beet doodelijk is; doch zij verlaten zelden hare schuilplaatsen in het digte woud. De bekendste zijn: de zoogenaamde Tapijtslang, de Groene slang, en de Cobra Manilla. De Groene slang houdt zich gaarne boven in het geboomte op; men kan zich voor haar nog moeijelijker wachten dan voor de overige, omdat zij de kleur van het loof heeft. De Cobra Manilla is de kleinste soort van deze voor het leven gevaarlijke reptiliën; zij wordt niet langer dan een regenworm, (pier?)
In den kop der Cobra Capella vindt men een' kleinen steen of liever beentje, waaraan de inboorlingen groote geneeskracht toeschrijven. Zij beweren, dat deze zelfstandigheid uit het door eene slang gebetene deel alle gif wegzuigt, en op geene wond blijft liggen, waarin geen gif bevat is. De knecht van zekeren officier, welke laatste door eene Cobra Capella gebeten was geworden, bezat toevallig zulk eenen gifsteen. Hij drukte dien op de wond, en in weinige oogenblikken kleefde de steen er aan vast. Toen de geneesheer kwam, smeekten hem al de bedienden, dat hij toch den steen niet zou wegnemen, want dat anders hun heer onmisbaar moest sterven. De arts kon, wel is waar, in hun geloof niet deelen; maar, om de goede lieden geen verdriet te doen, beloofde hij, den steen niet te zullen aanroeren, en zeide voorts, dat hij slechts een middel zou aanwenden, om de ontsteking der naburige deelen, die reeds zeer aanmerkelijk was, te keer te gaan. Dit middel had de uitwerking, dat de steen van zelve afviel. Alles, wat men nu verder tot redding van den officier bezigde, was vruchteloos; na twaalf uren de grootste smarten geleden te hebben, overleed hij. De steen werd in een met melk gevuld bekken gelegd, en zweette inderdaad terstond een geelachtig vocht uit, dat zich op de oppervlakte verzamelde. Dit vocht moet vergif geweest zijn, want een hond, wien men het te drinken gaf, stierf bin-
{==537==} {>>pagina-aanduiding<<}
nen weinig minuten. Ik vermeld hier slechts eene daadzaak, en wil niet beweren, dat de gebruikte zelfstandigheid, wanneer zij op de wond gebleven was, den officier in het leven bewaard zou hebben; ook weet ik niet, of dezelfde steen, voor de tweede maal gebezigd, dezelfde werking zou hebben geoefend.
Er bestaat een merkwaardig klein zoogdier, de Monguhs (Manguste, Ichneumon, Pharao's-muis) genaamd, hetwelk een nog onontdekt middel bezit, om den beet der vergiftige slangen - wel is waar slechts voor hemzelven - onschadelijk te maken. De Monguhs is van eene aschgraauwe kleur en gelijkt naar de Marmot. Hij bevecht en doodt elke slang, zonder dat hem daarbij eenig leed gebeurt. Ontvangt hij, hetgeen niet zelden het geval is, eenen beet, zoo snelt hij naar het eerste het beste boschje of ook water toe, vertoeft aldaar eenige minuten, en gaat dan weder op zijnen vijand los. Bijna altijd gelukt het den Monguhs, zijne tegenpartij te dooden, en nog kent men geen voorbeeld, dat een dezer diertjes aan de gevolgen van den slangenbeet gestorven zij. Men heeft meermalen Monguhsen, zoo als zij uit het gevecht met eene slang kwamen en daarbij gebeten waren, terstond nadat zij uit een boschje of uit het water terugkeerden, gedood en geopend, om, zoo mogelijk, te weten te komen, welk tegengif zij innemen; maar men heeft geene stof, die tot ontdekking daarvan leiden kon, in derzelver maag gevonden. De Monguhs is voor het overige een goedaardig diertje, dat geen krijg voert, dan alleen tegen slangen.




Een neger-oproer op Guadeloupe.

Alle zamenzweringen der Negers in de koloniën barsten het eerste uit op het platte land; hebben zij dit verwoest, alsdan trekken de opgestane slaven naar de steden, om hun werk te voltooijen of al vechtende te sterven.
Het gering aantal troepen, hetwelk Frankrijk in de koloniën onderhoudt - eenige kompagniën der linie en ette-
{==538==} {>>pagina-aanduiding<<}
lijke gendarmes - zijn in de steden en vlekken verdeeld. Alle groote zoodanige woonvereenigingen liggen aan de kust; binnenslands vindt men de plantaadjen, en aldaar wonen ook de planters. Daar, te midden van eindelooze savanne's, waar het oog in de verte niets gewaar wordt dan de slanke, door den wind heen en weder gewiegde stammen der kokospalmen, ontmoet men niets meer, hetwelk aan Frankrijk herinnert; slechts Negers en weinige blanken, weerkeerig aan elkander prijs gegeven, huizen in die streken.
Eene plantaadje biedt, op eenigen afstand gezien, het beeld van een onoverzienbaar tapijt van hoog opgeschoten groen, dat, als het riet aan de oevers der rivieren, in den wind heen en weder wiegt en ruischt. Boven hetzelve steken, als eene dubbele, in de lucht zwevende zeissen, de groote wieken der suikermolens uit. Volgt men de lange paden, die op elke plantaadje elkander in alle rigtingen doorkruisen, zoo komt men aan eene cirkelronde savanne, waarop al deze onderscheidene wegen uitloopen, en die het middelpunt van het uitgestrekte landgoed is. Hier staan, groepsgewijs, vele met stroo gedekte huisjes; het zijn de hutten der Negers, voor elk gezin eene. Na zonsondergang zitten aldaar de oude, niet meer werkende Negers op de drempels hunner deuren, vlechten manden en korfjes uit lianen, en vertellen hunnen kleinkindertjes, die met de vingers om de kin als sphinxen rondom hen liggen, allerlei vermakelijke sprookjes. Ongeveer vijftig vademen van het huttendorp verheft zich in de midden-savanne het heerenhuis, eene leenheerswoning, maar zonder valpoorten of ophaalbruggen. Hier huizen ook de Creoolsche vrouwen, welker lang zwart haar en lieftallige houding zelfs te Parijs geroemd worden.
Des morgens ten zes ure hoort men, door de stilte der velden, den klank van een' waldhoren of van eene klok: al de hutten gaan dan open, en derzelver zwarte bewoners trekken, onder aanvoering van den commandeur of drijver, met manden op het hoofd en akkergereedschap op den schouder, in orde en gelid, naar hun dagwerk. Des

{==539==} {>>pagina-aanduiding<<}
avonds, zoodra het angelus luidt, verzamelen zich Negers en Negerinnen voor het heerenhuis; allen vallen op de knie; de planter en zijn gezin ontblooten hunne hoofden, en eene Negerin zegt met luider stemme een gebed op; vervolgens begeeft zich ieder naar zijne woning; de deuren sluiten zich, en de nacht wikkelt de plantaadje in zijnen donkeren mantel. Slechts een meestal gebrekkelijke, met eene oude sabel gewapende Neger blijft als schild- of nachtwacht onder den blooten hemel. Hij gaat onder eenen Ajoupa-boom zitten, maakt zich een vuur aan, en wordt weldra, door het dof geklots der golven, die zich aan den oever breken, insgelijks in slaap gewiegd.
Nu verbeelde men zich al de deuren dier hutten, in het holst van den nacht, langzaam en geheimzinnig te zien opengaan, en geheel de zwarte bevolking te zien naar buiten sluipen, dorstende naar wraak en moord. Honderd schreden van daar ligt het gezin des planters, bij opene vensters, want de hitte duldt geene sluiting, in diepen slaap verzonken. De moordenaars behoeven als 't ware slechts den arm uit te steken; geen kind in de wieg zal schreeuwen; op zijn hoogst zal het dof geblaf van dezen of genen hond in de savanne door de akelige nachtstilte gehoord worden. Niets is zoo schrikkelijk als het ontwaken op eene eenzame plantaadje, wanneer oproergebrul des nachts plotseling in de ooren dringt; de stad is verre, de vlakte schaars bewoond, en op elke plantaadje leven ten minste tweehonderd Negers! Daar hoort men des nachts aan zijne deur onverwacht geklop en luid geroep; het is een Creool, die, des avonds laat nog op zijne plantaadje in de koelte eene wandeling doende, dof gedruisch in de verte vernomen, zich te paard geworpen heeft, en, op het gevaar af van in den duister hals en leden te breken, in vollen galop is komen aanrennen, om vrienden en buren te waarschuwen. Men stijgt te paard; men schaart zich; het gevaar wordt elk oogenblik dringender; kleine hoopjes, slechts ten halve aangekleede ruiters draven, met pistolen gewapend, door de velden. Doch wie schildert den schrik der vrouwen op zulke tijdstippen, en het angstgeschreeuw

{==540==} {>>pagina-aanduiding<<}
der kinderen, die uit hunnen slaap gewekt worden, om met hen naar de bosschen te vlugten?
In het jaar 1802 barstte op Guadeloupe een vreeselijke opstand uit.
De Nationale Conventie had aan de Negers het charter der vrijheid gezonden. Na verscheidene onder oorlogen en binnenlandsche gruwelen en jammeren doorgebragte jaren, was een decreet van den Eersten Consul, waarbij de slavernij weder ingevoerd werd, op Guadeloupe ontvangen. De Negers ontvingen bevel, de wapenen neder te leggen en weder aan het werk te gaan. Een Schout-bij-nacht, die dit slavernij-edikt op zijne vloot medebragt, werd bij het aan land stijgen gevangen genomen. Generaal richepanse kwam met eene gewapende magt uit Frankrijk, om hem te verlossen en te ondersteunen. Toen zijne schepen in de haven verschenen, wierpen de Negers zich in de steden en versterkte plaatsen, of zwierven door de velden, waar zij alles te vuur en te zwaard vernielden. Richepanse vervolgde hen van de eene stelling naar de andere; eenige Neger-hoopen deden zich, in hunne verschansingen, in de lucht springen; verscheidene hunner hoofden schoten zich eenen kogel door den kop; anderen ontsnapten naar de bosschen, waar zich, onder bevel van den Mulat palerme, eene talrijke bende vormde. De overigen namen het verleende pardon aan. Palerme voerde, uit het gebergte, waarheen hij geweken was, langen tijd eenen boschoorlog; des nachts te voorschijn komende om de plantaadjen te overvallen en in brand te steken. Generaal richepanse rigtte tegen hem verscheidene kompagniën op, welke men chasseurs des bois (boschjagers) noemde; deze doorkruisten de bosschen, spoorden overal de Negers op, vernielden allengskens de bende, en bragten haar overschot in de slavernij terug. Enkele snaphaanschoten, die nu en dan gehoord werden, verlengden in het gebergte slechts de echo van dien oorlog, en deszelfs nagalm leeft thans nog alleen in de
Creolen-liederen, waarin richepanse's roem bezongen wordt.
Op deze wijs was dan de slavernij hersteld. De uitge-
{==541==} {>>pagina-aanduiding<<}
wekene kolonisten waren grootendeels teruggekeerd, en de Negers gingen aan hun dagwerk, alsof niets hetzelve gestoord had. Richepanse had aan het fort St. Charles, waar hij eene zege bevochten had, zijnen naam gegeven, en overal heerschte rust. Maar die rust zelve had iets ontrustends: nog trilde het vrijheidsgevoel in de ziel der slaven, en meer dan ééne schoone Creole beval met angst hare kinderen aan Gods hoede, wanneer zij zich in hare woning, slechts weinige schreden van de korteling ontwapende Negers verwijderd, aan den slaap moest overgeven.
Eenige bezittingen, welker eigenaars van derzelver uitlandigheid niet teruggekeerd waren, bevonden zich onder sequestratie: de regering deed zoodanige plantaadjen beheeren, en trok een deel der opbrengst. Op eene derzelven was een, onlangs eerst in de kolonie gekomen, gewezen Notaris, bartz geheeten, als beambte aangesteld. Deze man had reeds onderscheidene beroepen beproefd, doch was in alle ongelukkig geweest. Thans zag hij zich op eenmaal aan het hoofd van een heerlijk landgoed, en tweehonderd Negers, die reeds de vrijheid gesmaakt hadden, stonden te zijner beschikking. Hij besloot hun hunne vrijheid terug te geven, ten einde langs dezen weg in het bezit der plantaadje te geraken: hij vleide de Negers, schold op den eigenaar en het slavenwerk, en weldra had hij hen tot eene zamenzwering opgeruid.
Bartz maakte eenen zekeren jean barbet, even als hij een vreemdeling en ook de rentmeester eener plantaadje, tot deelnemer zijner plans. Beiden werden de hoofden der onderneming. Zij benoemden hunne plaatsvervangers in de onderscheidene gewesten der kolonie; elk verbond zich, in zijn distrikt voor het noodige te zorgen, en men bepaalde eenen nacht, waarop al de blanke bewoners der plantaadjen om hals gebragt zouden worden. Met het krieken van den dag wilden vervolgens de oproerigen tegen de steden oprukken, de inwoners in den slaap overvallen, en op den geheelen weg derwaarts de nog onvoorbereide Negers tot den strijd voor hunne vrijheid medeslepen.
De zondag is in de steden der koloniën markt-
{==542==} {>>pagina-aanduiding<<}
dag (*). De Negers, in hunnen besten tooi gedost, stroomen van alle kanten stadwaarts, en brengen moeskruiden en ooft ten verkoop. In alle straten ziet men schitterende madrasstoffen, fraaije halssieraden en bontkleurige wambuizen. Welgegoede Negers berijden fier hunne kleine, langmanige Creoolsche paarden, en achter hen liggen vette hamels dwars over het ros. Men koopt en verkoopt den geheelen dag door. Is de avond gekomen, dan danst het geheele gezelschap, op het geluid der handpauk, den wilden rondedans, die onder den naam van bamboela zoo bekend geworden is. Deze razende verlustiging neemt niet eer een einde, vóór dat den dansenden geen zool meer onder de voeten, geen gras meer op den grond is, en geheel het balgezelschap buiten adem als ter aarde stort. - Ook de planters gaan des zondags gewoonlijk, met geheel hun gezin, naar de stad, en de meeste plantaadjen zijn op dien dag verlaten.
Bartz en zijne Negers bleven te huis; in het suikerkookhuis bijeen, goten zij kogels en slepen zij hunne sikkels en messen. Tegen den middag, toen ieder in de stad was, kwamen de Negers uit de naburige plantaadjen, een voor een, om zich in het eedgenootschap te laten opnemen. Er werd beraadslaagd en omtrent al het noodige afspraak gemaakt. In den nacht ging men weder zoo stil mogelijk uit elkander.
Op zekeren zondag nu, terwijl de suikerziederij weder vol wapenen en eedgenooten was, verscheen een oud man, die visch te koop wilde bieden, aan de deur. Het gezigt dezer talrijke vergadering en der gegotene snaphaankogels, die heet en glinsterend op den grond lagen, boezemde hem vrees in, en met bevende stem prees hij zijne waar aan. Het antwoord was, dat hij zich weg te pakken had, hetgeen hij ook gaarne en zonder tegenspraak deed.
Een oogenblik later trad bartz binnen, en vernam ter-
{==543==} {>>pagina-aanduiding<<}
stond, dat er een oude visscher met visch te koop geweest was. Met ongeduld vroeg hij, wat men met dien man gedaan had. Men antwoordde, dat hij weder was heengegaan. Bartz vloog doldriftig op. ‘Begrijpt gij dan niet,’ riep hij, ‘dat die visscher een spion was? Waarom hebt gij hem niet doodgeslagen? Nu zijn wij verraden!’ Alle Negers sprongen verschrikt van hunne zitplaatsen op. ‘Vliegt hem achterna,’ schreeuwde bartz onder de vreeselijkste vloeken, ‘en helpt hem uit de wereld!’ De Negers gehoorzaamden het bevel, en snelden naar alle rigtingen voort. Maar de oude visscher wist regt goed, dat hij te veel gezien had, om zeker van zijn leven te zijn. Begaafd met die soort van instinkt, welke den wilde een gevaar reeds uit de verte als ruiken doet, had hij, wegen en paden vermijdende, zich in een met hoog riet begroeid veld verscholen; hier kroop hij in de digtste ruigte, en wachtte tot de nacht gekomen zou zijn, om alsdan eerst zijne kano weder op te zoeken. De vervolgers zochten overal rond, maar moesten eindelijk terugkeeren, zonder hem gevonden te hebben. - Bartz verloor zijne beradenheid, en besloot nu zonder verwijl tot het bloedvergieten over te gaan. Hij zond boden af aan jean barbet en aan al zijne onderbevelhebbers, met last om nog heden hunne gewapenden te doen opbreken.
In een' aannaderenden nacht zonder maan- of sterrenschijn ging bartz met zijne bende op weg. Op de plantaadje Ste Catherine zat de familie S*** onder den zuilengang van haar huis bijeen, om de avondkoelte in de open lucht te genieten. Er waren verscheidene vrouwen en slechts één man. Plotseling werd het vertrouwelijk gesprek, waarin zij gewikkeld waren, gestoord door een' troep gewapenden, die uit de savanne te voorschijn drong. Verschrikt sprongen de vrouwen op, en maakten zich gereed om te vlugten; maar de Heer S..., in het denkbeeld dat de aankomenden vrienden waren, die hem schertsende verrassen wilden, gelijk zulks in de koloniën niet zelden gebeurt, ging hun te gemoet, en verzocht hen, hunne vermomming te willen afleggen, wijl zijne vrouw en dochters

{==544==} {>>pagina-aanduiding<<}
zich angstig maakten. Het antwoord was een sabelhouw, die hem ter aarde velde. Eenige der vrouwen vielen op dit gezigt van schrik in onmagt; een jong meisje, dat uit het venster sprong, ontving eenen houw over het voorhoofd, en vlood met bloedend aangezigt het veld in. De Negers drongen in huis, om al wat leven had om hals te brengen en al het goed te plunderen; maar bartz riep hun toe, dat zij met het kelen der wijven geen' tijd verliezen moesten, maar met hem verder trekken, vermits hun werk nog in lang niet afgedaan was; dat daarenboven het vrouwvolk hun naderhand nog van dienst kon zijn; en zoo trok dan de bende zonder verder oponthoud voort.
Van alle hulp ontbloot, moesten velen der ongelukkige Creolen, in dien nacht van schrik, hun leven laten. Verscheidenen hunner, die of niet ingeslapen, of door het doffe rumoer, hetwelk zulk eene slagting, hoe snel en stil ook uitgevoerd, steeds vooruitloopt, gewekt waren, zochten vergeefs hunne wapenen op de gewone plaatsen; hunne eigene bedienden hadden dezelve des avonds weggenomen en zich toegeëigend. Eenigen sprongen, van schrik en verbaasdheid, op paarden zonder zadel of toom, en renden blindelings weg. Telkenmale als de bende een Neger-dorp naderde, werd zij door de zich wapenende bewoners van hetzelve versterkt. In deze vreeselijke oogenblikken was op geen' Neger te rekenen; de meestgeliefde slaven waren niet zelden de eersten, die den muiters de hand boden. Op eene der plantaadjen woonde een kinderlooze grijsaard, die zijne geheele genegenheid op eenen Neger-knaap had overgebragt; hij liet hem in zijne kamer slapen en bewees hem de teederste zorgvuldigheid. Plotseling door het wapengedruisch gewekt, riep de oude man zijnen lieveling, en vroeg hem om zijne pistolen. ‘Hier zijn zij, massa,’ antwoordde de kleine duivel, en schoot ze beide af op den grijzen schedel van zijnen weldoener!
In den loop van haren moordtogt, op welken de bende als eene sneeuwlavine aanwies, bereikte zij onder anderen de plantaadje van den Heer L***, eenen gewezen officier, die terstond den degen greep, om de moordenaars van zijne

{==545==} {>>pagina-aanduiding<<}
vrouw af te weren. Achter meubelen verschanst en aan eenen muur geleund, beschermde hij haar langen tijd met de kracht der wanhoop; doch, helaas! hij kon haar slechts verdedigen, niet redden: beiden kwamen om het leven. Mevrouw L*** was hoog zwanger; men sneed.... Doch onze pen weigert hier verdere dienst. - Het zakhorologie van den Heer L*** was op den grond gevallen; bartz nam het op, keek er op, hoe laat het was, stak het vervolgens in zijn' horologiezak, en gaf aan zijn volk bevel, om zoo snel mogelijk verder te trekken.
Terwijl de oproerigen dus van plantaadje naar plantaadje trokken, was het jonge meisje, hetwelk, gelijk wij hier boven gezien hebben, van het landgoed Ste Catherine gevlugt was, na lang zwerven door bosschen en savanne's, aan een riviertje gekomen, op welks anderen oever het vlek of stadje Moule lag. Geen brug leidt over dit water, en de schuiten, met welke men over dag de menschen overzet, worden des avonds aan boomen vastgesloten. Het meisje stond alleen op den oever, en durfde niet roepen. Een' tijdlang bleef zij in de pijnlijkste verlegenheid, toen eensklaps de klank van bijlslagen en met dezelve tevens de toonen van een Neger-lied haar in de ooren drongen. In den beginne deed haar zulks hevig schrikken, en zij luisterde met ingespannen oplettendheid. Het lied had eene zachte, klagende wijs, die bij moord en muiterij kwalijk scheen te passen; zij herinnerde zich dezelve, en weldra herkende zij ook den zanger aan zijne stem. Het was michel, een van de Negers harer familie. Zij snelde naar de plaats, waar de slaaf hout hakte, riep hem bij zijnen naam, en verzocht hem, haar over de rivier te willen brengen. Nu was het de beurt van den Neger om te schrikken. Aanvankelijk dacht hij, dat de duivel de stem zijner jonge meesteres had aangenomen, om hem in een ongeluk te lokken. Eindelijk naderde hij al bevende, verbaasde zich boven mate, de teedere juffer op zulk een uur hier geheel alleen te vinden, en wilde haar daarover uitvragen. ‘Ik heb geen' tijd, michel; breng mij terstond aan den overkant,’ sprak het meisje, daarbij haar hoofd

{==546==} {>>pagina-aanduiding<<}
op zijnen schouder steunende, opdat hij het bloed in haar aangezigt niet zien mogt en dus misschien van het moorden kennis krijgen. Hij nam haar dan op den rug, zwom met haar over, en zette haar op den anderen oever neder. Terstond snelde zij door de straten voort; terwijl de Neger, onbewegelijk aan den oever staande, haar nazag en meende te droomen. Weinige minuten daarna werd geheel het vlek door de alarmklok gewekt.
Onverwijld zonden de inwoners van hetzelve boden uit naar alle rigtingen, om hunne vrienden op het land te verwittigen, dat op de plantaadjen aan de overzijde der rivier de blanken vermoord werden, en hen te waarschuwen, met hunne familiën ijlings naar de stad te komen.
Een dier boden ontmoette eenen man te paard, die naar de stad reed en eenen Neger achter zich had opzitten. Het was jean barbet, die de order van zijnen bevelhebber (bartz) te laat ontvangen, en daarom den moed niet had gehad, nog in dien zelfden nacht het moorden op de plantaadjen in het distrikt van Moule te beginnen, gelijk bartz zulks in het distrikt van Ste Anne gedaan had. Thans wilde hij gaan vernemen, of de bewoners der stad nog rustig sliepen of reeds kennis van het oproer hadden, ten einde daarnaar zijne maatregelen te nemen. Toen hij den Neger met lange schreden hem te gemoet zag komen, sneed hij hem met zijn paard den weg af, en vroeg hem, waar hij heenging.
‘Ik wil op de plantaadjen gaan zeggen,’ antwoordde de Neger, ‘dat aan de overzijde de blanken vermoord worden.’ - ‘Dat is een valsch gerucht,’ hernam barbet; ‘daar ginds wordt niemand vermoord. Ga maar weder naar de stad terug; de menschen op de plantaadjen zouden noodeloos schrikken.’
De Neger aarzelde een oogenblik; vervolgens besloot hij verder te gaan. ‘Houd mij niet op,’ zeî hij; ‘alles in de stad is onder de wapenen, en het past eenen Neger niet, op zulk een tijdstip zijnen heer ongehoorzaam te zijn.’ - ‘Welaan dan, laat mij uwe boodschap overbrengen. Ik ben te paard, en kan er eer wezen dan gij.’ -
{==547==} {>>pagina-aanduiding<<}
‘Om geen geld van de wereld,’ riep de Neger; ‘ik heb geen lust om morgen aan de galg te bengelen.’ Vervolgens deed hij eenen zijsprong, om te ontkomen, en liep wat hij loopen kon.
Jean barbet reed nog een eind wegs voort, tot dat hij de lichten in de stad bemerkte, en zag, dat men er op de been was; hij liet hierop zijnen mederuiter afstijgen, wendde zijn paard, en snelde in vollen galop weg.
Middelerwijl was bartz met zijne bende op eene rij heuvels aangekomen, welke, niet ver van de rivier, boven het stadje Moule oprijst. Het begon te dagen, en de plaats teekende zich scherp af op den oever der zee. Het Neger-hoofd zag licht op de straten, zag hoe de vrouwen in de kerk vlugtten, en hoe de blanke mans, op hunne snaphanen leunende, den ingang van het Godshuis bewaakten. Hij keek over de stad heen naar de savanne's; daar kleurde geen brandschijn den hemel, en alles was stil, behalve de stormklok te Moule, die aanhoudend voortklepte. Thans kreeg hij de overtuiging, dat jean barbet niets ondernomen had. Zich naar zijne Negers wendende, sprak hij: ‘Verstrooit u;’ en alles verdween tusschen het geboomte.
De ochtend was rustig, maar akelig: Onophoudelijk kwamen er Creolen uit den omtrek, die of nadere berigten verlangden, of treurige tijdingen aanbragten. Tegen den middag steeg men te paard, en kleine troepen ruiters snelden in verschillende rigtingen naar buiten, om te zien, hoe het op de plantaadjen gesteld was. Zij reden langzaam door de kleine Neger-dorpen, welker bewoners hen zwijgend nakeken. De lijken der vermoorden werden allen gevonden, en vele familiën hadden het verlies van verwanten te betreuren.
Jean barbet werd gevat, zoo als hij op het punt stond om naar de onder Britsch gebied staande eilanden te vlugten; hij verworgde zichzelven in de gevangenis. Van bartz werd in vele weken niets gehoord.
De kolonie verkeerde in groote ongerustheid. Elken nacht vreesde men, dat de moordtooneelen zich hernieu-
{==548==} {>>pagina-aanduiding<<}
wen zouden. In de steden en vlekken werden, zoodra de zon onderging, wachtposten uitgezet. Op het land, vooral in die kleine plantaadjen, welke van bergen omgeven liggen, of aan bosschen grenzen, kwamen elken avond verscheidene gezinnen bijeen, en bragten gezamenlijk den nacht in het huis van een derzelven door. Vrouwen en kinderen sliepen, terwijl de mans wacht hielden.
Zoo waren op zekeren avond eenige planters-familiën in de eenzaam liggende woning van den Heer N*** bijeen. Elk sliep; de Heer N*** zelf hield wacht, leunde in zijne galerij aan een venster, en rookte rustig zijne pijp. Hier staande, hoort hij zachtjes aan de deur kloppen, buigt zich uit het venster, envraagt, wie er is. Zonder te antwoorden, klopt men op nieuw. Buiten was het zoo donker, dat men niemand onderscheiden kon. ‘Wie klopt dan toch?’ vraagt de Heer N. op nieuw. Nu antwoordt eene holle stem: ‘Ik ben bartz - ik sterf van honger en dorst - doe om Gods wil open!’ - ‘Wacht een oogenblik,’ zegt de huisheer, legt zijn geweer aan, en lost het, op het geluid af, in den duister. De knal van het schot joeg geheel het huis uit den slaap; men stak fakkels aan, en deed de deur open. Bartz was getroffen geworden en met zijne doodwond nog een paar schreden ver in een koffijveld gekropen. Toen hij menschen naar zich toe zag komen, trok hij snel iets uit zijnen zak, en wierp het verre van zich. Men hief den stervenden op, en zocht naar hetgeen hij weggeworpen had. Het was het horologie van den Heer L***.




De abdij van St. Denis bij Parijs.

Heeft men de lange voorstad St. Denis en vervolgens het dorp Lachapelle achter den rug, zoo rijdt men nog een half uurtje door eene onafzienbare vlakte; daarna ziet men de wateren van het kanaal blinken, die gelijk lange spiegels in de raamranden der populierlanen gevat zijn; het rijtuig rolt over de brug, en men is te St. Denis. - Wij sloegen regtsaf de stad in, en gingen ettelijke honderd schreden

{==549==} {>>pagina-aanduiding<<}
langs de straten voort; daar verhief zich op eens de oude abdij in hare verlaten pracht, en nevens haar de kerk, waar Frankrijks Koningen na hunnen dood bijgezet worden of werden, ik weet niet hoe ik zeggen moet. Blaauw en helder schitterde de hemel over haar; de gouden zonneglans vloeide trillend van de daken langs pijlers en muren nederwaarts, en, door randen en hoeken gesplitst en gebroken, hing hij in het rond als een flikkerende mantel met franjes en kanten. Het schilderwerk der glazen in de hooge boogvensters gloeide als levend vuur; de mijters op de hoofden der Bisschoppen straalden; vlammende zwaarden dreigden in de handen der Koningen; de vreeselijke grafkerk lag daar als een roofdier, dat zich in den zonneschijn bakert. Geheele geslachten van Koningen heeft zij verslonden, met kinderen en kindskinderen, al hunne maagschap van dagobert tot lodewijk XVIII, Prinsen en Hertogen, de dapperste Ridders en de bekwaamste Veldheeren.
Vruchteloos hebben de kloosterheeren, eeuw uit eeuw in, voor de rust der koninklijke asch gebeden. De Heer had in zijnen toorn besloten, Frankrijk te tuchtigen. Die gekomen waren om zich in zijnen schoot te bergen, stiet hij van zich in het stof en slijk der wereld. Er werd vervuld, wat de Profeet verkondigd had: ‘De beenderen der Koningen...... zullen uit hunne grafsteden geworpen worden, en zon en maan zal dezelve beschijnen.’ Lodewijk XVIII en de Hertog van berry zijn thans de eenige bewoners dier beroemde Crypten, waar henriette van Engeland naauwelijks plaats kon vinden. Daar slapen zij nu, de laatsten van hunnen stam, eenzaam, van de hunnen verlaten, in de magt hunner vijanden, en wachten vergeefs op eenen opvolger. Al de dynastiën van het Chinesche rijk zouden hier, in de ledig geworden ruimten, plaats genoeg hebben. Een statelijk lijkenhuis! Het bevat kostbaarheden uit de tijden van lodewijk den Godvruchtige, voortreffelijke werken der beeldhouwkunst uit de middeleeuwen, praalgraven van primaticio en philibert de lorme, geheele galerijen van schilderwerken op glas in de ontelbare boogvensters; het wemelt van standbeelden en sarkophagen; nimmer nog is aan het Niet een prachtiger tempel gewijd; maar de graven zelfs zijn puinhoopen; de dooden zijn vernietigd geworden.
De kerk is nu laatstelijk hersteld. Republikeinen hebben de grafteekenen omver geworpen, republikeinen bouwen ze

{==550==} {>>pagina-aanduiding<<}
weder op. Wie de kerk ziet, zoo als zij thans zich opdoet, stout en sterk, zoo als zij pronkt in hare versch getooide heerlijkheid, die zou wanen, dat haar nimmer leed was wedervaren, dat zij bloeit in ongestoorde kracht der jeugd. Zware bouwsteenen liggen in het rond; metselsteigers verheffen zich van plaats tot plaats en bedekken het geheele portaal; aan het oude gebouw wordt gehakt en gezaagd, gehamerd en gebeiteld, als steeg het zoo even eerst uit zijne grondvesten op: maar alles is slechts overpleisterd verval. Nog altijd wordt voor de ledige grafsteden het requiem gezongen. De koorheeren zijn Bisschoppen of hebben bisschopsrang; zij dragen rijke miskleederen, gelijk het den bewaarderen der koningsgraven voegt; zij bidden voor gouden crucifixen; aan het hoofdaltaar is een kolossaal basrelief van verguld zilver. Doch, waar zijn de magtige Abten, die geen opperhoofd erkenden dan den Paus, die zich in hunne abdij verschansten als in eene vesting en daarin het Engelsche leger trotseerden, die de oorlogsbanier des rijks bewaarden en de Koningen voor de poorten hunner kerk lieten wachten, tot dat het hun behaagde dezelve te openen? Abt suger ging nimmer uit zonder een geleide van zeshonderd man te paard; zijnen monniken wees hij tot hun schoeisel de inkomsten der heerlijkheid, Beaulne in het Gatenois, aan; zij had vier Fransche mijlen in den omtrek. Suger was een boerenknaap uit St. Denis, en werd Regent van Frankrijk. Een rentmeester, een onbeduidend beambte voert thans het gebied te St. Denis; hij houdt de boeken en doet de betalingen; men noemt hem den Cheflier: eene lijfwacht heeft hij niet; hij heeft niet eens een' knecht. Dit is de opvolger der suger en der matthieu de vendôme!
De abdij van St. Denis is dood; de omwenteling heeft haar vermoord; thans heeft men haar lijk gebalsemd, haar van haren ouden tooi om de schouders gehangen, wat men nog kon wedervinden, en haar in parade ten toon gesteld; zoo dient zij nu tot verlustiging en scherts. De vreemdelingen gaan naar St. Denis, op gelijke wijs als zij naar den Jardin des Plantes gaan, om de groote schildpadden te zien, of naar het Hôtel des Invalides, om den grooten soepketel aan te gapen. De kerk is stikkend vol met bezoekers, wanneer er geen dienst gedaan wordt; want dàn alleen is het geoorloofd, de merkwaardigheden te bezigtigen. St. Denis is eene plaats van vermaak voor de Parijzenaars geworden; men

{==551==} {>>pagina-aanduiding<<}
maakt pleizierpartijen naar de koninklijke grafkelders. De dames hebben hare lievelingen onder de steenen mannen, die aldaar in tijdrekenkundige volgorde geschaard zijn. Vele geven aan den geweldigen clovis den voorrang; de Barbarenkoning heeft eenen regt fraaijen Griekschen neus en eenen rijkgelokten baard; hij zou voor eenen héros kunnen doorgaan, zoo hij slechts die fatale monnikspij niet om het lijf had. Aan andere bevalt filips de Schoone, een duchtige kurassiers-officier, met hooggewelfde borst en fijne trekken, bij zwellende volte van vleesch. Zeer nietig vertoont zich de korte pepijn nevens zijne lange gemalin; en een fijn, lief nonnetje van sneeuwwit marmer is blanche, de dochter van st. louis.
Rondom de stad ligt het land naar alle kanten open, en de toren der abdij is van heinde en ver te zien; hij geeft aan de vrolijke landouw een somber, plegtig voorkomen, inzonderheid 's zomers. Alsdan verheft hij zich, te midden der golvende akkers met goudgeel koren, der blinkend witte lusthuizen, omkranst door tuin en bosch, onder het stil, onmetelijk gewelf des hemels, vol schelzingende leeuwerikken, als een standbeeld des doods op een gastmaal. Bij regenachtig weder meent men eene groote grafnaald te zien, rondom welke de wolken zweven als rouwfloers. Deze toren was het, die lodewijk XIV uit zijn kasteel van St. Germain verdreef. Wanneer hij des morgens uit zijn boudoir trad, en 's nachts van schoone vrouwen gedroomd had, van feesten en van mirten- en lauwerkransen, zoo stond daar steeds de ernstige vermaner voor hem, de zwarte schildwacht van den dood, dien hij door den prévôt niet kon doen wegjagen. Daarom vlood hij naar Versailles. Hier had de despoot niets voor zijne oogen dan lusttuinen en onderdanen, tot dat eindelijk het uur sloeg, waarop massillon, aan de kist van den als groot geprezen Koning, de vermaarde woorden sprak: ‘Dieu seul est grand, mes frères!’
Het grootste deel der kerk stamt af uit den besten tijd der Christen-bouwkunst, uit dien van den Keulschen Dom. Men vindt sporen van Byzantijnschen of Romanischen stijl; enkele partijen houdt men voor heidensch. Het portaal en de torens zijn overblijfsels van de kerk, die suger had doen bouwen. De tweede toren is niet voltooid geworden; hij is nog niet volwassen. In den aanvang van het Christendom, toen de zon van het geloof eerst opgegaan was, sproten ka-
{==552==} {>>pagina-aanduiding<<}
pellen, kerken, Munsters uit den grond, als bloemen in de Meimaand; daarna komen de zomer-onweders, de herfststormen; het wordt donker en koud; de groeikracht in de groote Godsgebouwen staat stil; zij liggen daar, verminkt en onvoltooid, een gedenkteeken van de vroomheid der vaderen en de boosheid der kinderen. De Crypten zijn uit de tijden van karel den Groote. Maar te St. Denis kan men zich niet lang met vergelijken bezig houden; de daartoe noodige rust ontbreekt. Wanneer men zoo rondzwerft tusschen de zeshonderdjarige zuilen en pilaren, en bedenkt, wie hier niet al is voorbijgegaan, wat hier was en wat hier is, zoo wordt men angstig te moede; men wordt als door de huiveringen der geschiedenis aangeademd. Bij elken tred rijst het stof der vergane eeuwen op, en beklemt de borst. Men staat te nabij aan den katarakt der tijden, en staart duizelend in de diepte, waar alles verbrijzeld wordt, vorsten en volken, staten en wetten, menschen en Goden. Van de Majesteiten zelve is niet eens genoeg over, om de wormen hunner graven te voeden! Daar liggen zij, uitgestrekt op hunne bedden van zwart marmer; ieder heeft zijn nommer en opschrift; een opziener toont hen voor geld; de kinderen spelen met de baarden van hun aangezigt. De trotsche fredegonde, hoe vroom, hoe demoedig houdt zij niet hare handen gevouwen! Toen de opziener mij
haar met den vinger aanwees en haar aanvatte, was het mij als zag ik carter onder zijne roofdieren. Een lange trein van koningsbeelden is het, voortloopende door twaalf eeuwen henen; vooraan trekt de martelaar zonder kop, de heilige dionysius, aan wien de abdij gewijd is, en de rij sluit weder met een' onthoofde, met den ongelukkigen lodewijk XVI. Den trein drijven de trawanten van het noodlot voor zich heen, de beeldstormers der omwenteling, de Jakobijnen en de Maire van Franciade; (dit was de naam van St. Denis tijdens de republiek.)
Men weet niet juist, omstreeks welken tijd de heilige dionysius naar Gallië gekomen is; op eene schilderij in de sakristie vond ik het jaartal 306 aangegeven. Het tafereel stelt hem voor, de Galliërs bekeerende op de puinhoopen van een' heidenschen tempel; een' goeden ouden heer, wat te stijf voor de vrolijke Galliërs. Over het algemeen was het eene netelige taak, het lustige, snappende, kemphanige volk voor eene Godsdienst te winnen, die vechten en plukharen verbiedt. De Romeinen grepen den apostel, voerden

{==553==} {>>pagina-aanduiding<<}
hem op den Montmartre, en sloegen er hem den kop af. De heilige nam zijn hoofd op, en wandelde er meê voort, tot daar, waar heden ten dage de kerk staat. ‘En pareil cas,’ zegt eene geestige Française, ‘il n'y a que le premier pas qui coûte.’ Voltaire verzekert, dat de Heilig onderweg zijnen kop gekust heeft; anderen, dat hij dien, bij het overzwemmen van een water, waar hij de handen gebruiken moest, tusschen de tanden nam! Het is de Abt hilduin, die de legende verhaalt; maar men mag hem met reden verdacht houden, dat hij zijnen spot met de Franschen gedreven heeft, door hun eenen Beschermheilig zonder kop te geven. Heden ten dage is de goede man zoo volstrekt vergeten, dat niemand meer met hem spot. Op de plaats, waar hij het laatst nederviel, deed ste geneviève eene kapel bouwen; onder dagobert verhief zich de eerste kerk; de tweede werd onder karel den Groote ingewijd; tijdens suger werd zij onder den voet gehaald en nieuw opgebouwd. De tegenwoordige is onder lodewijk den Godvruchtige begonnen en onder filips den Schoone voltooid. Het geheel is een zamenmengsel der bouwstijlen van 775, 1140, 1231, 1281 en 1373. St. Denis bleef vele eeuwen lang rijk en magtig. Verscheidene Koningen hebben er de waardigheid van Abten bekleed. De eerste familiën des rijks lieten hunne zonen hier opvoeden. Een Abt van St. Denis loste eene kostbare, uit eenen enkelen smaragd vervaardigde schaal, welke lodewijk de Dikke verpand had. In deze abdij werd de
oriflamme (*) bewaard, die langen tijd de krijgsbanier van Frankrijk was. - Aan de heerlijkheid van St. Denis was geen eind te verwachten; zij rustte op hetgeen hier beneden het bestendigst is, de vernieling; zij voedde zich van den dood; van elke instortende grootheid viel haar een schervel toe. ‘De grafsteden van St. Denis,’ zegt chateau-
{==554==} {>>pagina-aanduiding<<}
briand, ‘waren beroemd onder de grafsteden der menschen; de vreemdelingen stroomden in menigte derwaarts, om derzelver wonderen te beschouwen: maar er verhief zich een stormwind van toorn; hij dreef de golven der volken tegen het paleis van den dood, en verbaasd riepen de menschen: ‘Hoe is de tempel ammons verdwenen in het zand der woestijn!’
De tijgers van den Berg (*) hadden versch vleesch in overvloed. Robespierre, die de leverantie op zich genomen had, hield stiptelijk zijn contract; daarom noemen hem velen ook nu nog een eerlijk man. Maar de bergtijgers werden het versche vleesch beu; zij werden belust op lijken; toen liepen zij naar St. Denis, en woelden de graven om. Den 31 Julij 1793 legde barrère zijnen voorslag aan de vergadering voor: men raadpleegde, men stemde, het besluit werd genomen, met het staatszegel voorzien, en alles was in orde.
Den 12 October 1793, des morgens vroeg, werd de oude abdij droef en akelig te moede: zij zag eene processie van priesters der Rede naderen; zij hoorde ijzingwekkende kerkliederen. De Maire van Franciade pontificeerde; camille desmoulins en de overige Commissarissen der Conventie adsisteerden; de Marseiller-marsch bruiste door de sidderende kerkgewelven; de republiek danste de carmagnole voor het crucifix; zij bezoedelde de altaren, en begon het werk der vernieling.
Het dragelijkst ging men nog met turenne te werk. Men rukte zijn ligchaam uit het lijkkleed; daar lag de held in smadelijke naaktheid voor een' hoop sansculottes; dronken vischwijven betasteden zijne ontbloote leden; camille desmoulins verminkte de hand, die de vijanden des vaderlands geslagen had. En die lieden noemden zich patriotten! Ligchaam en wezenstrekken waren wèl bewaard gebleven, maar als eene mummie verdroogd. Camille desmoulins sneed hem den kleinen vinger der regterhand af; een soldaat deed hetzelfde met de knevels, in de meening dat zij hem on-
{==555==} {>>pagina-aanduiding<<}
kwetsbaar zouden maken. Napoleon heeft naderhand turenne's overschot in den Dom der Invaliden doen bijzetten.
Hendrik IV was de populairste onder Frankrijks Koningen; napoleon noemde hem, spottenderwijs, den Koning van het kanaille; op hem viel het kanaille het grimmigst aan, over den held, die eens, bij het begin van den veldslag, tot zijne soldaten zeide: ‘Houdt het oog maar op mijnen witten vederbos; gij zult dien steeds op het pad der eer vinden!’ die bij eene andere gelegenheid verklaarde, dat ieder boer des zondags zijn hoentje in den pot zou hebben. Waarom juist over dezen? Waarom niet over die, welken de kroon een schandvlek op het voorhoofd gedrukt had, die met den schepter rondom zich geslagen hadden, als de tuchtmeester in het bagno met de zweep? Vraagt dan aan de onweerswolk, waarom zij het paleis van den dwingeland voorbijtrekt en de hut van den regtvaardige verbrijzelt! Vraagt den oceaan, waarom hij een schip vol helden verzwelgt en den slavenhandelaar aan wal brengt! In de elementen is nog meer logica dan in de volksmassen, wanneer zij eenmaal aan het opbruisen komen. Hendrik IV werd aan den ingang der Crypten op eenen steen gezet, en diende handlangers en straatjongens ten spel. Een oud wijf sloeg hem met de vuist in het gezigt, dat hij ter aarde viel. - Ook hendrik IV was tot eene mummie ineengedroogd. Zijne trekken echter hadden den karakter-uitdruk behouden; om den mond speelde een fijn, vrolijk lachje door den nacht des doods; de mondwond, aan welke hij gestorven is, was duidelijk te zien. In een gedicht, door Madame de vannoz op de ontwijding der Koningsgraven te St. Denis gemaakt, komt de volgende plaats voor, die op hendrik IV betrekking heeft:

C'est donc là ce henri fameux par sa bonté, 
Qui nourrit de sa main son peuple revolté; 
C'est lui, deux fois puni pour un regne si beau: 
Vivant on l'assassine, on l'outrage au tombeau. 

Den volgenden Maandag wierp men den Koning in een' kuil, welken men op het kerkhof des Valois gedolven had, en daarna de overige boureons, lodewijk XIII, lodewijk XIV, maria de medicis, anna van oostenrijk, maria theresia, Infante van Spanje en gemalin van lo-
{==556==} {>>pagina-aanduiding<<}
dewijk XIV, deszelfs zoon, den Daufijn, den Hertog van bourgogne en deszelfs gemalin, en hoe zij allen heeten mogen, de Hertogen en Hertoginnen, de Prinsen en Prinsessen, nevens den stoet van zwagers en neven. Bij den dood der Hertogin van bourgogne had lodewijk XIV zoo bitter geschreid; weinig dacht hij, waar hunne lijken elkander zouden wedervinden.
Den 16 October, op hetzelfde uur dat maria antoinetta naar de guillotine reed, werd het graf van lodewijk XV opengebroken; en toen men met de bourbons klaar was, tastte men naar de andere dynastiën. Merovaeus en zijne zonen vielen over de valois heen; de reus dagobert over den korten pepijn: niet een eenige ontkwam. Noch kunne, noch achtbaarheid des ouderdoms mogt baten, noch deugd, noch oorlogsroem. De helden en de fainéans, de geweldenaars en de vader des volks, lodewijk XV en lodewijk de Heilige, allen werden neêrgesmakt op het koninklijke vildersveld. Men doorwoelde het gebouw tot in deszelfs afgelegenste schuilhoeken: geen stofje koningsasch bleef liggen.
Het jaar daarna kwam de republiek andermaal; wat staan gebleven was, werd onder den voet gehaald; men brak het looden dak weg en goot er kogels van. Toen chateaubriand zijn Génie du Christianisme schreef, lag de kerk bijna in puin. ‘St. Denis is verwoest,’ zegt hij aan het slot van het hoofdstuk over de abdij; ‘de vogels vliegen er door, en het gras groeit op deszelfs verbrijzelde altaren. In plaats der lijkgezangen, die voormaals onder deszelfs domgewelf oprezen, hoort men thans nog slechts den regen, die door het stukgereten dak druppelt, of den val van eenen steen, die nu en dan zich van de muren losmaakt. - Napoleon deed de abdij herstellen; zij moest het keizerlijke familiegraf worden. Wij bezochten de kerk op eenen Zondag; juist luidde men de vesper. Toen wij de wandeling door de Crypten begonnen, geraakte de klok in vollen gang. Wanneer van tijd tot tijd de opziener stilstond en zeide: ‘Hier was het graf van duguesclin, daar rustte frans I,’ en geheel het gezelschap dan mede stilstond, zwijgend en peinzend, en men niets meer hoorde dan het doffe klokgebrom boven van den toren, dan was het, alsof de abdij zelve een treurgezang aanhief, alsof zij klaagde,

{==557==} {>>pagina-aanduiding<<}
dat men haar al hare dooden ontroofd had, en dat de grootste van allen in het geheel niet gekomen was. (*)
Men bezigtigt de kerk in haast; de opziener drijft en dringt onophoudelijk. Zuilen, beelden, altaren en grafteekens, alles trekt vliegende voorbij.
Slechts een deel der Crypten wordt den bezoeker vertoond; in de overige is men bezig monumenten op te rigten. Napoleon heeft drie verzoeningskapellen doen bouwen; de grootste staat tegenover het gewelf, waar hij begraven wilde worden. Op eene ijzeren poort staat met witte letteren te lezen: ‘Ici reposent les restes de...’ De naam ontbreekt. Lodewijk XVIII heeft een altaar doen bouwen; het voert den naam autel Stanislas. Ik las er een opschrift op, dat bijna als eene satire klinkt: ‘Mes amis, souvenez-vous de moi.’ Wie toch wordt ligter door zijne vrienden vergeten, dan een doode Koning! De sakristie ziet er vrolijk en coquet uit. In het schotwerk der wanden zijn twaalf groote schilderstukken gevat, regt frisch en schitterend van kleuren. Daar ziet men onder anderen ook karel V, hoe hij, verzeld door frans I, de graven bezoekt; de schilderij is door plaatdruk bekend geworden. De sakristie, met haren flikkerenden tooi, met de rood fluweelen, goud geborduurde kleederen, die er ten toon gesteld zijn, maakt nagenoeg denzelfden indruk als de groote staatsiewagen, waarmede de Maarschalken van Frankrijk begraven worden, of als het kerkhof van Père la Chaise. Daar is de dood zoo prachtig uitgedost, daar heeft hij zoo kostbare omkleedsels, met zilveren tranen, en pluimen, en vaantjes, dat men er lustig bij te moede wordt, als bij een' treur-optogt in de groote Opera.
Het praalgraf van frans I is van wit marmer; zestien gegroefde zuilen dragen het gewelfde verhemelte. Op het graf ligt de Koning met zijne gemalin, in al hunne vorstenpracht, op de knieën; nevens hen hunne beide kinderen. Op het marmeren bed, hetwelk de kist bevat heeft, zijn de bijna naakte marmerbeelden der beide echtgenooten uitgestrekt; het hoofd des Konings hangt achterwaarts van het kussen; bas-
{==558==} {>>pagina-aanduiding<<}
reliefs vertoonen den slag van Cerisoles, den slag van Marignan, enz. Het contrast tusschen de herinneringen van aardschen roem en van magteloosheid in den dood is van indrukmakende werking. Het Mausoleum is niet van primiticio, gelijk men gemeend had; ook niet van nicolo; maar philibert delorme heeft de teekeningen gemaakt; het beeldhouwwerk is van jean goujon en germain pilon. De beide overige praalgraven zijn in denzelfden stijl vervaardigd: het eene, hetwelk voor lodewijk XII opgerigt werd, is van primiticio en paul poncio; het andere van philibert delorme en pilon; het heet het grafteeken der valois; de beeldhouwersarbeid is voortreffelijk. In de vorming van het ligchaam van hendrik II, maar vooral in dat van catharina de medicis, heeft pilon zichzelven overtroffen. Catharina de medicis had uitdrukkelijk bevolen, haar naakt af te beelden; hare ijdelheid reikte tot over het graf; zelfs in den ouderdom had zij nog schoone ligchaamsvormen.
Wij moesten de plaats ontruimen, want de vesper was begonnen. Wij drukten onzen Cicerone het drinkgeld in de hand, en ieder ging zijns weegs. De schooljeugd was met den frère ignorantin ter kerke getogen, en terwijl in het koor het requiem weêrgalmde, trokken de jongens gezigten; anders was er niemand in de kerk te zien.
Sedert 1793 zijn de Franschen juist niet vromer geworden. Evenwel, de Maire van Franciade zal zich wel wachten, der abdije weder eenig leed te doen; zij brengt nering in het stadje: de industrie heeft de staatkunde getemd, en de bankiers zijn heden ten dage de ware Koningen van Frankrijk. - Bij het naar huis rijden schoot mij onwillekeurig te binnen, dat de deugdzame turenne de Paltz verwoest heeft, dat geene eerlijke vrouw voor hendrik IV veilig was, en dat lodewijk XV in het Parc aux Cerfs halfnaakte meisjes den katechismus deed opzeggen. ‘Absolvitque Deos,’ zegt de Romeinsche dichter. (*)


{==559==} {>>pagina-aanduiding<<}

Eene conscriptie-geschiedenis.

Op eenen stillen, door zachten zonneschijn vervrolijkten avond der maand Augustus in het jaar 18- zag men de inwoners van het afgelegen dorpje Berny in troepen bijeenstaan, en hoorde hen den maatregel deels verwenschen, deels betreuren, die des ochtends van dien dag in elk huisgezin de teederste banden van het familieleven verscheurd had. Vaders zagen op hunne, den mannelijken leeftijd te gemoet rijpende, thans nog de frissche vrolijkheid van hun jeugdig aanwezen genietende zoons, en hunne verbeeldingskracht toonde hun de krachtige gestalten verminkt en onmagtig op het slagveld uitgestrekt. Voor de meeste jonge lieden, die op dit oogenblik aan alles ontrukt werden, wat zij geleerd hadden te beminnen en te waarderen, was roem een woord zonder beteekenis, en de eer voor hen geen toereikend lokaas, om hen met het lot, hetwelk dwingelandij over hen bepaald had, te verzoenen. Moeders drukten hare eerstgeborenen aan de borst, die hen gezoogd had, en bejammerden de wreedheid, welke haar den trots en steun van haren ouderdom ontroofde. Het nog korteling door hoop en vreugd bijna boven het aardsche verhevene meisje staarde met betraande oogen en bleeke wangen op haren verloofde, terwijl de liefde elk' zijner blikken en trekken, die zij maar al te zeer vreesde nimmer te zullen wederzien, diep in haar hart prentte. Doch, schoon droefenis van bijna elke woning in het dorp bezit genomen had, bood echter geen derzelven het beeld van grooter ellende, dan de tot op dien tijd nog zoo gelukkige stulp van paul dubois.
Paul en zijn jeugdig vrouwtje waren neef en nicht, beide vroeg reeds weezen. Zij konden zich volstrekt niet herinneren, wanneer hunne liefde het eerst begonnen was. Paul had, in zijne kindschheid, met de zorg en de liefde van eenen broeder over louise gewaakt; doch toen zij grooter werden, mengde zich in zijn gedrag jegens haar eene teederheid, zoodanig als bij die betrekking niet volkomen paste. Met welk eene inspanning van krachten en van vlijt had hij niet het geld bijeengegaard, om de landhuur van een stukje gronds te betalen, hetwelk hen later zou moeten voeden! Want, zonder nog te weten hoe of wanneer, kwamen zij

{==560==} {>>pagina-aanduiding<<}
van wederzijden tot het begrip, dat zij man en vrouw moesten worden. Zijn ijver en spaarzaamheid waren niet zonder vrucht; zij huwden, en hun kleine oogst leverde hun eene rijkelijke opbrengst. Een lieftallig kind mat hun de maat der zaligheid vol. Alles scheen boven hunne wenschen te slagen, en hij was juist voornemens, met zijnen landheer eene overeenkomst wegens vergrooting zijner pacht te treffen, waardoor, naar hij hoopte, zijn tegenwoordig inkomen zich verdubbelen zou - toen de Conscriptie kwam en, gelijk aan een' verwoestenden orkaan, al zijne hoop en alle zijne ontwerpen vernielde. De krachtige landman schreide bij het aanschouwen van zijn huis en van den zegen, dien hij met zoo veel moeite verworven had. Zijn nog voor zorg onvatbaar kind sliep in zijne armen. Aan zijne voeten zat zijne vrouw, vergoot geen' traan, uitte geen woord, maar op hare bevende lippen, in haar groot en donker oog sprak een angst, die geene woorden behoefde om verstaan te worden. Nu en dan zwierf haar blik, van het gelaat haars mans, in hare woning rond, en dan ontwrong zich, als uit haar gebroken hart, een zucht, daar elk bekend voorwerp haar een tooneel of een uur herinnerde, dat nimmer zou terugkeeren.
Paul hief van nieuws zijne reeds dikwijls beproefde vertroostingen aan. ‘Wees niet zoo treurig, dierbaarste louise! Uw neerslagtig gezigt zal steeds voor mijne oogen staan, en mij tot alles ongeschikt maken. Wij willen pogen onzen moed op te beuren door de gedachte, hoe snel de tijd voorbijvliegt. Schijnen ons wel, lieve vrouw, de twee jaren van ons huwelijk langer geduurd te hebben dan zoo vele maanden?’
Doch hier moest de arme paul ophouden; het was alsof hem iets overmeesterde. Ach, in zijne drift om haar te troosten, had hij onwillekeurig eene snaar aangeroerd, die slechts toonen van kommer kon wekken; want in welk eene droevige tegenstelling stonden niet de vervlogene blijde uren, op welke hij gezinspeeld had, tot de droevige, die nu komen moesten! Hij nam haar in zijne armen, en, even als erkende hij het vruchtelooze van alle poging, om haar of hemzelven met hun treurig lot te verzoenen, kuste hij haar en schreide, terwijl hij aan de smartelijke aandoeningen, welke hij zoo lang had pogen te bedwingen, vrijen loop liet.
Dertig Conscrits verlieten het dorp Berny, onder den

{==561==} {>>pagina-aanduiding<<}
schellen klank der krijgsfluit en het dof gerucht der Fransche trom. Hoe honend klonk niet deze muzijk in de ooren der droevigen, die achterbleven! Verscheidene dagen lang na den afmarsch sleet de arme louise hare uren in onverschillige gevoelloosheid, zonder naar hare buren te luisteren, die, hunne eigene smart vergetende, alles beproefden, om de arme jonge moeder te troosten, welke volstrekt onbekommerd scheen over hetgeen hare eigene toekomst betrof. Weldra kwam er berigt, dat de afdeeling des legers, tot welke de jonge manschap van Berny behoorde, op het punt was om over den Rhijn te gaan. Dit wekte louise uit hare verdooving: zij vatte een besluit, welks uitvoering zij geen oogenblik verschoof.
Den volgenden zondag, nadat louise de bestemming van haren man vernomen had, zag men haar met zonsopgang den heuvel, die voor het dorp Berny ligt, beklimmen; op den eenen arm droeg zij haar kind, over den anderen hing een kleine bundel; zij keerde hare geboorteplaats, het tooneel van de vreugde harer jeugd, den rug toe, vast besloten hebbende naar het tweehonderd mijlen ver gelegene Straatsburg te trekken, en alles, vermoeijenissen, ontberingen, beleedigingen zelfs, te verduren, met het eenige oogmerk - niet om op nieuw met het voorwerp harer liefde vereenigd te zijn; zulk eene zaligheid was te groot, dan dat zij daarvan zou hebben durven droomen - neen, om slechts op eene plaats te wezen, waar een brief haar eenige uren vroeger zou kunnen bereiken, waar zij misschien ook nu en dan een' achterblijver, iemand uit de armee, mogt kunnen aantreffen, die hem gezien had, die haar zou kunnen verhalen, hoe hij er uitzag, wat hij gezegd had, of hij gezond of ziek, droevig of welgemoed was, kortom, die al de eindelooze vragen zou kunnen beantwoorden, met welke zij hem bestormen zou.
Op het tijdpunt, waarvan wij spreken, was er eene aanmerkelijke vermeerdering der legermagt noodig geweest, en derhalve had de ligting zich niet tot bijzondere distrikten of provinciën bepaald. Gedurende hare lange reis betrad louise bijna geene stad, groot of klein, waar niet de stem van smart en weegeklag door haar gehoord werd. Ofschoon nu dit zich dagelijks aan haar opdoende tooneel hare eigene smart in derzelver volle eerste kracht deed voortduren, zoo verschafte toch een lijden, hetwelk zoo velen met haar ge-
{==562==} {>>pagina-aanduiding<<}
voelden, haar en haar kind eene deelneming, die van vriendelijkheid en herbergzaamheid verzeld ging, en wanneer de nacht gekomen was, kon zij steeds er op rekenen, eene plaats aan de tafel en beschutting onder het dak der eerste woning te vinden, waar zij slechts wilde binnentreden. Eindelijk was hare moeijelijke pelgrimaadje derzelver eind nabij; voor haar verhieven zich de torens van Straatsburg, en, terwijl zij haar kind aan haren boezem drukte, steeg in haar bijna een gevoel van vrolijkheid op, bij het denkbeeld, dat zij nu den genen zoo veel nader gekomen was, die het leven was van haar leven. Terwijl zij de stad doorging, en allerwegen naar eene huisvesting omzag, voor hare beperkte geldmiddelen gepast, trok onder anderen een klein huisje in eene der voorsteden hare oplettendheid. De deur werd haar, op haar kloppen, door eene vriendelijke oude vrouw geopend; spoedig kwam eene overeenkomst tot stand, en louise nam bezit van hare nieuwe woning. Hare eerste zorg was nu, eenige bezigheid te erlangen, door welke zij zichzelve en haar kind mogt kunnen onderhouden; en hiertoe wendde zij zich tot hare hospita, de oude jeanneton, met de vraag, of deze niet misschien in staat zou zijn, haar als handwerkster bij eenige dames der stad aanbeveling te verschaffen. Er lag iets zoo innemends in het gedrag en voorkomen van louise, dat men een
onmeêdoogender hart, dan dat van jeanneton, had moeten bezitten, om zich niet, bij het hooren harer eenvoudige en aandoenlijke geschiedenis, bewogen te gevoelen haar te dienen.
‘Zijt gij eene goede borduurster?’ vroeg de oude vrouw, toen zij haar verzoek gehoord had.
‘Ik heb er steeds den naam van gehad,’ hernam louise; ‘ik ben bij de Ursuliner-nonnen opgevoed, die wegens derzelver bekwaamheid in smaakvollen arbeid van dien aard beroemd zijn.’
‘Goed; dat treft uitmuntend,’ zeî jeanneton, die zelve zich gelukkig gevoelde, den wensch harer lieve huisgenoot te kunnen vervullen. ‘Mijne kleindochter is kamenier bij Madame de la rivière; eerst kort geleden kwam zij opzettelijk bij mij, om mij te vragen, of ik ook iemand kende, die voor hare Mevrouw een kleed kon borduren. Ik zal u een paar woorden schrifts aan julie medegeven, en, zoo zij niet reeds iemand gevonden heeft, wordt gij zonder twijfel aangenomen. Maar overleg het wèl; zijt gij door en door in

{==563==} {>>pagina-aanduiding<<}
het werk ervaren, kindlief? Want wat zou ik beginnen, als het kleed der dame bedorven wierd?’ Louise verzekerde hare goedhartige vriendin, dat zij volkomen gerust kon zijn, want dat zij vast vertrouwde, hetgeen van haar verlangd mogt worden, te kunnen uitvoeren. Na op het zorgvuldigste haar kind aan jeanneton te hebben aanbevolen, verliet zij het, en maakte zich op weg, om te trachten, het werk, waarop zij hoopte, te erlangen. Het zij nu de uitwerkselen harer vermoeijende reis zich bij haar deden gevoelen, het zij de omstandigheid, dat zij voor de eerste maal, al was zulks dan ook slechts korten tijd, haar kind aan vreemde handen moest toevertrouwen, haar neerslagtig maakte, er overviel haar, op haren weg door de vreemde stad, eene aandoening van bangheid en treurig voorgevoel, welke haar den inderdaad korten afstand eindeloos deed schijnen. Voor het huis aangekomen, gevoelde zij een' onverklaarbaren afkeer van het binnen te treden; en zelfs nadat zij datgene, hetwelk zij zich als dwaasheid verweet, had overwonnen, naar julie had gevraagd en haar het briefje van hare grootmoeder had overhandigd, was er nog een geruime tijd noodig, eer zij de gewaarwordingen, welke haar op zoo zonderling eene wijze overmeesterd hadden, genoegzaam beheerschen kon, om met eigen mond de in het biljet vervatte verzekering nopens hare bekwaamheden te bevestigen. Julie was geheel goedheid en oplettendheid, gelijk men tot eer der jonge Fransche vrouwen zeggen moet, dat zij meestal jegens ieder zijn, dien zij in het ongeluk zien. Zij deed haar nederzitten en eenige ververschingen gebruiken, alvorens zij haar bij hare meesteresse bragt. Toen zij dit nu eindelijk gedaan had, sprak zij met zulk eene welsprekendheid ter gunste van louise, alsof zij met eigene oogen staaltjes van haren arbeid gezien had. Het kleed werd gebragt en aan louise ter
hand gesteld, met de belofte, dat zij, wanneer zij het te huis bragt en hetzelve naar genoegen uitviel, weder ander werk bekomen zou. Terwijl zij de noodige opgaven en aanwijzingen ontving, trad de Markies de la rivière binnen. Zoo 't scheen was hij een schoon man van ongeveer vijfendertig jaren, doch met een gelaat, welks uitdrukking al aanstonds eenen mensch teekende, die gewoon was met alle deugd te spotten, en, overeenkomstig zijne eigene grondstellingen, bij elke schijnbaar grootmoedige daad onedele beweegredenen onderstelde. Naau-
{==564==} {>>pagina-aanduiding<<}
welijks in de kamer getreden, hechtte hij zijn oog op louise, en, niettegenstaande hij bemerkte, dat elke opmerkzame blik haar hinderde en verlegen maakte, wendde hij evenwel zijn oog niet van haar af, noch zocht ook door woorden hare verlegenheid te verminderen, maar bleef haar integendeel twee of drie minuten lang strak aankijken, keerde zich vervolgens van haar af, en scheen haar, gedurende den tijd dat zij nog bleef, geene opmerkzaamheid hoegenaamd meer te schenken.
‘Gij zijt de eerste niet,’ zeide julie, toen zij haar uitliet, ‘die de Heer Markies door zijn aankijken verlegen gemaakt heeft. Gij moet hem uit den weg gaan; want men zegt, dat hij er reeds menig eene, zoo schoon als gij, ongelukkig gemaakt heeft.’
Louise's eenig antwoord was: ‘Hij kan mij niets te zeggen hebben, want ik ben gehuwd.’
De onschuld, die in dit antwoord lag, verwekte een' onwillekeurigen glimlach bij het meer ervarene kamermeisje.
‘Hoe jammer, dat hij niet trouwt,’ vervolgde louise; ‘dan zou hij gelukkig worden; thans schijnt hij het niet te wezen.’
‘Madame zou alles er om geven, dat hij het deed, en met betrekking hiertoe heeft zij reeds veel verdriet gehad; maar zijn eenig antwoord, als zij op dit punt bij hem aandringt, is, dat hij de vrouwen te goed kent, om ooit of immer aan een huwelijk te denken.’
Verbaasd sperde louise hare groote donkere oogen op, en ging met het haar toevertrouwde werk naar huis. Hoe verheugd klopte haar hart, toen haar kleintje, dat nog bezwaarlijk alleen kon gaan, bij de deur naar haar toe waggelde! Het grootste deel van den last, die haren boezem gedrukt had, was verdwenen, nu zij het uitzigt had, met den arbeid harer naald, haarzelve en haar kindje voor gebrek te kunnen behoeden. Had zij nu slechts ook nog een' brief van paul mogen ontvangen, slechts het vurig gewenschte berigt erlangen, dat hij gezond was, zoo zou zij bijna volkomen tevreden geweest zijn. Haar werk was in zoo korten tijd gereed en afgeleverd, dat julie verklaarde, dat hare vingers kleine tooverheksjes moesten wezen. Toen zij het huis verliet, ontmoette zij den Markies de la rivière, die staan bleef, en haar, onder eenige vleijende complimenten, een' gouden Napoleon in de hand drukte.

{==565==} {>>pagina-aanduiding<<}

Louise was verschrikt en verlegen; zij wilde hem het geld teruggeven, met de woorden: ‘Ik dank u, Mijnheer; Mevrouw, uwe moeder, heeft mij reeds betaald.’
‘Dit zij zoo, mijn kind; maar wanneer ik besloten heb, u een klein geschenk te doen, zoo, hoop ik, denkt gij er niet aan, mij te zeggen, dat gij het weigert?’
‘Ik ben u zeer verpligt, Mijnheer,’ hernam louise, terwijl zij angstig bloosde; ‘maar - liever behield ik het niet.’
Een oogenblik lang zag hij haar ongeloovig aan; maar in haar gedrag lag zoo veel eenvoudige ernst, dat hij dien onmogelijk voor gemaakt kon houden, en, daar zij hem het geld nog altijd bleef toereiken, nam hij het met een' spotachtigen grimlach terug, en, binnensmonds de woorden: ‘Geduld maar!’ mompelende, ging hij zijns weegs.
Louise van haren kant begaf zich naar huis. Zij gevoelde zich echter verre van opgeruimd; het voorgevoel van een nakend ongeluk zweefde drukkend over haar. Dit mogt nu wel alleen, gelijk zij zichzelve poogde te overreden, uit den nog onlangs geleden angst en het verduurde ongemak ontstaan, het was haar niettemin onmogelijk, hetzelve te verbannen. In plaats van zich de rust te gunnen, welke haar zoo noodig was, om van de moeijelijkheden harer lange voetreis te bekomen, onttrok zij, van het oogenblik af, waarop zij arbeid bekomen had, zich menig uur slaaps, om het dagwerk, hetwelk zij op zich genomen had, te vervroegen. De vrouw, bij welke zij woonde, was goedhartig en vriendelijk, maar uiterst behoeftig, en verdiende haar sober onderhoud met, buitenshuis, ligten, voor hare geringe krachten geschikten, arbeid te verrigten; en louise beefde tot in haar binnenste bij de gedachte, dat er misschien eerlang een tijd komen kon, waarin zij zelve niet meer in staat zou zijn, het noodige voor zich en haar kind te verdienen; zij gevoelde, dat zij te veel van hare krachten vergde, en wilde het echter niet opgeven.

(Het vervolg en slot hierna.)




Siberië.

Naar mate wij de kusten der IJszee naderen, vinden wij, dat het geboomte allengskens kleiner en zeldzamer wordt.

{==566==} {>>pagina-aanduiding<<}
Ten noorden van Verkhoyansk kleeden zich de schrale, kromme stammen der boomen in dikke pelzen van graauwachtig mos, welke de natuur hun waarschijnlijk gegeven heeft ter bescherming tegen de vernielende hevigheid van den snerpenden noordenwind. Nog iets meer noordwaarts vertoont zich slechts hier en daar een misgroeide berk. Voorbij den 70sten graad is geen boom, geen struik meer te zien; de geheele verdere ruimte, zoo wijduitgestrekt als de Oceaan, is eene onoverzienbare, effene, moerassige vlakte, in welke hier en daar kleine meren verspreid liggen. Deze vlakte wordt in de landtaal de Tundra genoemd. De bevroren grond, die waarschijnlijk reeds sedert duizende jaren door de koude in dien staat van verstijving gebragt is, vermag niet den geringsten plantengroei te verwekken, behalve een dun mos, hetwelk geheel de vlakte overdekt. Weinige grashalmen spruiten hier en daar uit, op enkele meer begunstigde plekjes, die voor den levendoodenden adem van den noordenwind beschut zijn; evenwel is dit gras bijna als een uitheemsch gewas te beschouwen. Riviertjes of beken worden in de Tundra zelden gevonden; doch in derzelver plaats ontmoet men er eene ontelbare menigte meren, van welke verscheidene ruim van visch voorzien zijn. Het is den menschelijken geest onmogelijk, wanneer men dit niet zelf gezien en ondervonden heeft, zich eene juiste voorstelling van de akelige, doodsche stilte dezer eenzame steppen te vormen, die in den wintertijd alleenlijk nu en dan door eenen vos of eene kleine kudde wilde rendieren bezocht worden. Gedurende den winter zijn alle dieren buitengemeen schuw. Zij bemerken de nabijheid van een' mensch of van een' hond met eene zoo verbazende fijnheid van reuk, dat het naauwelijks mogelijk is, hen tot op het bereik van schietgeweer te naderen. In Maart en April schijnt hen deze fijne reuk te verlaten. Omstreeks dezen tijd vermijden zij niet alleen den reiziger of den jager niet, maar
loopen menigmaal, wanneer zij de zoodanigen ontmoeten, alvorens de vlugt te kiezen, eerst verscheidene keeren om derzelver slede in het rond, even alsof zij naauwelijks hunne oogen vertrouwden, dat zij een voorwerp zoo nabij zich zagen, voor hetwelk zij vroeger, wanneer het nog in de verte was, stoeds door hunnen scherpen reuk gewaarschuwd geworden waren.





{==567==} {>>pagina-aanduiding<<}

Buitengewoon krachtbetoon van eenen Indischen hond.

(Medegedeeld door c. vreede, Tabakscontractant, gevestigd in het Distr. Djenoe, Afd. Toeban, Residentie Rembang.)

Distr. Djenoe, Afd. Toeban, Res. Rembang, den 7 December 1839.

Heden op den middag had alhier een zeer bijzonder gevecht plaats tusschen een' tamelijk grooten gevlekten tijger en gewonen basterd-Cangroe-hond, dat gewis de aandacht van alle liefhebbers der jagt, maar ook der natuuronderzoekers verdient, als een bewijs van uitstekenden moed, kracht en beleid eens honds.
De Demang van dit district, met eenigen zijner vrienden, op de zwijnenjagt in een naburig bosch gegaan zijnde, en aldaar op verschillende boomen post gevat hebbende, werd het zich daaromstreeks bevindende wild, door een groot aantal menschen en honden, gedreven naar de plaats, waar het gezelschap zich geposteerd had. Na eenig verwijl bemerkt de Demang een' tijger, slechts door éénen hond gedreven, terwijl alle de overigen de vlugt hadden genomen; hij herkent weldra het geluid van zijnen hond, en ziet den tijger, na zeer lang door den hond vervolgd te zijn, zijne toevlugt nemen in eenen niet verre van hem verwijderd staanden boom, terwijl de hond zich onder denzelven plaatst, en niet ophoudt aan te slaan. Daar nu de tijger niet verder dan op een tamelijk schot van onzen jager verwijderd was, besluit deze, hem, zoo mogelijk, uit den boom te schieten, en lost zijne beide schoten achtervolgens op hem, doch zonder hem te treffen. De tijger, zich waarschijnlijk nu in den boom niet meer veilig wanende, dreigt uit denzelven te springen, maar wordt op hetzelfde oogenblik met zoo veel woede door zijnen vijand, die den voet van den boom niet verlaten had, ontvangen, dat hij zijn voornemen laat varen, en hooger in den boom klimt. Intusschen had onze jager den tijd gehad, zijn geweer op nieuw te laden; maar, het zij dan door drift, het zij door eenige andere oorzaak, zijn derde schot miste wederom, en eerst bij zijn vierde raakte hij den tak, waarop zich de tijger bevond, die, denkelijk verschrikt door deze ongewone schudding, zijne kans waagt, en uit den boom

{==568==} {>>pagina-aanduiding<<}
springt, maar ook onmiddellijk door den steeds wachthoudenden hond, en wel bij zijnen eersten raam, in den strot gegrepen en achterover op den grond gesmeten wordt, zonder ook maar een oogenblik gelegenheid tot ademhalen te krijgen, ja zelfs niet, in weerwil hij tot drie keeren toe opgesprongen, maar ook even zoo dikwijls door den hond ter nedergesmeten en steeds onbewegelijk in den strot is vastgehouden. In dien toestand hield hem de hond nog geruimen tijd vast, tot dat hij, door volstrekt belemmerde ademhaling, eindelijk gesmoord was, en wel in het volle bezit van alle zijne natuurlijke wapens, zonder eenige wonde te hebben bekomen, of een' enkelen droppel bloeds te hebben verloren, door éénen hond. Zijne huid is dan ook volkomen ongeschonden bevonden, tot zelfs ter plaatse, waar de hond hem gesmoord heeft. De hond daarentegen is door de klaauwen van den tijger verschrikkelijk gehavend, bijzonder op den kop; zoodat hij de zege niet goedkoop behaald heeft. In plaats van eene ridderorde, die tot nog toe geenen hond ten deel viel, is de eigenaar van dezen dapperen hond voornemens, hem een' fraaijen koperen halsband, met vermelding van zijnen moed, te vereeren.
Onze held schijnt zich overigens aan zijne bekomene wonden niet veel te bekreunen, daar hij reeds op den 12 daaraanvolgende, den aanslag van andere honden hoorende, door zijnen ketting is gesprongen, en, weinige oogenblikken daarna, een zwijn de kracht en vasthoudendheid zijner tanden zoodanig heeft doen gevoelen, dat ook dit dier, even als de tijger, daardoor zijn leven verloren heeft.




Napoleon's graf.

De bewoners van St. Helena vereeren dit graf uitermate, doch niet als geschiedkundig gedenkteeken en ook niet uit eerbied voor den naam des Keizers, maar als bron van geldwinst en om den wil der nieuwgierige reizigers, welke hetzelve jaarlijks in menigte naar hun rotseiland lokt. Zij gevoelen geestdrift voor dit graf, op dezelfde wijs als de inwoners eener badplaats die voor hunne mineraalbronnen koesteren, of als de kleeder- en handschoenmakers te Göttingen, Heidelberg, Jena enz. voor hunne alma mater, de universiteit. Geen geringen schrik zal hun dus de Jobsboodschap

{==569==} {>>pagina-aanduiding<<}
aanjagen, dat Engeland het gebeente van den man van onrust aan Frankrijk afgestaan heeft. Engeland heeft zich, zoo 't heet, grootmoedig getoond - maar ten koste der bevolking op St. Helena. Van 1 Januarij tot 15 Mei is het eiland door niet minder dan 350 vaartuigen van allerlei natiën aangedaan geworden, en wel niet om proviand in te nemen, (dit toch vermijdt men zoo veel mogelijk, want op St. Helena is alles, drinkwater niet uitgezonderd, overmatig duur) maar omdat al de passagiers dit aandoen der rots tot een beding van hun contract maken; niemand wil St. Helena voorbijvaren, zonder napoleon's graf gezien te hebben. Deze liefhebberij echter moet, gelijk elke andere, vrij duur betaald worden. (*) Men berekent, dat aan het rotseiland, door het enthusiasmus voor den daarop begraven held, jaarlijks een millioen francs wordt toegevoerd. Het volgende is eene specifieke opgaaf der kosten, op welke het verblijf van eenen halven dag te Longwood en van eenen nacht in Jamestown elken reiziger te staan komt:
	Fr. Cent.
Voor woning en kost, aan den logementhouder salomons	25- :
De togt naar Longwood	25- :
Fooi aan gids of koetsier	2-50.
Dito voor toegang tot de vertrekken te Longwood	2-50.
Dito aan den bewaarder van het graf, voor het verlof, om, uit napoleon's glas, van het water der bron te drinken	2-50.
	_____
	Te zamen 57 fr. 50 Cent.

Buitengewone of onvoorziene uitgaven zijn daaronder natuurlijk niet begrepen.






De asch van Napoleon.


Wat jubel galmt door Frankrijks schoone dreven? 
Hoog springt het woelziek volk; ook de oude krijgsman juicht: 
De roem der zegepraal blijft elk omzweven; 
De held van Austerlitz is de afgod, waar 't voor buigt. 

{==570==} {>>pagina-aanduiding<<}

Hij keert terug van afgelegen stranden; 
Maar keert als nietig stof, in enge kist bevat. 
Wat draagt ge hem, o Franschen! op de handen; 
Wat in 't verdwaasde hart, als overdierbren schat! 
 
Hij is slechts stof; de geest keert niet meer weder, 
Die de aard', die ons, die u, ook u gekluisterd had; 
Zijn magt verdween; de groote ster viel neder, 
Wier bloedglans gij, verdwaasd, als koestrend licht aaubadt. 
 
Wat, Franschen, stoft ge, als ware uit u gesproten 
De man, die eens Euroop zijn dwangjuk torschen deed! 
Een vreemdling was 't, voor wien ge uw zwaard ontblooten, 
Uw zonen offren moest, op 's drijvers wenk gereed. 
 
Een vreemdling was 't, die zich op d' eigen zetel 
Der vorsten van uw' stam verhief door snood geweld, 
Wiens dorst naar roem u blaakt, daar gij, vermetel, 
Nog droomt van daden, door de faam alom vermeld. 
 
Groot was de man, die wrocht, wat hij volvoerde, 
Een reuzengeest, gevormd alleen voor reuzendaân; 
Hij was het, ja, die heel Euroop beroerde, 
Een' roem verwierf, die de aard' verbaasd, versuft deed staan. 
 
En toch hoe klein was hij, bij al zijn grootheid! 
Hem bleef de menschheid vreemd, haar tranen en gebeên: 
Of heeft zijn zwaard, met ongekende snoodheid, 
Geen honderdduizenden, als stoppels, afgesneên? 
 
Één enkle moord zou mijn geweten knagen; 
En hij, wiens heerschzucht legioenen heeft geslagt, 
Wier bloed in 't jongst gerigt hem aan zal klagen, 
Wat moet het oordeel zijn, dat hem hier namaals wacht!... 
 
O Gallië! zoo werd uw vurig smeeken 
Door 't sluwere Albion in 't einde dan verhoord; 
Zoo zal die asch, die ge, als geheiligd teeken, 
Nog jublend de uwe noemt, haast landen aan uw boord! 
 
Beef, beef voor deze schim zoo vol ontzetting! 
Bewaak haar, dat zij niet, van nieuws bezield, herrijz'; 
Geen valsche roem, uzelven tot verpletting, 
U in een' afgrond storte, aan wis verderf ten prijs! 

{==571==} {>>pagina-aanduiding<<}

Bewaak haar wèl, dat zij op u niet woede; 
Dat niet uw heirmagt, die haar nog als heilig eert, 
Uw vorsten slagte, en u, in arren moede, 
Den Moloch offre, die uw vadren heeft verteerd! 
 
Wat twist ge, waar ge uw' held thans zult begraven? - 
Op 't Marsveld ligg' zijn hart, opdat het niet verkwijn'! 
De klank der trom zal 't nog met vreugde laven; 
't Geweer, 't geschut, het zwaard zal 't nog tot wellust zijn! 
 
Zijn' schedel plaatst ge in uw geregtshofsalen, 
Waar hij u wetten gaf en zelf die 't eerst verbrak; 
Zijn oog moge om zijne Invaliden dwalen, 
Die 't eens in wrevlen lust tot strijd en moord ontstak! 
 
En wilt ge hem dan een gedenkzuil stichten, 
Zoo beeld hem af, als aan een' leiband rondgevoerd 
Door eenen geest des kwaads, die buit gaat ligten, 
En, kroonen met den voet vergruizend, de aard' heroert! 
 
Bouw hem een' troon van schedels en gebeente, 
Met takken van laurier omgeven, van wier blad 
Een volk van slaven kransen, om 't gesteente 
Te kroonen, vlecht, reeds met zijn zweet en bloed bespat! 
 
In steê van bloemen, mengt ge bloedkoralen 
Door 't glinstrend eereloof, dat tijd en stormen tart; 
't Is 't beeld zijns roems, waarbij geen roem kon halen, 
Maar die, voor vrucht, slechts rampen teelde en dood en smart. - 
 
Groot was Napoleon, die de aard' deed beven, 
In krijgsgeluk, beleid, en kracht, die 't all' braveert; 
Maar eindloos grooter is de man, wiens streven 
De waarde van den mensch door menschlijkheid vereert. 
 
Vrij gevolgd naar het Hoogduitsch. 
IJ. 
Julij, 1840. 


Wellington op Ehrenbreitstein.

Toen vóór eenigen tijd de Hertog van wellington de Rhijn-vesting Ehrenbreitstein in gezelschap van den Chef

{==572==} {>>pagina-aanduiding<<}
van het Pruissische vestingwezen, Luitenant-Generaal aster, die deze en meer andere groote vestingwerken aangelegd heeft, bezigtigde, nam hij alles naauwkeurig op, maar uitte daarbij geen woord. Eindelijk, nadat de bezigtiging ten einde was, keerde hij zich tot den aanlegger, die hem rondgeleid had, en zeide: ‘Weet gij, wat ik u raden zou te doen, wanneer gij hier immer belegerd wierdt? Noodig den vijandelijken aanvoerder herwaarts, toon hem alles, gelijk gij het mij daar zoo even getoond hebt, en wacht daarna gerust af, of hij nog lust hebben zal, het beleg voort te zetten.’

Bijtende scherts.

In een dagblad van Dublin (de hoofdstad van het verhongerende Ierland) van het jaar 1826 staat de volgende satire te lezen: ‘Er heerscht hier eene Epidemie onder het volk: de kranken, die men naar het Hospitaal brengt, worden gezond, zoodra zij gegeten hebben.’

Gij zult niet stelen.


‘Gij zult niet stelen!’ riep, met donderende stem 
En ongemeene klem, 
Een leeraar zijnen leeken toe; 
Maar 't werd hem gansch niet wel te moê. 
Toen, na het fier volbragte werk, 
Bij 't uitgaan van de kerk, 
Dit woord hem klonk in de ooren: 
‘Wat Dominé ons thans deed hooren, 
Heeft mij in 't minste niet gesticht. 
Betracht' hijzelf maar eerst den pligt, 
Dien hij zoo krachtig ons heeft aanbevolen! 
Hij heeft zijn heele preek aan van der Palm ontstolen.’ 



{==573==} {>>pagina-aanduiding<<}

Mengelwerk.

Voorlezing, over eenige gebreken in onze hedendaagsche opvoeding en ons tegenwoordig onderwijs, die door eenen terugkeer naar het oude kunnen en moeten verholpen worden.

Door Dr. A. Schneither.

Er is zeker geen punt van geschiedkundig onderzoek, waaromtrent een grooter verschil van gevoelens bestaat, dan over de vraag, of men eene trapsgewijze opklimming en vooruitgang in beschaving en verlichting, en dus in deugd en levensgeluk, bij de onderscheidene volken van den aardbol waarneemt, of niet. Want terwijl sommigen de waarheid dezer stelling zoo duidelijk en klaarblijkelijk vinden, dat zij zich niet kunnen begrijpen, hoe er iemand kan gevonden worden, die er aan durft twijfelen, willen anderen, in den loop der geschiedenis, nu en dan wel vooruitgang, maar dikwijls stilstand, ja somtijds teruggang opmerken; zoodat, volgens hun oordeel, het menschdom steeds in denzelfden kring, als 't ware, zich rondbeweegt, buiten welken het niet in staat is zich te begeven. Het getal dezer laatsten is meestal, maar vooral in de laatste vijftig jaren, het geringste geweest. De meesten stemden volmondig - ook dikwijls zonder er naar onderzocht te hebben, of bevoegd te zijn, om er een oordeel over te vellen, - met hen in, die eene gedurig toenemende beschaving onder het menschdom aannamen, misschien wel, zonder het te weten of op te merken, door de streeling weggesleept, die hierin voor hunne eigenliefde gelegen was, daar zij zelven, als de laatst gekomenen, natuurlijk op den hoogst mogelijken trap van beschaving konden aanspraak maken. Wat hiervan zijn moge, zoo veel is zeker, en zal mij gewisselijk door ieder uwer, M.H., worden toege-
{==574==} {>>pagina-aanduiding<<}
stemd, dat het in de laatste halve eeuw en langer, met weinige uitzonderingen, algemeen is aangenomen, dat de volken van Europa, en daaronder ook wij Nederlanders, in verlichting en beschaving gedurige vorderingen maken, en dat wij, in dit opzigt, met een zeker gevoel van meerderheid op onze voorouders kunnen nederzien. Men wijst ons op zoo vele instellingen en inrigtingen, alleen met het doel tot stand gebragt, om beschaving en verlichting te verspreiden, op onze redelijker wijze van
opvoeding, op ons verbeterd onderwijs, en vraagt, met den lach der zelfvoldoening op de lippen, of het niet ontegenzeggelijk is, dat, bij zulke hulpmiddelen, de uitkomst geheel anders en meer voldoende wezen moet, dan toen men deze ontbeerde. Zoo er immer een tijd is geweest, waarin zulk eene manier van zien algemeen was, het is zekerlijk de onze, M.H.; en sedert de Fransche zich noemende wijsgeeren der 18de eeuw hunnen tijd de eeuw der verlichting en der rede hebben genoemd, hebben genoegzaam alle, vooral de westersche volken van Europa begrepen, dezen toon mede te moeten aanheffen, en ieder volgend tiental jaren zag de meerderheid boven vroegere geslachten stouter beweerd en meer algemeen aangenomen. Men mag het ook niet ontkennen, de verbazende vorderingen, die de meeste, vooral de natuurkundige, wetenschappen hebben gemaakt, de in die mate nooit gekende toepassing dezer wetenschappen op de bedrijven van het maatschappelijke leven, de welvaart en voorspoed, die hiervan dikwijls, ten minste uitwendig, het gevolg waren, schijnen de overdrevenste lofspraken onzer meerderheid boven onze voorouders meer dan te regtvaardigen; en wij Nederlanders vooral, die, zoo wij in deze soort van nieuwe uitvindingen voor onze naburen moeten onderdoen, evenwel in hare gevolgen, d.i. het nut, dat zij verspreiden, met anderen deelen, wij, die niet alleen voor het stoffelijk welzijn van onze landgenooten hebben gezorgd, maar in het bevorderen hunner zedelijke belangen, door opvoeding en onderwijs, zelfs door vreemdelingen erkend worden op den eersten trap te staan, wij schijnen toch met regt van onzen landaard te mogen bewe-
{==575==} {>>pagina-aanduiding<<}
ren, dat de stelling van hen, die eenen vooruitgang in verlichting en beschaving onder het menschdom aannemen, bij ons ten minste volledig hare toepassing vindt. Velen zullen het vreemd vinden, dat ik het woord schijnen hier
bezige; en wanneer ik de waarheid van het zoo even gezegde trachtte te bewijzen, zou ik, in een zeker opzigt, een voor den spreker gemakkelijk onderwerp hebben uitgekozen, daar zijne hoorders reeds vooraf meer dan geneigd zouden zijn, met de slotsom zijner redenering in te stemmen, en zijn betoog derhalve, hoe zwak en gebrekkig het ook wezen mogt, op eene gunstige ontvangst zou mogen rekenen. Deze gemakkelijkheid, om ingang bij zijne tijdgenooten te vinden, wanneer men hun eigen beeld en dat hunner deugden en volmaaktheden, vooral van de schoonste en bevalligste zijde, hun voorhoudt, heeft gemaakt, dat vele schrijvers en sprekers zoodanige onderwerpen kozen, waarin zij dit, met eenigen schijn van waarheid, doen konden. En wie zal dit wraken? Welk schrijver wenscht niet vele lezers, en welk spreker niet eene talrijke schaar van hoorders te vinden? Doch bij al het goede, dat er in die schriften en voorlezingen gevonden wordt, bij al het opwekkende en aanmoedigende, dat zij bevatten, om op de ingeslagen baan voort te gaan, hebben zij evenwel deze nadeelige zijde gehad, dat men te laag op het voorgeslacht leerde nederzien, ja zelfs menigmaal den hoogsten lof toezwaaide aan het minder goede nieuwe, dat de plaats van het betere oude had ingenomen. Men werd met het denkbeeld, dat wij nu alles zoo veel beter doen dan vroeger, zoo zeer ingenomen, dat men anders niet onbeschaafde menschen het betere van onze tegenwoordige instellingen en inrigtingen somtijds hoogelijk hoort verheffen, die, op de eenvoudige vraag: Maar hoe deed men dit dan vroeger? het antwoord zouden moeten schuldig blijven. Dat deze neiging van onzen tijd den weg tot verbetering, of liever tot wederopneming van het oude, daar waar het onvoorzigtig of roekeloos verworpen is, genoegzaam afsluit, zal elk onpartijdige mij toestemmen; en gereedelijk zal hij erkennen, dat het daarom nuttig en nood-
{==576==} {>>pagina-aanduiding<<}
zakelijk is, tegen deze verkeerde neiging zich aan te kanten, en onze
tijdgenooten te doen gevoelen, dat zij wijs zouden handelen, met van tijd tot tijd meer op het voorgeslacht terug te zien, en het goede, dat zij reeds bezaten, niet uit onbedachtzaamheid of kwalijk geplaatsten trots van de hand te wijzen. Het kan dus ook, in eene vergadering als deze, niet ongepast worden gerekend, eenige aanmerkingen in dien geest aan u voor te dragen, M.H., omtrent dat middel van beschaving en ontwikkeling van den mensch, dat onze Maatschappij tot Nut van 't Algemeen zich als hoofddoel heeft voorgesteld, de opvoeding, namelijk, en het onderwijs der jeugd. Met dat doel ben ik hier opgetreden, M.H., en ik wil niet ontveinzen, dat ik dit met meer schroomvalligheid dan bij vroegere gelegenheden gedaan heb. Ik gevoel al te wel, en heb het reeds aangeduid, dat het moeijelijk is, bij zulk eene beschouwing, op den bijval zijner hoorders te rekenen, en ik heb mijzelven nimmer uitgesloten uit het getal van hen, die daaraan eene groote waarde hechten; maar de waarheid is mij meer nog waard dan die bijval, en ik houde mij overtuigd, dat gijlieden, M.H., zoo ik mogt misgezien hebben, en gij u dus verpligt vondt mij dien te weigeren, den spreker evenwel, die voordraagt, wat hij voor waar houdt, uwe welwillende aandacht niet zult ontzeggen. Leent mij dus een gunstig oor, terwijl ik tot u spreek ‘over eenige gebreken in onze hedendaagsche opvoeding en ons tegenwoordig onderwijs, die door eenen terugkeer naar het oude kunnen en moeten verholpen worden.’
Door de opgave van mijn onderwerp, waarbij ik zeide te zullen spreken over eenige gebreken in onze hedendaagsche opvoeding en ons tegenwoordig onderwijs, meen ik reeds genoegzaam te hebben aangeduid, dat ik niet dwaas of bedilzuchtig genoeg ben, om het menigvuldige goede, dat er in het nieuwere onderwijs gelegen is, voorbij te zien, of te ontkennen, dat men in de laatste veertig jaren groote verbeteringen hierin heeft aangebragt. Volmondig wil ik dit erkennen, en ik zou het voor het toppunt van onwelvoegelijkheid, ja onbeschaamdheid houden, in de vergade-
{==577==} {>>pagina-aanduiding<<}
ring eener Maatschappij als de onze, die door de verbetering van onderwijs en opvoeding de heerlijkste burgerkroon verworven heeft, en zelve dit als hare hoogste verdienste rekent, zulk een gevoelen te durven ontvouwen. Maar gelijk de vroegere verkeerde opvoeding een uitvloeisel was van een ruw en barbaarsch tijdvak, en, door na het verdrijven dier ruwheid en barbaarschheid voort te duren, hoe langer hoe ongepaster en verkeerder werd, zoo was ook de verbetering van onderwijs en opvoeding insgelijks eene vrucht van den nieuwen geest des tijds, en moesten dus aan haar de gebreken van dien tijd steeds in meerdere of mindere mate blijven aankleven.
Het vroeger stelsel van opvoeding en onderwijs droeg de duidelijkste kenteekenen der Middeleeuwen. Het was ruw en barbaarsch en genoegzaam alleen op de heerschappij der kracht gegrond, zoo als deze, en gelijk de landbouwer, toen meestal slaaf, geene regten bezat, maar bijna alleen van de willekeur van zijnen heer afhing, zoo had men ook later, toen er een vrije landbouwer- en burgerstand ontstond, aan de ontwikkeling en beschaving dier standen noch tijd noch zorg besteed. Toen later aanzienlijke burgers in de steden door hunnen rijkdom zich verhieven, werd hunne opvoeding en beschaving dezelfde, als die der hoogste standen der maatschappij; maar aan de armere burgers en de laagste standen werd niet gedacht; niemand vermoedde, dat zij eenige opvoeding of eenig onderwijs konden noodig hebben. - Langzamerhand vielen alle banden, waarmede de Middeleeuwen de burgerlijke maatschappij hadden bijeengehouden, af. De regeringen der staten namen nieuwe vormen aan, of, waar de oude nog bleven voortbestaan, hadden zij alle klem en kracht verloren; - ook de wetenschappen moesten haren middeleeuwschen vorm, waardoor zij zoo lang voor den oningewijde ontoegankelijk waren geweest, afleggen, en het is opmerkelijk, hoe Frankrijk, steeds nog de toongever van al wat nieuw is, reeds vóór honderdvijftig jaren, aan het middeleeuwsche gebouw den eersten en zwaarsten schok heeft gegeven, en zoo doende de mogelijkheid eener verandering

{==578==} {>>pagina-aanduiding<<}
en omvorming van opvoeding en onderwijs, zoo als wij die nu verwezenlijkt zien, heeft voortgebragt. Want, wij mogen het niet ontkennen, hoe weinig wij het over 't geheel met de Fransche wijsgeeren der 18de eeuw mogen eens zijn, hoezeer de gevoelens van hen, die, vooral in ons vaderland, de hervorming van het onderwijs krachtig hebben bevorderd, van de hunne mogen verschild hebben, aan hunne schriften en aan den geest, dien zij verspreidden, is men de mogelijkheid, om zulk eene hervorming tot stand te brengen, verschuldigd. Hadden zij door hunne schriften, vooral door hunnen bijtenden spot, den eerbied voor alles, wat oud was en uit de Middeleeuwen afstamde, niet grootelijks verminderd of geheel weggenomen, wie zou moeds genoeg gehad hebben, om aan het door Kerk en Staat gehandhaafde en op beide steunende gebouw van onderwijs en opvoeding de vermetele handen te slaan? en wat zou het den roekelooze, die gepoogd had dit te doen, geholpen hebben? Nu echter kon men dit met de hoop op een goed gevolg ondernemen; en indien velen, wie het anders niet aan zin voor verlichting of beschaving ontbrak, op den oorsprong terugziende, waaruit deze hervorming moest worden afgeleid, er zich tegen aankantten, is dit niet even natuurlijk, als dat de sporen van dien oorsprong, ook in het werk dier hervorming zelve, voor den naauwkeurigen opmerker duidelijk zigtbaar bleven? Deze sporen zijn het, die het onze taak is, M.H., zoo veel mogelijk uit te wisschen; en men mag het als een verblijdend teeken van onzen tijd aanmerken, dat men van onderscheidene kanten bewijzen ziet, dat zij meer en meer worden opgemerkt.
Gelijk het bij de Fransche schrijvers der 18de eeuw hoofddoel was, alle stijve vormen, waarin de wetenschappen zich sedert de Middeleeuwen gewikkeld hadden, weg te nemen, en ze door eene gemakkelijke voordragt in de landtaal, met uitsluiting van het tot nog toe gebruikelijke Latijn, voor alle standen, voor vrouwen zoo wel als mannen, toegankelijk te maken, - eene wijze van handelen, waardoor de wetenschap, naarmate zij in aantal van hen,

{==579==} {>>pagina-aanduiding<<}
die haar beoefenden, of, laat mij liever zeggen, die zich met haar bemoeiden en over haar spraken, toenam, in grondigheid en degelijkheid verloor, - zoo heeft die zelfde geest van wegneming van stroeve en onaangename vormen, die zelfde lust van algemeenmaking van het onderwijs ook daarop genoegzaam dezelfde uitwerkselen gehad. Met volle regt keurde men de stijve en onnatuurlijke wijze van handelen af, om kinderen van vijf of zes jaren uren lang op eene schoolbank gekluisterd, en met het geestdoodend nabaauwen van klanken bezig te houden, - met regt begon men het even vreemd te vinden, om zulke kinderen een droog en met scholastieke termen opgevuld stelsel van leerstellige godgeleerdheid als papegaaijen te laten van buiten leeren en opzeggen, en wilde men tot de natuur, zoo als men dat noemde, terugkeeren, waarvan men zoo ver was afgeweken. - Maar welke was nu deze natuur? Vroeg men het aan rousseau, hij verwees u naar de wilden in Noord-Amerika, of op een der eilanden van den Stillen Oceaan, en, zoo gij er aan twijfeldet, of de natuur ons tot zulk een leven gevormd of bestemd had, stelde hij u een' jongen Franschen Markies van zijnen tijd voor, en vroeg, of zulk een gepoederd schepseltje van zeven of acht jaren, met een' driekanten, opgetoomden en met goud omboorden hoed, en met een' degen voorzien, dat in de kamer trad en alle vrouwen eerbiedig de hand kuste, en zelfs eenige van buiten geleerde pligtplegingen voor den dag bragt, die een fatsoenlijk meisje van onze dagen van schaamte zouden doen blozen, meer met de natuur overeenkwam? Dezelfde fout, welke rousseau, die teregt een walg had van zulke, naar ziel en ligchaam misvormde schepseltjes, op eene tegenovergestelde baan te ver dreef, ziet men bij de hervorming van het onderwijs en der opvoeding overal doorschitteren. Men wilde het kind als kind doen opgroeijen en opkweeken. Daarom werd de stijve, zelfs voor den man
hinderlijke kleeding afgelegd, alle dwang afgeschaft, en tot een' regel gemaakt, dat het kind of niet, of slechts spelende leeren moest. Hierin was veel goeds, mits men maar niet, gelijk men te voren het kind voorbijzag en

{==580==} {>>pagina-aanduiding<<}
slechts den aanstaanden man zocht te vormen, nu vergat, dat in het kind de kiem van den volwassene gelegen is, en dat men het doel, waar men eens toe wil geraken, zelfs in den beginne niet mag uit het oog verliezen. Dat men met het kind spele, is niet meer dan natuurlijk. Maar wanneer houdt die tijd van spelen op? Bij sommigen nimmer, zoo als het schijnt, en er is door den nootlottigen en rampzaligen stelregel van spelende te leeren zulk eene verwarring van begrippen bij hen ontstaan, dat men somtijds twijfelen zou, of onderwijzer en leerling beide wel weten, wat zij eigenlijk deden, spelen of leeren. - Maar, zegt men, is dat niet eene heerlijke zaak? Spelende, zonder het te weten, leert het kind, 't zij knaap of meisje, eene menigte dingen, waarvan het naderhand het nuttigste gebruik zal kunnen maken. Wie kan dit afkeuren? Is het niet beter, dan dat men het geheugen van het kind, zoo als te voren, met groote lessen te leeren plage, en door stroeve en stijve vormen allen lust voor het leeren wegneme? Ik weet het, zoo redeneert men, en uit dat zelfde oogpunt verdedigt men en bevordert de verspreiding van Penningmagazijnen en dergelijke uitvindingen van den nieuwen tijd, waardoor men, zonder het te weten of te bemerken, zonder moeite of arbeid, in alle mogelijke vakken van wetenschap ervaren wordt! - Doch, hoe schoonschijnend deze redenering ook wezen moge, zij is in den grond valsch en onwaar. Spelende leert men niets. Er mogen door dat spelende leeren eenige onzamenhangende brokken eener wetenschap in het geheugen blijven hangen, nut en voordeel zal het kind er genoegzaam niet van trekken, maar wel dit groote nadeel, dat het nimmer het onderscheid tusschen spelen en leeren zal leeren inzien, en ook in gevorderden leeftijd voor alle ernstige studie ongeschikt zal zijn. Het moge aardig schijnen,
als salzman ergens - ik meen in zijn' Bode uit Thuringen, een boek, waaruit voor het overige zoo veel goeds te leeren is - om het contrast van de in zijne jeugd vervelende manier van schoolhouden aan te duiden, een' meester met eene levende kip onder den arm in de school laat treden, en over

{==581==} {>>pagina-aanduiding<<}
den aard van dit dier, zijne vederen, pooten, dat hun jongen uit eijeren voortkomen enz. met de kinderen laat redeneren; maar waartoe dit alles, zoo het niet alleen geschiedt, om de kinderen voor verveling te bewaren, en dus den tijd met hen te verbeuzelen en te dooden? Heeft men u, M.H., die van mijne jaren of ouder zijt, ooit geleerd, dat eene kip op twee pooten gaat, vederen heeft en eijeren legt, alle eigenschappen, die een paard of eene koe niet bezit, en hebt gijlieden immer het gemis van dat onderwijs gevoeld? Ik zal de vrijheid nemen, ook uit ulieder naam, dit met neen te beantwoorden. Bij zulk een onderwijs, of tijdverbeuzeling, hoe zal ik het noemen? behoeft het kind, vooral de knaap, zijne geestvermogens genoegzaam niet in te spannen; half slapende kan hij aan dat tijdverdrijf deel nemen, en ik beklaag den meester, die zulk een' knaap later op eene meer ernstige wijs zal moeten bezig houden. Zijne hersenen zijn daarvoor niet geschikt; zij zijn verslapt, even als de maag van iemand, dien men nimmer eenige vaste spijs heeft toegediend. Vanhier de regtmatige klagt der onderwijzers van hoogere scholen, dat zij eenen kostbaren tijd moeten besteden, om hunne leerlingen, die toch geene kinderen meer zijn, in den eigenlijken zin des woords, aan inspanning hunner geestvermogens en geregeld werken te gewennen. Zij hebben tot nog toe meestal gespeeld, en wat veel erger is, men heeft hun wijs gemaakt, dat dit leeren, dat dit werken was. Ik spreek niet eens van den geest van oppervlakkigheid, die daardoor wordt opgewekt, wanneer de knaap meent, - en hoe zou hij het niet meenen, want zijn onderwijzer zegt het hem? - dat dit beuzelen en over de nomenclatuur eener wetenschap spreken haar te beoefenen heet. Het is een onschuldig vermaak en zeker eene gezonde beweging, wanneer de jongen of het meisje in den zomer buiten rondloopt en kapellen vangt of steentjes zoekt, of wel, zoo zij aan de kust wonen, langs
het strand, door den frisschen zeewind afgekoeld, schelpen en horens zoekt; maar dat men aan dit onschuldig spel den naam geeft van de natuurlijke geschiedenis te beoefenen, dat is een wezen-
{==582==} {>>pagina-aanduiding<<}
lijk kwaad. Nu immers wordt deze bezigheid van den knaap met zijne schelpen, kapellen en steenen geen spelen, geene uitspanning meer, maar eene wetenschap beoefenen, en hij zal naderhand zijne lessen, waarbij inspanning en eene aanhoudende vlijt vereischt wordt, daarvoor verzuimen, en zich zelf wijs maken, dat hij hierin niet zeer verkeerd handelt, door, in plaats van de eene wetenschap, de andere te beoefenen. Om u te doen opmerken, hoezeer deze manier van zien den geest van onzen tijd kenmerkt, behoef ik u, M.H., alleen naar de Prospectussen der zoogenoemde Instituten te verwijzen, zoo wel die voor het vrouwelijke als voor het mannelijke geslacht, waar meestal, onder de vakken van onderwijs, natuurkunde en natuurlijke historie, ja somtijds scheikunde met veel ophef wordt aangekondigd. En welke de uitkomsten van dit onderwijs zijn, kan hij, die het niet weten mogt, uit een der eerste hoofdstukken van het bekende boek van jouy: de Kluizenaar van de Chaussée d' Antin, dat zoo uitmuntend in 't Hollandsch vertaald is, voortreffelijk geschetst zien. Want in de hoofdtrekken komt dit neder op hetgeen men overal, en dus hier te lande ook ziet.
Ik weet het, men verdedigt deze manier van handelen, door ons de vroegere manier van opvoeden en onderwijzen te toonen, en te vragen, of men dan het geheugen van het kind met eene menigte van namen en zaken wil belasten, die het niet begrijpen kan, en of men niet tot zulke - wil men het dan zoo noemen - beuzelingen moet afdalen, om voor den kinderlijken leeftijd aantrekkelijk en verstaanbaar te worden? Dit is slechts gedeeltelijk waar, M.H. Vooreerst moet ik mijne reeds gemaakte aanmerking herhalen, dat men die manier, die alleen voor kleine kinderen kan geschikt zijn, ook laat voortduren, wanneer het geene zoodanige kinderen meer zijn, die men onderwijst. De knaap van tien of elf jaren is zulk een kind niet, dat men hem niet, gedurende een gedeelte van den dag, met ernstige, zelfs vermoeijende werkzaamheid zou mogen bezig houden, en geene stelling is meer misbruikt, dan deze, dat men - om zich te wachten voor eene vroegere dwaling, toen men

{==583==} {>>pagina-aanduiding<<}
kinderen eene menigte zaken liet leeren, die zij niet begrepen - hun niets moet laten leeren, dan wat zij volledig verstaan. Vanhier die menigte van laffe, zoutelooze leeren leesboekjes voor kinderen, waarin hun alles als 't ware wordt voorgekaauwd, - men vergeve mij deze uitdrukking; ik weet er geene andere, om het walgelijke van zulk eene wijs van handelen uit te drukken - die zij, zonder de minste inspanning, als 't ware half slapende kunnen lezen, en die zulk eene heerlijke voorbereiding zijn, om, in volwassen leeftijd, met eene dergelijke geestdoodende lectuur, de uren, die zoo nuttig konden besteed worden, te slijten. Neen, het kind behoeft niet alles volkomen te begrijpen, wat het leert en leest. Is het wel mogelijk, zou ik bijna geneigd zijn te vragen, iets wezenlijk goeds te schrijven, dat een kind geheel begrijpen kan? Zoudt gij meenen, M.H., gij, die als kinderen de nimmer overtroffene kindergedichtjes van van alphen hebt van buiten geleerd, dat gij ze toen geheel verstondt? Neen, de zoetvloeijendheid der taal, de welluidendheid der poëzij sleepte u onwillekeurig mede; enkele, voor het kinderlijke gemoed zoo treffende, gedachten bekoorden u, en wat gij toen niet begreept, is u later, bij meerdere ondervinding en meerdere jaren, eerst regt duidelijk geworden. Zou dit niet mede eene der redenen zijn, waarom die heerlijke gedichtjes steeds even gretig gezocht en gelezen worden? Zou het genoegen, dat de ouders er nu nog in vinden, om ze met hunne kinderen te herhalen, hen niet vooral aanzetten, om ze hen te doen leeren; en zouden volwassenen er dat genoegen in kunnen vinden, indien voor het kinderverstand alles hierin begrijpelijk was? Men moet, als men voor kinderen schrijven wil, dikwijls meer hen tot zich verheffen, dan tot hen afdalen. Zoo zal men hunnen geest bezigheid geven, en hunnen leer- en leeslust opwekken. Dit begreep w. scott - een man, die meer menschenkennis en inzigt in de behoeften van
den kinderlijken leeftijd had, dan menigeen, die boeken over opvoeding en onderwijs heeft geschreven, en in wiens brieven de heerlijkste wenken daaromtrent voorkomen, - zeer goed, toen

{==584==} {>>pagina-aanduiding<<}
hij zijne Geschiedenis van Schotland, onder den naam van Vertellingen van een' Grootvader, voor zijn' kleinzoon schreef. Hij had het eerste hoofdstuk van zijn werk op zulk eenen lagen toon geschreven, als hem mogelijk was, maar zag spoedig in, dat een hoogere toon voor zijne jeugdige lezers meer geschikt zou zijn. ‘Want,’ zegt hij, ‘er is geen nadeel in gelegen, maar voordeel, een kind denkbeelden voor te stellen, die zijne onmiddellijke bevatting eenigzins te boven gaan. De moeijelijkheden, die men hem dus aanbiedt, mits zij niet te groot of te menigvuldig zijn, prikkelen zijne nieuwsgierigheid en moedigen zijne pogingen aan.’ (*)

(Het vervolg en slot in No. XIII.)





{==585==} {>>pagina-aanduiding<<}

De noordoostelijke kust van Siberië.

De noordelijke grenzen van Aziatisch Rusland zijn nog zoo weinig bekend, dat elke mededeeling welkom moet zijn, die eenig licht over dit gedeelte van den aardbol verspreidt. Belangrijk is alzoo ook het verhaal der reize, die door den Russischen zeeöfficier von wrangel op bevel van zijn Gouvernement is ondernomen, om de noordoostkust van Siberië te onderzoeken. Van 1820 tot 1824 besteedde hij aan dit onderzoek, waarvan eerst onlangs een berigt in eene Duitsche vertaling is verschenen. Wij willen een en ander hieruit mededeelen.
De ondervinding had genoegzaam bewezen, dat men, uit hoofde van de groote menigte van drijfijs, gedurende den zomer niet kon hopen de poolzeeën te kunnen bevaren. Men moest dus den winter tot het tijdvak der werkzaamheden kiezen, wanneer de oeeaan met eene vaste ijskorst zou zijn bedekt, over welke men met sleden, door honden getrokken, zou kunnen reizen. Von wrangel zou zich derhalve naar Nishnei-Kolymsk begeven, welke plaats drie jaren lang het middelpunt zijner verrigtingen zou uitmaken.
Den 23 Mei 1820 verliet hij Petersburg, begaf zich naar Moskou en van daar naar Irkoutsk, waar hij omstreeks het midden van Mei aankwam en eene maand vertoefde. Hij trok van daar naar Kotchouga, het punt, waar de Lena bevaarbaar wordt. Van uit deze plaats worden alle koopwaren en ladingen van de kroon te water naar de verschillende punten gezonden, die langs de Lena liggen. Men gebruikt daartoe twee soorten van vaartuigen, waarvan het eene pavoski en het andere angarki wordt genoemd. Het eerste is een groot en lomp vaartuig, waarop zware lasten worden geladen, en dat, te groot om de rivier weder op te varen, wordt gesloopt en als brand- of timmerhout wordt verkocht. De angarki, die veel kleiner zijn, keeren naar Kotchouga terug. Reizigers bedienen zich gewoonlijk van kleine booten, die door middel van

{==586==} {>>pagina-aanduiding<<}
riemen worden voortgestuwd. Ziet daar het eenige middel van gemeenschap in een land, waar de bewoonde plaatsen dikwijls honderden van wersten van elkander zijn verwijderd, en waar de noordelijkste posten niet kunnen bestaan, indien de levensmiddelen hun niet geregeld uit de zuidelijke streken worden aangevoerd. Siberië wordt doorsneden van de schoonste rivieren; maar men maakt van deze weldaad der Voorzienigheid weinig gebruik. De noodzakelijkste levensbehoeften en eenige artikelen van weelde, zoo als meel, zout, suiker, thee, tabak en grof laken, worden te scheep verzonden, bij het eindigen van de jaarmarkt van Yakoutsk; maar deze eindigt eerst in het laatst van Augustus, en de benedenrivier Lena bevriest gewoonlijk reeds in September, zoodat het dikwijls gebeurt, dat de rivier digt geraakt, voordat de vaartuigen de plaats hunner bestemming kunnen bereiken. Dan moeten de onmisbaarste voorwerpen te land worden vervoerd, waardoor de prijs zoodanig wordt verhoogd, dat alleen de rijken zich daarvan voorzien kunnen. De minder gegoeden zijn dan aan het vreeselijkste gebrek ter prooije. Eene enkele stoomboot zou al deze bezwaren doen ophouden, en de schepen in minder dan eene maand tot aan de noordelijkste posten slepen.
Yakoutsk is de eerste plaats, die den reiziger het voorkomen doet kennen van noordelijk Siberië. Deze stad ligt in eene opene vlakte op den linkeroever der Lena. In de breede straten ziet men slechts armoedige huizen of hutten met paalwerk omgeven. Nergens ontdekt men eenen enkelen boom of struik. Niets duidt hier den zomer aan, dan alleen het gemis van sneeuw. Het is intusschen eene bloeijende stad, en de weelde wint er hand over hand veld. Onder de verbeteringen behoort het gebruik van glasruiten, althans gedurende den zomer; want des winters is men genoodzaakt, het glas door stukken ijs te vervangen, omdat het eerste tegen eene Siberische koude niet bestand is. Zachtgeknede sneeuw dient als stopverw en sluit de buitenlucht geheel af. Yakoutsk telt vierduizend inwoners, en is het middelpunt van den binnenlandschen handel, waar

{==587==} {>>pagina-aanduiding<<}
de kostbaarste pelterijen, zeepaardtanden enz. worden ter markt gebragt, en waar gedurende den korten zomer voor verscheidene millioenen roebels wordt verhandeld.
Op zijne reis van Yakoutsk naar Nishnei-Kolymsk had von wrangel menige gelegenheid, om de Yakouten, de oorspronkelijke bewoners van dit gedeelte van Azië, te leeren kennen. Hun voorname rijkdom bestaat in vee, en de kudden van enkelen worden op eene waarde van 500,000 roebels geschat. De groote voordeelen, die zij van het verkoopen van pelterijen van de Russen trekken, hebben hen doen besluiten, zich aan de jagt over te geven, en zij hebben zich daardoor tegen de strengheid van het klimaat niet weinig gehard. Hun ligchaam schijnt onaandoenlijk voor de koude van eenen Siberischen winter. Als zij eten, is de verschrikkelijke hoeveelheid voedsel, die zij verslinden, naauwelijks geloofelijk; terwijl zij ook weder verscheidene dagen kunnen vasten, zonder daarvan eenigen hinder te gevoelen. Gestremde melk, ossen- en paardenvleesch maakt hun voornaamste voedsel uit; vet is hunne geliefkoosde lekkernij; zij gebruiken het onder allerlei vorm. Talk en traan verslinden zij even gretig als boter; of het versch of sterk, raauw of gesmolten is; de Yakout ziet niet op de hoedanigheid, maar op de hoeveelheid; hij zal de eene kaars na de andere opeten, de eene kruik olie na de andere leegdrinken, tot dat hij de mildheid van zijnen gastheer heeft uitgeput.
Vrouwen zoowel, als mannen, rooken gaarne, en geven de voorkeur aan den sterksten tabak uit Circassië. Zij zijn gewoon, den rook in te zwelgen, hetgeen hun eene soort van bedwelming en dronkenschap veroorzaakt, die hen dikwijls gevaarlijk maakt.
Hunne woningen zijn verschillend naar het jaargetijde. In den zomer leven zij onder ligte, kegelvormige tenten, van wilgenschors gemaakt; deze wordt eerst door koking geweekt, en vervolgens worden de stukken aaneengenaaid, en vormen eene soort van stof, die van verre naar grof linnen gelijkt. Met den aanvang des winters begeeft zich de Yakout naar zijne warme yurt. Dat is eene soort van pira-
{==588==} {>>pagina-aanduiding<<}
mide, bestaande uit dunne planken, die met eene dikke laag kleiachtige aarde zijn bedekt, waarover weder plaggen worden gelegd. Men laat kleine openingen als vensters, en plaatst daarin dikke stukken ijs. De bodem van de yurt is gewoonlijk drie of vier voet boven den grond verheven, en de meest gegoeden bedekken hem met planken. De grootte der yurt hangt af van het aantal bewoners. Breede banken staan langs de wanden, en dienen des daags als zetels, des nachts als ligplaatsen. Een klein beschot scheidt de slaapplaats der verschillende echtparen vaneen. In het midden der hut is de tchouval, eene soort van open haard, met een' schoorsteen, die boven het dak uitsteekt. Dag en nacht brandt daar het vuur, dat zoowel dient om het gebouw te verwarmen, als om de spijzen te bereiden en de lucht te ververschen in een verblijf, dat onophoudelijk van allerlei stank is doortrokken, en waarin men aan alles behalve aan zindelijkheid denkt. Niet verre van de hut zijn de stallen voor de koeijen, die het voorregt genieten van des winters een overdekt verblijf te hebben en met hooi te worden gevoerd; zelfs worden zij in de hut gebragt, wanneer de koude buitengewoon sterk is. De paarden daarentegen zijn daarvan geheel verstoken; zij blijven altijd in de opene lucht, en moeten met hunne pooten de sneeuw wegkrabben, om daaronder eenig verwelkt gras te vinden.
De Yakouten zijn zoo gehard tegen de guurheid des weders, dat zij zich op verre reizen begeven, zonder andere kleederen mede te nemen, dan die, waarmede zij zich te huis zijnde bedekken. Zij slapen onder den blooten hemel, en spreiden slechts een paardendek over de sneeuw uit, terwijl hun houten zadel hun tot oorkussen verstrekt. Von wrangel verhaalt, dat hij hen dikwijls in diepen slaap heeft gevonden bij eene koude van 20o Réaumur. Het vuur was lang uitgegaan; hun kleed van bontwerk was afgevallen, en eene dikke laag rijm bedekte hun half naakt ligchaam. Zelfs in Siberië dragen zij den naam van ijzeren mannen.
De bergen van Verkhoyansk, die onze reiziger overtrok, vormen den scheidsmuur tusschen de wateren, die aan de

{==589==} {>>pagina-aanduiding<<}
eene zijde in de Lena, aan de andere in de Yana vloeijen. Men ziet daar ook eene opmerkelijke verandering in den plantengroei. De pijn en den houden hier op; populier en wilg blijven tot op den 68o noordelijk, maar vertoonen zich hooger op enkel als heesters.
Sachiversk is een klein vlek aan de rivier Indighirka, en bestaat slechts uit eene kerk en vier of vijf hutten. De eenige bewoners zijn de pope, pater michael, zijn broeder, een postmeester en twee Russische huisgezinnen. Deze vader michael heeft in den nederigen staat, waarin hij zijn leven heeft doorgebragt, zijnen naam toch bekend en geacht weten te maken door den ijver, waarmede hij zijne herderlijke pligten heeft volvoerd. In 1820 was hij 87 jaren oud, en had daarvan zestig jaren in zijne afgelegene parochie doorgebragt. Gedurende dien tijd heeft hij meer dan vijftienduizend Yakouten, Tunguzen en Youkahiren niet alleen gedoopt, maar ook in de Christelijke Godsdienst onderwezen, en door zijne leerredenen, zijne raadgevingen, en vooral door zijn voorbeeld, hunnen maatschappelijken en zedelijken toestand niet weinig verbeterd. De jaren hadden den ijver van dezen apostel van Siberië niet verkoeld, en, de gevaren en de strengheid des klimaats trotserende, doorreisde hij nog jaarlijks geregeld eenen omtrek van 2000 wersten (omstreeks 666 mijlen), om de pligten van zijn geestelijk ambt te vervullen. Niet geheel echter hielden zijne priesterlijke pligten hem bezig. Hoe oud hij ook was, hij ging nog op de bergen ter jagt, en zijn geweer hielp zijne kleine inkomsten vergrooten. Hij had ook een' kleinen moestuin weten in orde te brengen, waarin hij aardappelen, rapen, kool en eenige andere Europesche groenten teelde, die anders slechts bij name in die noordelijke streken bekend zijn.
Naarmate onze reiziger meer noordelijk kwam, werd de koude hoe langer zoo feller, en, ofschoon het nog pas het midden van October was, stond de thermometer toch reeds op 29o koude van Reaumur, voordat hij Sreden-Kolymsk had bereikt. Hij begreep derhalve, dat het tijd werd, om aan zijn winterkostuum te denken, hetgeen hij aldus be-
{==590==} {>>pagina-aanduiding<<}
schrijft: ‘Boven mijn gewoon reisgewaad trok ik een buis met mouwen aan, waarvan de borst met het bont van den zilvergrijzen vos was gevoerd. Mijne voeten bedekte ik met een dubbel schoeisel van zeer zacht rendiervel, en daarover trok ik groote laarzen of torbassy van dezelfde stof. Als ik te paard steeg, voegde ik daarbij kniestukken, nakolenniki genoemd. Eindelijk had ik nog de kukhlanka of overjas; dit was eene soort van zak met mouwen, gemaakt van dubbel rendiervel, met het bont naar binnen, en uitloopende in eene bonten kap van achteren. Daarenboven waren er verscheidene stukken, om het gelaat te beschermen, zoo als de nanosfnik voor den neus, de naborodnik voor de kin, de naoushnik voor de ooren, de nalobnik voor het voorhoofd, enz. Eene groote muts van vossenvel met lange oorlappen voltooide mijn kostuum. Deze kleeding hinderde mij zoodanig, dat ik de hulp van mijnen knecht noodig had, om te paard te stijgeu. Gelukkig is het bont van het rendier zeer ligt, wanneer men deszelfs digtheid en warmte in aanmerking neemt. Anders ware het onmogelijk, den last van zooveel bont te dragen.’
Nishnei-Kolymsk is een ellendig visschersdorp, bestaande in eene kerk en tweeënveertig huizen of hutten, waarin de bewoners komen schuilen gedurende hunnen winter van negen maanden, maar die geheel verlaten zijn gedurende den tijd, dien zij hunnen zomer gelieven te noemen; want dan gaat de geheele bevolking ter visscherij en ter jagt. Het vleesch der rendieren, op welke zij vooral jagt maken, levert hun wintervoorraad op, wanneer het bevroren is. Zonder eenige beschutting blootgesteld aan de ijzige winden, die van de pool waaijen, heeft dit dorp een ruwer klimaat, dan de ligging schijnt aan te duiden. Op den 2den November, den dag, waarop von wrangel aankwam, daalde de thermometer tot 32o koude Reaumur, en, ofschoon in den zomer de warmte klimt tot 18o boven het nulpunt van Reaumur, is de middelbare temperatuur 8o koude. De Kolyma raakt meest digt in de eerste week van September, en in de maand Januarij daalt de thermometer tot 43o koude van Reaumur. Dan wordt zelfs de

{==591==} {>>pagina-aanduiding<<}
ademhaling pijnlijk, en een damp stijgt op boven de oppervlakte der sneeuw. Deze vreeselijke koude gaat meestal gepaard met een' dikken nevel, en een heldere hemel is zeldzaam in den winter. Gedurende achtendertig dagen komt de zon niet boven den horizon, en gedurende tweeenvijftig dagen gaat zij niet onder. De zomer zelf heeft weinig bekoorlijks; want in de eerste dagen van Julij verschijnen de muggen en muskiten in zulke ontelbare legioenen, dat zij den hemel verduisteren. Men brandt dan groote vuren van mos en drooge bladeren, en in den rook daarvan komen de menschen en de dieren zelfs eene schuilplaats zoeken tegen deze ondragelijke kwelling. Deze insekten zijn intusschen van groote dienst voor de goede bewoners van Nishnei-Kolymsk, omdat zij de wilde rendieren noodzaken, de bosschen te verwisselen voor de opene heidevelden. Bij duizenden gaan zij in dien tijd naar de zeekust, waar de jagers hen met gemak schieten, vooral op het oogenblik, waarop zij de rivieren overzwemmen.
De plantengroei beteekent schier niets in deze noordelijke streken. De vrouwen plukken eenige beziën in het goede saizoen; maar buitendien groeit er schier geene enkele plant, die den mensch tot voedsel kan dienen. De grond ontdooit er nooit geheel, en, indien zich hier en daar eenige kromme en schrale struikgewassen vertoonen langs de oevers van het meer Kolyma, hunne wortelen dringen niet in den grond, maar kruipen langs de oppervlakte, alsof zij bevreesd zijn voor de ijskorst, die zij dieper zouden vinden. Eenige wilde bloemen versieren het veld in den zomer; de roos en het vergeet-mij-niet bloeijen voor den sentimentelen minnaar, indien er dergelijke kunnen worden gevonden in een oord, waar de geheele natuur als met een altoosdurend lijkkleed is bedekt; want de noordewind brengt zelfs in het midden van den zomer altijd sneeuwjagt mede.
Wij zullen nu de manier beschrijven, waarop de bewoners van de oevers der Kolyma de verschilende jaargetijden doorbrengen. Beginnen wij met de lente. De visscherij maakt hunne voornaamste bezigheid uit, en men kan zelfs

{==592==} {>>pagina-aanduiding<<}
zeggen, dat het bestaan der geheele bevolking daarvan ashangt. Doch, daar de ligging van Nishnei-Kolymsk daarvoor niet gunstig is, zijn de inwoners genoodzaakt, zich naar andere gedeelten der rivier te begeven, waar de vischvangst overvloediger is. Zoodra de winter voorbij is, verlaten zij hunne woningen, om eene geschikte plaats op te zoeken, waar zij hunne balagans of zomerhutten kunnen opslaan. Tegen het midden van Mei verlaat de geheele bevolking de stad, wier bewaking zij toevertrouwt aan eenen enkelen Kozak en een paar oude vrouwen, die om hare jaren de overigen niet kunnen vergezellen.
De lente is het jaargetijde, dat de meeste bezwaren aanbrengt. De voorraad, die gedurende den zomer en den herfst is verzameld, raakt uitgeput, en de visch verschijnt dikwijls niet dadelijk. Dan openbaart zich de hongersnood met al zijne verschrikkingen. Tunguzen en Youkahiren belegeren in grooten getale de Russische dorpen, om eenigen onderstand te smeeken. Bleek en mager dolen zij rond, en verslinden gretig alles, wat hun in handen valt, beenderen, vellen, stukken leder. De bewoners dier dorpen zelve zijn doorgaans niet gelukkiger, en hebben dikwijls geen ander voedsel meer, dan het overschot van het voeder, dat zij voor hunne honden hebben bestemd, zoodat een groot aantal van deze trouwe en nuttige dieren jaarlijks omkomt. Het Gouvernement heeft magazijnen opgerigt, waar men meel kan koopen op zes maanden erediet; maar de kosten van vervoer verhoogen den prijs zoodanig, dat slechts de meest gegoede bewoners daarvan gebruik kunnen maken.
Op het oogenblik, als de nood ten top is gestegen, komt de hulp; er verschijnen ontelbare vlugten van vogels, zwanen, ganzen, eenden enz. Zij kondigen de lente aan. Jong en oud, mannen en vrouwen wapenen zich oogenblikkelijk met geweren, bogen en stokken, om zooveel vogels te dooden, als mogelijk is. In de maand Junij breekt het ijs op, en eene menigte van visschen vervult de rivier. Maar ter zelfder tijd worden de ongelukkige bewoners dezer streken door een nieuw onheil bedreigd. De ijs-
{==593==} {>>pagina-aanduiding<<}
schollen, niet snel genoeg naar zee afdrijvende, stapelen zich opeen, en veroorzaken geweldige overstroomingen, waarbij het water tot aan de daken der huizen oprijst. Wanneer het weder binnen de oevers is getreden, begint de visscherij met netten. Visch maakt hier het voornaamste voedsel uit voor mensch en dier, en voor het honderdtal van huisgezinnen, die Nishnei-Kolymsk bewonen, zijn ten minste drie millioen haringen noodig. Behalve dezen visch vangt men nog anderen, zoo als de nelma, eene zalmaardige forel. De eerste visschen, die gevangen worden, zijn doorgaans mager, en worden tot voedsel voor de honden gebruikt. Zij worden opengemaakt, de ingewanden worden er uit genomen, en de visch zelf in de lucht gedroogd. De ingewanden leveren olie of traan op, die in de keuken en ter verlichting dient.
De beste tijd, om vogelen te vangen, is de ruitijd, omdat zij dan, hunne veren verliezende, niet zoo goed kunnen vliegen. In de laatste jaren is deze jagt vrij wat minder geworden. Duizende ganzen bragten de jagers soms op éénen dag mede; nu zijn zij tevreden, als zij er zoo velen vangen gedurende den ganschen jagttijd.
Terwijl de mannen jagen en visschen, maken de vrouwen van het goede weder gebruik, om beziën en geurige kruiden op te zamelen. De beziënpluk is een tijd van vreugde, even als de wijnoogst in zuidelijker streken. De jonge meisjes houden zich met geheele troepen daarmede bezig, en brengen den nacht in de open lucht onder zang en dans en ander onschuldig vermaak door. Om de bessen te bewaren, giet men er koud water over, dat men laat bevriezen, en zoo maken zij eene der meestgezochte lekkernijen uit in den winter. Behalve de beziën, verzamelen zij ook de makarsha, een meligen wortel, dien men in groote hoeveelheid in de onderaardsche magazijnen der veldmuizen vindt. Het schijnt, dat de meijses eene bijzondere gave bezitten, om de voorraadschuren dezer kleine dieren op te sporen.
Zoodanig is de leefwijze dezer volken gedurende den korten zomer. Tevens hebben zij nog andere bezigheden.

{==594==} {>>pagina-aanduiding<<}
Hunne hutten, hunne booten moeten hersteld worden; de 7500 vallen moeten in orde worden gebragt, die de Russen van Nishnei-Kolymsk in de omstreken uitzetten, die zij acht of tien malen gednrende den winter nazien, en waarin zij meestal marters en vossen vangen. Anderen maken jagt op den eland, het wilde rendier of het wilde schaap, of wagen zich aan den strijd met den beer. De beerenjagers zijn de helden van de Kolyma, en de verhalen hunner stoutmoedigheid verkorten den langen winternacht.
In de meeste landen is de hond de getrouwe vriend der menschen; maar in Siberië zou de mensch zonder de hulp van dit onschatbare dier niet kunnen leven. Het is het eenige trekdier dat men bezit. Men spant den hond voor de ligte slede, die vrij zwaar geladen wordt, en waarin de bewoners dezer landen des winters groote reizen doen. De Siberische hond heeft veel overeenkomst met den wolf. Hij heeft een' langen, puntigen snoet, regte ooren, een' langen, harigen staart. Sommigen zijn bedekt met kort haar; bij anderen is dit haar langer en zeer digt. Kleur en grootte zijn zeer onderscheiden; maar de grooteren alleen kunnen voor de sledevaart dienen. Hun blaffen gelijkt naar het gehuil van den wolf. In den zomer graven zij gaten in den bevrozen grond, om zich te verfrisschen, of brengen gansche dagen in het water door, om zich aan de beten der muggen te onttrekken. Ten einde des winters de felle koude te ontwijken, rollen zij zich in de sneeuw, en verbergen hunnen snoet in hunnen staart. Als eene teef jongen werpt, behoudt men slechts de reuen; de teefjes worden verdronken, op een paar na, die men in elke familie overhoudt, om het geslacht te vermenigvuldigen.
Op den leeftijd van een jaar kan men den hond voor de slede spannen; maar eerst, als hij drie jaren oud is, kan men veel van hem vergen. De bespanning van eene slede bestaat gewoonlijk uit twaalf honden, waarvan één de aanvoerder is; en van de goede opvoeding en gehoorzaamheid van dezen hangt de veiligheid van al de overigen af. Men moet nooit een' hond tot dezen post verkiezen, die niet

{==595==} {>>pagina-aanduiding<<}
volkomen gehoorzaam is aan de stem van zijnen meester, en van wien men niet zeker is, dat hij zich niet door het spoor van eenig wild zal laten verlokken. Dit laatste is van het hoogste belang. Is de hond niet genoeg gedresseerd, keert hij zich ter linker- of regterzijde, dan volgen de anderen terstond, de slede wordt omgeworpen, en de honden snellen voort, tot dat een of andere natuurlijke hinderpaal hen dwingt om stil te staan. Dat alles verhindert een goed geoefende aanvoerder. De reiziger, die des nachts bij digte sneeuwjagt de vlakte overtrekt, is dikwijls het leven verschuldigd aan dezen hond. Is deze eenmaal dien weg gegaan, dan herkent hij terstond de plaatsen, waar hij moet stilhouden, zelfs al zijn de hutten geheel onder de sneeuw bedekt. Hij blijft staan, en geeft door de beweging van zijnen staart aan zijnen meester te kennen, dat hij slechts zijn houweel behoeft te gebruiken, om den ingang van de hut te vinden, die hem een goed nachtverblijf zal opleveren.
Des zomers is de hond zijnen heer niet minder van nut. Hij trekt de boot tegen den stroom op, en legt ook daarbij groote schranderheid aan den dag. Op het eerste teeken staat hij stil; staat eene rots hem in den weg, hij werpt zich in het water, zwemt de rivier over, en gaat aan den anderen oever verder. Met één woord, de hond is voor den bewoner van Siberië even onmisbaar, als het rendier voor den Laplander. De wederzijdsche gehechtheid van den hond en zijnen meester is daarnaar ook geëvenredigd. Ziet hier daarvan een treffend voorbeeld. In 1821 stierven er duizenden van honden. Eene Youkahiersche familie had hare geheele kudde, uit twintig honden bestaande, verloren. Twee pasgeborene jongen waren alleen nog overig. Zij hadden de oogen nog niet geopend, en het scheen onmogelijk, om ze in het leven te behouden. Maar de vrouw van den Youkahir, begeerig om den laatsten schat van haren echtgenoot te redden, besloot, de kleine honden de melk te laten deelen, die zij haar eigen kind aan hare borst gaf. Zij werd beloond. Hare voedsterlingen

{==596==} {>>pagina-aanduiding<<}
groeiden uitstekend, en werden de stamouders van een nieuw en sterk ras.
Een enkel woord over de spijzen der Youkahiren. Visch en rendiervleesch zijn de hoofdbestanddeelen van hunne maaltijden; vischtraan maakt de saus uit. En toch openbaart zich ook hier de vrouwelijke vindingrijkheid. Zij maken gebak van vischeijeren, of meel van gedroogden visch, die in den vijzel is fijngestampt. Zij hakken het ingewand van den visch, voegen er wat rendiervleesch en makarsha-wortelen bij, mengen het met traan, en maken daarvan een' bal, die niet onsmakelijk is. Gerookte rendierstongen zijn eene lekkernij, die slechts op groote feesten geschaft wordt, en raauwe bevrozen mooten visch worden zeer lekker geacht. Zout gebruiken zij nooit; zij bezitten het evenwel altijd, om het den vreemdeling aan te bieden. Meel is een kostbaar iets, dat men alleen bij meer vermogenden ziet. Men bedient er zich voornamelijk van, om eenen drank te maken, dien men saturan noemt; men laat het meel roosteren, het vermengende met gesmolten boter of vischtraan, tot dat het eene soort van deeg vormt, giet er dan kokend water op, en drinkt dit mengsel uit kopjes. Slechts de meest gegoeden gebruiken thee en suiker.
Men zou zich bedriegen, indien men meende, dat hier in het noorden alle galanterie ophield. Eene der bezigheden van de jonge meisjes uit Kolymsk bestaat in het halen van water uit de rivier, waar men eene opening in het ijs heeft gemaakt. Daar wacht de verliefde jongeling zijne schoone, en geeft haar blijk van zijne gehechtheid, door hare emmers te vullen, en soms door ze voor haar te huis te brengen. Het laatste is eene formele verklaring, en wekt den nijd en de jaloezij op der minder begunstigde medeminnaars. Het gat in het ijs is de verzamelplaats der jeugd van beide geslachten, en het behoeft niet gezegd te worden, dat de schoonen van Kolymsk nooit verzuimen, hare emmers aan de rivier te gaan vullen.





{==597==} {>>pagina-aanduiding<<}

Bijzonderheden wegens Turkije.

De Heer fontanier, een Franschman, die geruimen tijd in Turkije zich ophield en den post van Consul te Trebisonde (Tarabosan) bekleedde, verzekert, dat er geen dorp of gehucht is, waar de kinderen niet Turksch lezen en schrijven leeren. Het onderwijs in het Arabisch bepaalt zich tot het van buiten leeren van eenige verzen uit den Koran. De Cadi's brengen het wat verder, en hooren dan zekere voorlezingen te Konstantinopel, alwaar zij eenen rang verkrijgen, die gemakkelijk te bekomen is. Men kan dus niet veel kunde bij deze lieden verwachten. Die zich het meest onderscheiden, blijven in de hoofdstad wonen, in de nabijheid der groote Moskeën; doch derzelver aantal is gering - de overigen houden zich in de provinciën op, en weten niet veel meer, dan het volk. Fontanier slaat geen geloof aan de opgave der wetenschappen, welke zij gezegd worden beoefend te hebben. Hij heeft de voornaamste steden van Azië bezocht en naar geleerde mannen gevraagd, om handschriften van hen te erlangen; doch hij vond niemand, die meer, dan een weinig Theologie, verstond. Alleen in Perzië trof hij dichters en sterrekundigen aan; in Turkije houden slechts de Rajahs en het volk zich met dichten en improviseren bezig. Te Trebisonde, de hoofdstad van een der belangrijkste gewesten, werden ten hoogste drie personen gevonden, welke in staat waren, het sedert eenigen tijd in de Turksche taal uitkomende dagblad te verstaan. Zij hadden verscheidene dagen noodig, om het te bestuderen, en dan begreep nog ieder op zijne wijze de eenvoudigste berigten. De uitgever te Konstantinopel zocht, zoo veel mogelijk, zich van de gewone volkstaal te bedienen, om verstaanbaar te blijven; doch een paar Arabische woorden,
die hem hier en daar uit de pen vloeiden, waren genoegzaam, om het geheel voor de lezers onverstaanbaar te maken. Buitenlandsche geleerden zijn meer bedreven in de Turksche taal en in de verschillende tongvallen, dan de inboorlingen zelve. Onder de tolken, waarvan zich de onderscheidene Gezantschappen te Konstantinopel bedienen, is slechts één, met name danton, in staat, iets voetstoots te vertalen en een stuk in het Turksch op te stellen.
De huwelijksverbindtenissen worden voor den Cadi geslo-
{==598==} {>>pagina-aanduiding<<}
ten. De nabestaanden en getuigen van bruidegom en bruid komen hier zamen, doen de gevorderde verklaring, en bepalen de som, welke de man aan de vrouw zal moeten betalen, in geval hij haar mogt willen verstooten. Deze burgerlijke handeling heet nikie. Eerst na de nikie heeft de godsdienstige plegtigheid plaats. Verscheidene dagen worden in vermaak en feestelijke verlustigingen doorgebragt. Dan halen de verwanten des bruidegoms de bruid af, welke digt gesluijerd in de echtelijke woning wordt gevoerd. Welvoegelijkheid vordert, dat het jonge meisje zich gedraagt, alsof men haar geweld aandeed; zij gaat diep naar de aarde gebukt. Zoodra zij de kamer is binnengetreden, leest de Iman van de Moskee eenige plaatsen uit den Koran voor, zegent de echtgenooten, en verwijdert zich; waarop ook de feestgenooten heengaan. Is de bruid van hoogen rang, of heeft zij een' langen weg af te leggen, om tot haren man te komen, zoo stijgt zij te paard; vooruit gaan muzikanten, men schiet met snaphanen en pistolen, de mannen dansen en vermaken zich voor het huis der bruid, de vrouwen daar binnen. Volgens fontanier gebeurt het niet veel, dat de verloofden vóór de voltrekking des huwelijks elkander niet zien, zoo als men vrij algemeen zich verbeeldt. Slechts weinige dagen vóór de echtverbindtenis verbergen zich de vrouwen, en de mannen houden het voor welvoegelijk, zich te gedragen, als kenden zij dezelve niet. Maar zij weten zeer wel middel te vinden, om met elkander briefwisseling te houden, alvorens het huwelijk wordt gesloten. Liefdesonderhandelingen hebben daar evenzeer plaats, als bij ons. Zeker aanzienlijk man - want hij kleedde zich geheel in het rood en was een openbaar schrijver - geraakte eens in twist met zijne vrouw, die zeer jong en bevallig was. Dit huiskrakeel liep zoo hoog, dat hij haar met zijne pistool
dreigde. Zij spoog hem in het aangezigt en wilde het huis uitloopen. Hij greep haar bij de haren, zij rukte zich los, vloog de deur uit, en vlugtte naar hare moeder. De arme schrijver was ontroostbaar, en bewees aan fontanier, voor wien hij zaken waarnam, de eer, dat hij dezen kwam raadplegen over het beste middel, om zijne vrouw weder te krijgen. Bij deze gelegenheid toonde de man een dik pak brieven, welke zij vóór hunne verbindtenis met elkander gewisseld hadden. Fontanier vernam dus, dat door de jonge lieden beloften en verzekeringen gedaan waren, even

{==599==} {>>pagina-aanduiding<<}
als zulks onder ons plaats heeft. Eene behuwdzuster des schrijvers bevestigde de daadzaak, waarvan zij zelve getuige was geweest. Ook zij had op denzelfden voet verkeering met haren man gehad, en alle hare vriendinnen hadden eveneens gedaan. Die niet schrijven konden, lieten het door anderen doen. - Zoo erlangde fontanier een afdoend bewijs, dat de menschheid overal dezelfde is. Weinige dagen vóór zijn vertrek ontweek een meisje van vijftien jaren, de dochter van een' der aanzienlijkste grooten des lands, het vaderlijk huis, omdat men haar tegen haren wil uithuwen wilde. Zij had eenen minnaar, en was op het punt van diens woning te bereiken, toen haar vader haar toevallig aantrof, naar huis terugvoerde, en, na de reden van hare vlugt vernomen te hebben, haar stokslagen liet geven. De minnaar werd in den kerker geworpen.
Iets dergelijks zou geene plaats kunnen hebben, indien de jonge lieden vóór het huwelijk elkander zoo vreemd bleven, als men beweert. Het is onnoodig, meer voorbeelden bij te brengen. Het gezegde bewijst genoeg, dat op dit punt de zeden in Turkije niet zoo geheel verschillen van de onzen. Doch vreemdelingen kunnen hierover niet naar eigene ondervinding oordeelen, dewijl het hun zoo goed als onmogelijk is, omgang met vrouwen te krijgen. Men beschouwt hen als eene zeer zonderlinge natie; hunne kleeding verwekt tegenzin en verachting, en bovendien weten zeer weinigen zich behoorlijk in de taal des lands uit te drukken.
Ook over de Gemeentebesturen deelt fontanier merkwaardige bijzonderheden mede. Men denke aan geene inrigtingen, zoo als er elders in Europa bestaan. Eene Gemeente, in den eigenlijken zin des woords, bestaat nergens in Turkije. De ambtenaren bevinden zich in eenen zonderlingen toestand. Is een Pacha streng, drijft hij het volk door onderdrukking en kwellingen tot oproerigheid, dringen de klagten over zijne onbillijke handelwijze in de hoofdstad door, zoo vindt de Porte daarin eene reden, om hem te bestraffen en geld van hem af te persen. Is daarentegen zijn bestuur zacht, dan beschuldigt hem de Porte, dat hare bevelen niet uitgevoerd worden, en hij moet weder betalen. Waagt hij het, zijn ontslag te nemen, zoo weet hij niet, waar hij zijn hoofd zal nederleggen. Men onderstelt in dit geval, dat hij groote schatten bezitten moet, en men ver-
{==600==} {>>pagina-aanduiding<<}
volgt hem op alle mogelijke wijze. - Ambtenaren van lageren rang bevinden zich in denzelfden moeijelijken toestand.
Fontanier leefde op eenen vrij vertrouwelijken voet met den Aga in zijne wijk, wiens vader een groot heer geweest was. Hij zelf reed in zijne jeugd nooit uit, dan omgeven door een talrijk gevolg. Doch nadat de Janitsaren vernietigd werden, vond hij zich genoodzaakt, afstand te doen van deze hoog aanzienlijke manieren. Hij ging derhalve door de straten, begeleid door een' enkelen bediende, die, met een wiel in de hand, even als zijn heer, wol spon of kousen breidde; dit is namelijk, met uitzondering van den Pacha, het gewone tijdverdrijf. Deze Aga vertelde aan fontanier dikwerf van zijne vroegere heerlijkheid en van zijne tegenwoordige bekrompene omstandigheden. Hij was een liefhebber van drinken, en woonde in de wijk der Christenen. Om zich nu ongestoord aan dit genot te kunnen overgeven, had hij in zijnen tuin eene kiosk (tent of koepel) laten bouwen; derwaarts begaf hij zich met zijne vrienden, en dronk met hen den wijn, welken hij, even als velen zijner geloofsgenooten, jaarlijks voor zijn gebruik liet koopen. Nu en dan, om eenige afwisseling in zijne vermaken te brengen, liet hij eenen Rajah zeggen, dat hij hem bezoeken en des avonds bij hem eten wilde. Dit beteekent dan, dat de Rajah zijne hoenders slagten en zijnen kelder voor hem openen moet; en de Christen mag nog van geluk spreken, zoo de Aga zich de eer, welke hij hem heeft aangedaan, niet laat betalen, en van hem de schatting vordert, welke men dich-parassi, dat is, geld, om de tanden te poetsen, noemt. De aanvoerders der Janitsaren betoonden zich niet altijd zoo matig in hunne eischen. Dikwerf waren zij geenszins tevreden met de dich-parassi, maar hielden ook hunnen ledigen zakdoek toe, en verlangden, dat men dien zoude vullen. Soms duidden zij eene dochter des huizes aan, welke hen bedienen moest; en wanneer de ouders hen
smeekten, om van hunne begeerte af te zien, moest er op nieuw geld verschaft worden.
Deze Aga was thans verpligt, de belastingschuldigen na te loopen, hen met geweld tot betaling te dwingen, of zelf voor hen te betalen. Ook werd hem opgelegd, rekruten te leveren, waardoor hij zich dikwijls vijandschap op den hals haalde. Thans durfde hij niet langer zoo veel drinken, en hij spijsde ook niet meer bij zijne onderhoori-
{==601==} {>>pagina-aanduiding<<}
gen, dan wanneer hij als gast genoodigd werd. De wachten van den Pacha lieten echter niet na, hem elken vrijdag een bezoek te geven, om het badgeld bij hem te heffen.
De Aga bezat eenige dorpen in de nabuurschap; maar hij zou zich wel gewacht hebben, derwaarts te gaan, zonder het verlof van den Pacha gevraagd en bekomen te hebben. Hem bleef dus, om kort te gaan, geen ander genot over, dan in het geheim van tijd tot tijd eene flesch wijn te drinken, of eenige versnapering te gebruiken, welke zijne moeder zich in de nabuurschap wist te verschaffen. - In zoodanige omstandigheden leefde een man, die voorheen onder de voornaamste personen in den lande werd gerekend. Ook gevoelde hij zich ten hoogste ongelukkig, en riep in tegenwoordigheid zijner vrienden wel eens uit: ‘Hoe leg ik het best aan, om van mijn ambt ontslagen te worden? Ja, ik wil naar den Pacha gaan, en hem zeggen, dat ik mijn Agaliek opgeve, al moest het mij ook den kop kosten!’ Had hij zulks ten uitvoer gebragt, het zou hem waarschijnlijk het hoofd gekost hebben; maar hij deed alleen des avonds die uitdrukkingen, wanneer hij rijkelijk gedronken had, en men zorgde er voor, dat hij in zoodanige oogenblikken niet naar zijne Excellentie ging.
Ook de kerkelijke personen onder de Christenen zijn blootgesteld aan menigvuldige verdrukkingen, weshalve de Bisschoppen naar begunstigers en beschermheeren onder de grooten des rijks moeten omzien. De R.K. Bisschoppen zijn weinig in getal, en worden door den Paus benoemd. Te Trebisonde was een Grieksch Aartsbisschop, een Armenisch Bisschop en een R.K. Priester. De Aartsbisschop was bediende bij zijnen voorganger geweest; de Bisschop, een goudsmid van zijn ambacht, had eerst in de kerk gezongen en vervolgens lezen en schrijven geleerd. Zijne gelaatstrekken waren zeer regelmatig en van ongemeene schoonheid; hij stond in groot aanzien bij de vrouwen, was de gezelligste man onder alle zijne landslieden, en roemde, den besten wijn en brandewijn in den ganschen omtrek te bereiden. Hij had veel kennissen onder de Europeanen; uit gesprekken met dezelve waren hem de namen van verscheidene wetenschappen in het geheugen gebleven, en zoo dikwerf hij van een' zijner schrijvers of onderbeambten sprak, liet hij niet na te zeggen: ‘De man verstaat rhetorica, chemie, mathesis en philosophie.’ Al dit weten

{==602==} {>>pagina-aanduiding<<}
bepaalde zich echter tot het opdreunen van eenige kerkgezangen naar de zonderlingste wijzen, met zoo valsche toonen, dat het zelfs de ongevoeligste ooren moest aandoen. Deze Bisschop liet zich, even als de Aartsbisschop, zijne Heiligheid noemen. Fontanier, die de meeste Armenische kerkvoogden en eene menigte Grieksche en Russische Priesters heeft leeren kennen, verzekert, dat hij onder hen weinigen heeft gevonden, welke de Grieksche Geestelijkheid van Trebisonde in geleerdheid overtroffen. De R.K. Priester in deze stad was op verre na niet zoo wel onderwezen, als zijne ambtgenooten in Europa. Intusschen onderscheidde hij zich door eene, in dit land der onkunde zeldzame, bescheidenheid, werd voor een grondig kenner van zijne moedertaal gehouden, en was ook niet onbedreven in de kerkelijke geschiedenis.
De Christenen in Trebisonde, die sedert eeuwen onder de Turken leven, hebben hunne gewoonten aangenomen, en onderscheiden zich alleen door hun geloof. In gewone tijden worden zij tamelijk wel behandeld, daar ieder zijnen begunstiger of beschermheer onder de aanzienlijke Turken heeft. Zij moeten eene bepaalde som als belasting opbrengen, en bovendien worden zij ieder jaar onderworpen aan geldafpersingen, onder voorwendsel, dat zij gedwongen moeten worden, eene nederige met hunnen geringen toestand als Rajahs overeenkomende, kleeding aan te nemen. Verder laat men hen in rust, behalve dat men hun soms eenige stokslagen toedeelt en hun vermogen tracht uit te vorschen, ten einde hen daarnaar op schatting te stellen. Evenwel hebben de Christenen het in dit opzigt niet erger, dan vele Mahomedanen. Zij zijn er op afgeleerd, om alle gelegenheden te vermijden, waardoor zij zich zouden blootgeven. Sommigen althans verstaan meesterlijk de kunst, om hunne rijkdommen onder den schijn van diepe armoede te verbergen. Maar sedert de jongste hervormingen in den Staat worden zij door de Pacha's ontzien, dewijl zij zich door tusschenkomst van hunne Patriarchen tot de hooge Porte kunnen wenden; daarentegen doet het hun groot nadeel, dat de Moslim heden ten dage genoodzaakt zijn, door arbeid hun brood te verdienen. Vroeger bleven de grooten van eenig aanzien altijd ledig, en wisten steeds middel te vinden, om door afpersing zoo veel gelds te verkrijgen, als zij tot vervulling van hunne niet geringe behoeften noodig hadden. De

{==603==} {>>pagina-aanduiding<<}
handel was bij uitsluiting in handen der Christenen, welke zich daardoor menigmaal een aanzienlijk vermogen verwierven. Doch thans houden de groote heeren zelve zich bezig met koopmanschap. Alle ambtenaren, van den Pacha af, behooren tot eene of andere handelmaatschappij. Zij zijn niet minder hebzuchtig, ook niet minder slim, dan de Christenen, en, daar zij beter beschermd worden, komen zij hen vóór bij menige onderneming.
De mannelijke Rajah's vermijden alle kleederpracht. Gewoonlijk dragen zij hunne buisjes zoo langen tijd, dat dezelve hun als lompen om het lijf hangen. Een lang gewaad wordt reeds voor te groote weelde gehouden. Maar de Christen-vrouwen gaan gekleed als de Turksche, van welke zij zich alleen door den vorm van het hoofdhaar onderscheiden; zij vlechten namelijk al haar haar op de kruin zamen, terwijl de Turkinnen dit slechts met een gedeelte doen en het overige vrij om hals en boezem laten nederhangen. Beiden besteden zij veel vlijt aan handen en voeten, welke zij met hennah rood verwen. Zij dekken het hoofd met een rood kapje, waarom een doek gewonden is. Borst en voorhoofd worden met sequinen versierd, en in het haar steken amuleten, talismans en kostbaarheden van goud, zilver of glas; de gewrichten der handen zijn met gespen of armbanden versierd. Op feestdagen gebruiken zij mantels van zeer levendige kleuren, die meer- of minder met goud gestikt zijn. Meermalen nemen de predikers de kleederpracht der vrouwen tot onderwerp hij hunne toespraak tot de gemeente, en de Turksche overheden zien op die weelde, om daarnaar het vermogen der mannen te schatten. Maar dat kwaad heeft te diepe wortelen geschoten, om het te kunnen afschaffen. De pronkzucht der vrouwen gaat zoo verre, dat zij, om in gezelschap te verschijnen, het haar ontbrekende voor veel geld huren. Niets intusschen is belagchelijker, dan in die zwarte, onreine, vervallen huizen de van goud en edelgesteenten blinkende vrouwen op morsige tapijten, waar zoo veel walgelijks voor het gezigt is, hare huiselijke bezigheden te zien verrigten.
Dupré, een voorganger van fontanier, had eene vrouw uit Trebisonde gehuwd en een' fraaijen tuin aangelegd, welke veel door vrouwen werd bezocht. Hieraan had fontanier het te danken, dat hij er verscheidene te zien kreeg. Hij meent opgemerkt te hebben, dat de Christen-vrouwen

{==604==} {>>pagina-aanduiding<<}
zoo wel, als de Turksche, enkel uit hoffelijkheid zich het aangezigt dekken. Hoe meer ontzag zij voor de personen hebben, in wier tegenwoordigheid zij verschijnen, des te zorgvuldiger verbergen zij hare gelaatstrekken. Ontmoet men haar op straat, zoo wenden zij het hoofd af; staan zij bij den ingang van haar huis, zoo slaan zij de deur toe, als er een man voorbijgaat. Doch dit alles geschiedt enkel uit zeker begrip van welvoegelijkheid en uit ontzag voor het publiek. Bevinden zij zich in kleineren kring, vooral in tegenwoordigheid harer mannen, dan zijn zij niet zoo terughoudend, en leggen gaarne den sluijer af, die geheel haar gelaat bedekt. Daarom kennen de bewoners der gansche stad elkander onderling, ofschoon het tot den goeden toon bij de mannen behoort, dat zij geene andere vrouwen schijnen te kennen, dan hunne aanverwanten. Fontanier had meermalen gelegenheid, aan eenige vrouwen, wier mannen afwezig waren, eene dienst of beleefdheid te bewijzen; zij schroomden niet, daarvoor hem persoonlijk dank te betuigen; zij gebruikten slechts deze voorzorg, dat zij niet alleen verschenen. Zijne bedienden kenden haar gevolg, en onderhielden zich vrijelijk met haar. Bij het eerste bezoek bleven zij gesluijerd; later legden zij den sluijer af, zonder dat men zulks verzocht. Dit geschiedde in de onderstelling, dat hare mannen niets daarvan wisten; het zou dus onbeleefd geweest zijn, eenige melding van hen te maken.

Eene conscriptie-geschiedenis.

(Vervolg en slot van bl. 565.)

Toen louise op zekeren ochtend eenig borduurwerk te huis bragt, vernam zij tot haren schrik, dat Mevrouw de la riviere in de volgende week naar Parijs dacht te vertrekken, om er het overige van den winter door te brengen. Op deze tijding ontzonk haar de moed geheel, en iets scheen haar toe te sluisteren, dat haar nog zwaardere beproevingen, dan zij reeds had doorgestaan, wachtende waren. Langzaam was zij bezig huiswaarts te keeren, zonder de tranen, die haar uit de oogen vloeiden, te kunnen bedwingen, toen, bij het omdraaijen aan den hoek eener straat, een haar te gemoet komende kabriolet plotseling stilhield,

{==605==} {>>pagina-aanduiding<<}
en de Heer de la rivière daaruit sprong, die haar bij de hand vatte, en met den toon van opregte deelneming vroeg, wat haar deerde. Toen zij hem dit gezegd had, zeide hij: ‘Welnu, ik ga niet naar Parijs, en gij, louise, moet mij veroorloven, uw vriend te zijn.’ Hij zag haar aan, alsof hij een antwoord verwachtte; maar louise had geen vermoeden van zijne bedoeling. Iets in zijn gedrag stiet haar steeds tegen de borst; doch zij was te rein van gemoed, dan dat zij daarin eenige poging, om door geveinsde vriendelijkheid in haar hart te sluipen, vermoed zou hebben. Zij zocht ondertusschen elders werk, maar kon het niet vinden.
Het weder, dat tot nog toe, voor het jaargetijde, uiterst zacht geweest was, veranderde eensklaps - er viel eene strenge vorst in. De arme oude jeanneton ondervond een' zwaren aanval van rheumatismus, die haar het bed deed houden; en louise bevond zich nu, op eene vreemde plaats, zonder vrienden of werk, zonder eenig middel, om zichzelve, haar kind en de vriendin, aan welke zij haar leven te danken had, te onderhouden, dan eenige weinige francs, het overschot van het door haar verdiende geld. Om haar verdriet te voltooijen, had zij niets van datgene bereikt, waarvoor zij zich aan zoo vele gevaren had blootgesteld: zij had niemand van de armee gesproken; geen letter schrift van haren man had haar bereikt. Hoe dikwerf ook de arme vrouw zich nederzette en haar geld overtelde, als of deszelfs waarde zich daardoor kon verdubbelen, zoo verminderde het daarom niet minder snel. Weldra kwam het zoo verre, dat zij zich haar eigen voedsel onttrok, opdat slechts haar kind en hare vriendin geene vermindering van het noodige mogten lijden.
Met elken dag werd zij magerder en bleeker. Hierover bekreunde zij zich echter niet. Hoe lang nog zal ik in staat zijn, mijn kind brood te geven? Dit was de gedachte, die onophoudelijk voor haren geest zweefde, en het geval, waarvoor zij vreesde, was thans zoo goed als daar; want zij had nog slechts één' franc, haren laatsten, over! En wat moest er van haar worden, wanneer ook deze was uitgegeven?
Met onbeschrijfelijken zielsangst had zij dien toestand overpeinsd; in de stilte van den nacht had hare koortsachtig gespannene verbeeldingskracht, de folterendste schriktooneelen opgeroepen; zij zag haar kind bleek en uitgeteerd, hoorde

{==606==} {>>pagina-aanduiding<<}
het om voedsel kermen, en zij had niets, wat zij het geven kon; dan weder stond haar man gekwetst en bloedend voor haar, en verweet haar, dat zij onberaden haar dorp verlaten had, waar men haar en haar kind toch niet van honger zou hebben laten sterven. Uitgeput en onverkwikt stond zij op, en verliet het huis, om spijs en ook een brood te koopen, het laatste, of althans een der laatste, welke zij koopen kon! Eens of tweemaal was de gedachte in haar opgekomen, den Heer de la rivière te verzoeken, haar hier of daar in het huis van een' zijner vrienden aan te bevelen; maar een magtig, ofschoon haarzelve onverklaarbaar gevoel had haar steeds, zelfs in het nijpendste gebrek, teruggehouden dit te doen. Terwijl zij langzaam van de markt naar huis keerde, en alles, wat zij op de wereld bezat, nu nog slechts in een paar sous bestond, ontmoette zij hem. Hij zag haar ernstig aan, en vroeg, of zij nog op dezelfde plaats woonde. Zij antwoordde van ja. ‘Gij ziet er niet goed uit,’ vervolgde hij; ‘ik zal u komen bezoeken en met u over uwen toestand te rade gaan.’ Opgebeurd door de hoop, dat hij haar van nut zou kunnen zijn, en misschien haar uit hare tegenwoordige ellende redden, belette de ontroering bijna de arme vrouw hem te danken; maar de tranen, die in groote droppels over hare bleeke wangen biggelden, getuigden, hoe erkentelijk zij was; hij echter wendde zich plotseling af, nog alleenlijk zeggende: ‘Heden morgen zal ik bij u aankomen.’ Louise ging naar huis met een gevoel van blijde verwachting, gelijk zij in lange niet ondervonden had, en verwachtte, aan de zijde van haar kind, zijne komst.
Wij onthouden ons, het tooneel te schilderen, hetwelk volgde, toen nu de verleider werkelijk gekomen was, en voorslagen deed, die eindelijk der jammerlijk teleurgestelde louise de oogen omtrent deszelfs oogmerken ten volle openden. Reeds meer dan eens had zij zijne gedurig grooter wordende aanbiedingen met verontwaardiging afgewezen. Nogmaals hield hij haar het schitterende goud voor, en met eene even kalme en onbewogen stem, alsof hij van de onverschilligste dingen sprak, ging hij voort: ‘Ik herhaal het, hier zijn tweeduizend francs, een geheel vermogen voor lieden van uwen stand. Gij kunt daarmede eenen plaatsvervanger voor uwen man koopen, en al aanstonds het lot van u en uw kind verzachten. Ik zal er voor zorgen, dat hij geen opzien maakt over de middelen, waardoor gij hem dit geluk

{==607==} {>>pagina-aanduiding<<}
bezorgd hebt. Van den anderen kant, bedenk wèl de gevolgen uwer weigering! Gij erkent, dat gij nog slechts weinige stuivers in uw bezit hebt. Gij hebt u bijna doodgehongerd, om slechts voedsel aan uw kind te verschaffen. Binnen weinige dagen zal het u niets meer baten, dat gij u opgeofferd hebt; uw laatste sou is dan uitgegeven; uw kind sterft voor uwe oogen van honger, en gij kunt u dan met zelfverwijt herinneren, hoe het in uwe magt gestaan heeft, het te redden, en hoe gij geweigerd hebt, het te doen.’
Louise viel den meêdoogenlooze niet in de rede. In de eerste bttterheid van hare smart barstte zij in tranen uit, en schreide, zoo als iemand schreijen mag, die, van lijden uitgeput, zijne laatste hoop ziet verdwijnen. Na eene korte poos droogden hare tranen, en zij zat als onbewust van hetgeen rondom haar gebeurde. Haar beweginglooze toestand werd slechts nu en dan door een' zucht afgebroken. Uiterlijk scheen zij bedaard; doch wie kent de beangstigende gedachten, welke haar brein doorwoelden en koken deden, terwijl haar hart koud en treurig was als de dood? Al hare uitzigten zagen zich bedrogen. Acht maanden was het nu geleden, dat zij haren man geschreven had, en nog geen letter had zij van hem ontvangen. Mogelijk was het, dat haar brief hem nimmer bereikt had. Dit was eene nederslaande gedachte; maar nog meer sloeg haar, in die onderstelling, het denkbeeld ter neder, dat hij, van hare plaatsverandering onkundig, naar Berny aan haar geschreven had, en dat daar thans een brief van hem voor haar lag. De mogelijkheid van dat geval dreef haar bijna tot krankzinnigheid, en zij verwenschte het ongeduld, hetwelk haar naar Straatsburg gedreven had. Op het oogenblik zelf wilde zij den terugweg ondernemen, om den vurig verlangden schat te gaan in bezit nemen. Zij stond op, en nam haar kind op den arm, als om zonder verwijl haar oogmerk uit te voeren; maar, helaas! ook terstond zag zij het onuitvoerlijke daarvan in. Het kleine meisje was bijna een jaar ouder, dan toen zij de reis herwaarts gedaan had; terwijl zij zelve daarentegen, destijds volkomen gezond, thans van kommer en gebrek geheel krachteloos was. Juist op het oogenblik, toen deze treurige overtuiging zich aan haar opdrong, werd het haar, alsof zijne welberekende woorden eene onmiddelbare boodschap van den boozen vijand waren, die haar in het oor klonk: ‘Gij zult uw kind voor uwe oogen van hon-
{==608==} {>>pagina-aanduiding<<}
ger zien sterven, en u dan met
zelfverwijt herinneren, hoe het in uwe magt gestaan heeft, het te redden, en hoe gij het niet hebt willen doen.’ De angst van haar brekend hart maakte zich in een' tranenvloed lucht, en, aan het voeteneind van het bedje harer dochter nederknielende en haar hoofdje met beide armen omvattende, drukte zij het wild aan haren boezem. ‘O God!’ riep zij, ‘wees gij mij dan een vriend; geef mijn arm kind voedsel, maar redt hare moeder voor onteering!’ Kalmer en met minder wanhoop stond zij op, want haar gebed was rein en opregt geweest. Tot den verzoeker gekeerd, zeide zij: ‘Ik bezit nog eene kleinigheid, en, eer ook deze verteerd is, zal Hij die de genen niet verlaat, die op Hem vertrouwen, mij eerlijke middelen van bestaan verschaft hebben.’ De la rivière zag haar aan, gelijk hij misschien de vertooningen van eenen geestenbezweerder zou hebben bijgewoond, met een oog van argwaan hem bespiedende, om een' kunstgreep te ontdekken, en vreezende geloof te schenken aan hetgeen hij zag, opdat niet misschien, hetgeen zijne verbazing en bewondering gewekt had, mogt blijken slechts een gemeen bedrog geweest te zijn. Wij hebben slechts weinig van louise's schoonheid gesproken; maar schoon was zij, en thans, nu zij in den vollen luister van zielsverheffing en godsvrucht daar stond, zou een beeldhouwer haar tot model hebben kunnen kiezen, om het ideaal der deugd te verzinnelijken.
‘Goed dan,’ sprak hij eindelijk, ‘ga uw' eigen' weg; maar vergeet niet, dat ik nog altijd bereid blijf, u op zekere voorwaarden te helpen. Ik zal het geld hier laten. Wanneer uwe tegenwoordige hoop u bedriegt en gij in mijnen wensch wilt stemmen, zoo behoort het u, - gebruik het zonder schroom; doch hoor ik verder niets van u, zoo zal ik daaruit besluiten, dat het onaangeroerd gebleven is, en het binnen veertien dagen komen terughalen.’
‘Om des hemels wil, zoo waar gij op barmhartigheid hoopt, bewijst ze mij en laat het geld niet hier!’ En de toon harer stem verried de angst welke zij leed.
‘O, leid mij in geene te zware verzoeking!’ voer zij voort. ‘Op mijne knieën bezweer ik u, neem het geld wedermede, en laat mij over aan mijne armoede en aan de hoede van God! Wie kan voor zichzelve instaan, wanneer een wezen, dat ons dierbaarder is dan ons leven, spijs van ons verlangt, en het loon der misdaad voor ons ligt? Neem het mede - wan-
{==609==} {>>pagina-aanduiding<<}
neer gij weet, wat barmhartigheîd is, neem het mede!’ Smekend sloeg zij het oog op. Hij was weg, en op de tafel lag de beurs met goud; haar kind zat nevens haar, bleek en door het ongewone tooneel verschrikt; zij was alleen met hare ellende en met de verzoeking.
Tien dagen waren sedert het bezoek van den verleider voorbijgegaan. Het laatste stuk, dat zij verkoopen kon, was verkocht, en de daarvoor verschafte levensmiddelen waren opgeteerd. Sedert vierentwintig uren had het kind geen voedsel genuttigd. De ongelukkige moeder zat naast het bed, waarop het van krachteloosheid ingesluimerd was - eene sluimering, ach! hoe geheel anders dan die der gezondheid! Van tijd tot tijd ontslipte een zachte klaagtoon aan hare lipjes, en telken male, als die toon het oor der moeder trof, scheen ook een pijnlijk gevoel haar door het hart te snijden, hetgeen zij dan met de hand drukte, alsof zij deszelfs kloppen stillen wilde. Zij was bleek als marmer; zelfs geen spoor van tranen was op hare wangen zigtbaar. Na eenigen tijd scheen de slaap van het kind stiller te worden, en weldra werd deszelfs ademtogt onhoorbaar. Plotseling rees louise, die geen oog geloken had, op, boog zich een oogenblik over het bed, riep onder zenuwachtig snikken: ‘God der genade, neem ook mij tot u!’ en wierp zich dan nevens het kind neder.
Ook deze droevige hoop bedroog haar; het kind was niet dood, gelijk zij meende; het sloeg hare matte oogjes op, strekte haar handje uit, en stamelde met zwakke stem: ‘Brood, moederlief!’ Een angstkreet ontvoer de arme vrouw; zij sprong op van de plaats, waar zij gedacht had het eind van haar lijden te vinden, drukte de hand op haar gloeijend voorhoofd, en was eenige oogenblikken lang ter prooije aan folteringen, die geheel haar binnenste doorwoelden. Langzaam zonk de hand van voor haar aangezigt; ondanks hare schoonheid zou men het niet zonder ijzing hebben kunnen aanschouwen; groote zweetdroppels stonden haar op het bleeke voorhoofd, hare lippen hadden alle klenr verloren, terwijl haar oog zich meer dan natuurlijk scheen te verwijden. Zij nam haar kind in de armen, kuste het met eene drift, die bijna aan krankzinnigheid scheen te grenzen, en sprak met de stem der wanhoop: ‘Ik zal het behouden.’ Zij stond op, maar haar tred wankelde - om niet te vallen, moest zij zich aan den muur vasthouden - nogtans bercikte

{==610==} {>>pagina-aanduiding<<}
zij de kast, waarin zij het geld verborgen had, ten einde het niet onder haar oog te hebben, opende de beurs, nam er een goudstuk uit, en verliet hare woning.
Weder zat louise naast haar kind; maar ditmaal smeekte het haar niet vruchteloos om brood. Voedsel van de beste soort en in overvloed was voorhanden. Met welk een' wellust sloeg zij niet haar kind gade, toen zij het smakelijk zag eten, en bemerkte, dat het door haar lange vasten nog niet beduidend geleden had! Ook de arme vrouw, die door ouderdom en lijden geheel hulpeloos geworden was, werd niet vergeten; en terwijl deze beide uiterste perken des levens de behoeften van hetzelve bevredigden, zonder den vreeselijken prijs te kennen, tot welken hun dit gegund was, zet louise zich neder en schreef de volgende regels: ‘Uwe vreeselijke woorden zijn vervuld geworden: ik heb mijn kind versmachtend, van honger stervend voor mij gezien. Het vorderde brood van mij; ik kon er het geen meer geven, - toen heb ik spijs gekocht van uw geld. Ik smeekte om den dood, maar hij wilde niet komen, en zoo heb ik mij dan zelve verkocht om voedsel voor mijn kind.’
De nacht was koud en akelig; de regen sloeg tegen de vensters; met treurig gehuil vlogen windvlagen door de lucht; een armelijk eindje kaars diende, om het uiterste gebrek, dat in de hut heerschte, zigtbaar te maken; geen vuur brandde op den vreugdeloozen haard, bij welken louise, met haar oog op haar slapend kind gevestigd, gezeten was. Inderdaad scheen het, alsof alles, wat nog leven in haar had, zich in het aanschouwen van haar kind had zamengetrokken. Een rijtuig hield stil, en men vernam een zacht geklop aan de deur. Louise beefde heftig, doch stond op en liet den man binnen, die zulk een helsch voordeel uit hare armoede kwam trekken. Zelfs hij, de barbaar, beefde bijna terug, toen hij haar zag; zij was zoo bleek, zoo bijna als niet meer tot de levenden behoorende, en hare hand had, toen hij die in de zijne nam, volkomen de koude van den dood.
‘Waarom, louise, hebt gij u in dezen toestand gebragt?’ zeide hij. ‘Doch kom van hier - hier is het geene plaats, om langer te vertoeven. Ik bemin u, en wil u al uwe ellende doen vergeten.’
Zij bood geenen wederstand, - zij hield zich geheel lijdelijk, als een kind, in zijne handen; alleenlijk gaf zij hem

{==611==} {>>pagina-aanduiding<<}
een' brief aan de kamenier zijner moeder, die haar, tijdens zij dat huis nog bezocht, zoo veel vriendelijkheid bewezen had, en verzocht hem, dien onverwijld te willen doen bezorgen. ‘Dit geschrift bevat niets anders,’ zeide zij, ‘dan het verzoek, dat zij herwaarts kome en tot mijn' terugkeer bij mijn kind blijve, of, zoo ik niet mogt wederkeeren, hetzelve tot moeder en jeanneton tot vriendin verstrekke.’
Terwijl zij dit zeide, was hare stem vast en duidelijk, maar zoo zacht, zoo droefklinkend, als de toonen eener doodklok, welke de wind op eenen zomeravond uit de verte in ons oor draagt.
‘Gij zult naar deze plaats des ongeluks nimmer wederkeeren, maar voor de oude vrouw zal gezorgd en uw kind bij u gebragt worden.’
Zij antwoordde niets; zij keerde zich niet eenmaal om, om naar het bed te zien, waarop het hulpelooze schepseltje lag, voor hetwelk zij zich opofferde; alleen vouwde zij een oogenblik lang de handen, als tot een vurig gebed, en liet zich vervolgens door hem naar het rijtuig voeren. Dit bragt hen aan de woning van den Markies. Toen hij uit hetzelve trad, zag zij, hoe hij haren brief aan een' bediende gaf, met bevel om dien terstond te bezorgen; bij het vernemen van dit bevel zuchtte zij uit het diepst harer borst, als werd haar een pak van het hart geligt. Hij geleidde haar in een welverwarmd vertrek, waar eene met alwat den eetlust prikkelen kan bezette tafel aangeregt stond. Aan den eenen kant zag men eene half openstaande porte-brisée, die naar eene slaapkamer leidde. Op dit gezigt sidderde de ongelukkige vrouw geweldig, en moest zich aan eenen stoel vasthouden, om niet op den grond te zijgen. Hij noopte haar te eten; doch bij het gezigt der voor haar staande lekkernijen gevoelde zij zich onwel, en vroeg slechts, met dezelfde bedaarde, toonlooze stem, waarmede zij te voren gesproken had, om een glas water, greep het met vaste hand, en keerde hem den rug toe. Langer was het den Markies niet mogelijk, eenen uitroep van verbazing en bewondering te bedwingen. Hij had haar scherp gadegeslagen, was in een oogenblik naast haar, greep een papier, hetwelk zij had laten vallen, en rukte haar het nog volle glas van voor de lippen weg. De ongelukkige had het water vergiftigd!
‘Houd op!’ riep hij; ‘maak mij niet tot een' moordenaar! O louise, zie mij aan! Ik, die voor niets hoege-
{==612==} {>>pagina-aanduiding<<}
naamd, op aarde noch in den hemel, mijne knie gebogen heb, kniel voor u, en smeek: schenk mij vergiffenis! Neen, voor het grootste koningrijk der wereld zou ik zoo rein een wezen, als u, niet willen bezoedelen! Tot heden toe hield ik vroomheid en deugd voor verdichtsels. O, hoe laag handelde ik, dat ik zulke bewijzen van vrouwelijke grootheid verlangde! Doch, vergeef het mij, louise; thans ben ik het, die om erbarmen smeeken moet, en van eenen engel, gelijk gij zijt, gevoel ik, dat, hoe zwaar de beproeving ook was, waarop ik u stelde, ik niet vruchteloos tot u smeeken zal. Haat mij niet, om mijner wreedheid wille; maar beproef het, mij als eenen broeder te beschouwen, als iemand, wiens grootste geluk het zijn zal, het uwe te bevorderen.’
Louise zag hem aan, terwijl hij zoo voor hare voeten knielde; haar blik was verwilderd, en met de handen streek zij over de oogen, alsof zij alles voor eenen droom hield. Maar de stem der waarheid kan niet miskend worden; en toen zij zich eindelijk van de opregtheid zijner woorden overtuigd had, was de wisseling harer aandoeningen te sterk voor haar uitgeputte ligchaam - zij barstte in een wild geschater uit, en viel bewusteloos op den grond.
Vele dagen lag zij op het ziekbed en zweefde tusschen leven en dood, en toen eindelijk haar jeugdig en sterk gestel de ziekte overwon en haar bewustzijn terugkeerde, duurde het nog lang, eer men haar overtuigen kon, dat alles, wat zij zag, geen bedriegelijke droom was, die verdwijnen en haar even troosteloos zou laten, als zij vroeger geweest was. Zij lag in een gemakkelijk bed, in een vrolijk en netgemeubeld vertrek. Haar kind, een toonbeeld van gezondheid en genoegen, zat op den grond te spelen; terwijl jeanneton, goed gekleed, in eenen leunstoel naast een helder brandend vuur zat. Een vriendelijk lagchend jong meisje stond naast het bed, en gaf haar een' drank in, die haar met een nieuw leven scheen te vervullen. Evenwel eerst twee dagen later veroorloofde de dokter haar, eenen brief aan te nemen, dien hare jonge oppaster haar reeds terstond had willen overhandigen. Hij was van den Markies de la rivière en behelsde het volgende: ‘Ik wil, edele louise, geen woord van vergoeding spreken; nimmer kan ik u het lijden vergoeden, hetwelk gij door mij geleden hebt; maar veroorloof mij ten minste, u te bewijzen, hoe volgaarne ik vergoeding schenken wil, zoo ver die in mijne magt staat. De woning, waarin

{==613==} {>>pagina-aanduiding<<}
gij zijt, benevens het daartoe behoorende land, is aan uwen man vermaakt, gelijk ook een jaargeld van duizend francs. Ik heb een' plaatsvervanger voor hem gevonden, en binnen weinige dagen zal hij bij u zijn. Ook heb ik invloed genoeg, om te verhinderen, dat hij niet andermaal tot de dienst opgeroepen worde. Laat mij vergeving geworden; innig smeek ik er u om, en doe mij ook spoedig weten, dat gij hersteld zijt. Bedenk, dat ik tot zoo lang in de onzekerheid blijf, of ik een moordenaar geworden ben, of niet! Bid God, dat gij genezen moogt, en dat aldus de schuld van mij voorbijga, de levensvernieler dergene geworden te zijn, die de beschermengel mijner ziel geweest is!’
Welk eene heldenkracht ligt er niet in hoop en vreugde! Als een zomerregen verkwikken zij het hart. Hoeveel heerlijks en bekoorlijks ontspruit niet onder zulk eenen invloed, daar, waar te voren alles dor en verschroeid was! Slechts een jaar na de hierboven medegedeelde voorvallen zag de schrijver van dit verhaal louise. Het was op een' schoonen avond in het laatste gedeelte der maand Augustus. De woning stond midden in korenvelden, waarop de schoven in digte menigte prijkten. Onder een prieel van jasmijn en kamperfoelie, hetwelk den ingang tot de huisdeur overschaduwde, zat de oude jeanneton en paste, met bijna kinderachtige blijdschap, het kleine meisje op, dat een kransje van veldbloemen vlocht. Paul was bezig, een bloembed in orde te brengen voor zijne schoone vrouw, die als levend bewijs, dat de deugd ook hier haar loon vindt, aan zijne zijde stond, met eenig werk bezig, dat zij in de hand hield. Reeds eenigen tijd was ik met hen in gesprek geweest, toen ik de aanmerking niet langer weêrhouden kon, hoe uitmuntend fraai het borduurwerk was, waaraan zij arbeidde, en ik vroeg, voor wien het bestemd was. ‘Het is,’ antwoordde zij, ‘een kleedje voor het eerste kind van den Markies de la rivière.’

Gedachten en opmerkingen van Malesherbes.

Christiaan willem de lamoignon malesherbes werd den 6 December 1721 te Parijs geboren. In zijne jeugd verwierf hij zich die menigvuldige kundigheden, welke hij naderhaud, in eene met werkzaamheden overhoopte loopbaan,

{==614==} {>>pagina-aanduiding<<}
aan den dag gelegd heeft. Zijn vader, aanvankelijk Advocaat-generaal, daarna eerste President van het Cour des Aides, eindelijk Kanselier van Frankrijk, een deugdzaam en uiterst ijverig man, die in geenen deele de meening koesterde, dat voorname geboorte bij gewigtige staatsambten eigene verdiensten vervangen kan, deed hem slechts als substituut van den Procureur-generaal aanstellen. Doch de onbeduidendheid van dezen post belette malesherbes niet, zich bij elke gelegenheid, waarin het algemeene welzijn betrokken was, met roem te onderscheiden.
In zijn vierentwintigste jaar werd hij Parlementsraad, en vijf jaren daarna, in 1749, kreeg hij regt van overleving op de plaats van zijnen vader, als eersten President bij het Cour des Aides. Op den 14 December 1760 volgde hij hem daarin op.
Hier toonde hij die edele onverzettelijkheid, welke sedert eene lange reeks van jaren het kenmerk der lamoignons geweest was. Een ambt, in hetwelk zich anderen vergenoegd hadden met het welzijn van enkelen te behartigen, werd voor hem een werkkring ten dienste van het algemeene nut. Op zijnen regterstoel ontmaskerde hij de verborgene roofzucht der financiers, trad als aanklager tegen de staatzucht van eervergetene Ministers op, wees de gewelddadige aanmatigingen der willekeur terug, deed aan eenen oudgeworden Koning, die door zijne vadzigheid vrijen teugel aan de dwingelandij vierde, gepaste vertoogen, en vorderde teruggave van de regten des volks.
Met welk eene veerkracht hij zich tegen misbruiken verzette, en hoe rondborstig hij het volk durfde beschermen, kan de navolgende taal bewijzen, toen hij protest inleverde tegen eene verhoogde belasting, welke de Ministers wilden invoeren. Hij schreef aan den Koning:
‘Het is geen tijd meer, Sire, u de bedenkingen uwer geregtshoven te onthouden, welke men gepoogd heeft te ontduiken. Deze voorstellingen zijn het eenige overschot der vrijheid, vroeger door het volk bezeten, om zich bij deszelfs beheerschers te doen hooren, wanneer er van nieuwe belastingen sprake was. Ook dit overblijfsel wordt thans als een lastige dwang beschouwd, van welken men zich moet en wil ontslaan; en bij dit voornemen onderzoekt men niet, op welk eene wijs de op te leggen lasten voor een volk het ligtst te dragen worden; men overpeinst alleen,

{==615==} {>>pagina-aanduiding<<}
hoe men de registrering dier belastingen kan ontduiken. Men wil de vertoogen uwer geregtshoven vermijden; men heeft ook alle reden om dezelve te vreezen, daar zij de ellende van een uitgezogen volk, hetwelk meêdoogenloos aan de hebzucht der financiers ter prooije gegeven wordt, aan den dag zouden brengen. Niemand kan zeggen, dat eene eenige financiéle operatie, op welke wijs ook, aan het volk tot verligting strekt, daar men zich alleen met de behoeften van het oogenblik bezig houdt; daar men alle bedenkelijke kunstgrepen aanwendt, om voormalige heffingen weder in gebruik te brengen, even alsof de ontdekking van eene verouderde en vergetene belasting voor uwe Majesteit eene verovering ware; daar men, midden in vredestijd, de opbrengsten vermeerdert, en desniettemin de schulden van den Staat nog blijven aangroeijen.’
Bij deze gelegenheid beperkte malesherbes zich slechts, den Koning met onversaagde vrijmoedigheid zijne meening te verklaren; maar tijdens de voorvallen te Varennes, toen men zijner voorstellingen geen gehoor gegeven had, ontzag hij zich niet, aan de magtigste gunstelingen openlijk zijne verachting te toonen, hetgeen veel gevaarlijker en daarom ook des te moediger was. Hij moest de brieven van genade, die door slinksche wegen tegen alle regt verkregen waren, doen registreren. Toen sprak hij van zijnen regterstoel de beschuldigden, die voor hem stonden, in tegenwoordigheid van vele getuigen, dus aan: ‘De Koning verleent ulieden genade; het geregtshof heeft dezelve geregistreerd. Verwijdert u! De straf is u kwijtgescholden, maar de misdaad kleeft u onuitwischbaar aan.’ De beschuldigden waren allen beschermelingen der Ministers.
Zoo veel kracht van karakter moest noodwendig, onder eene zoo diep vervallene regering als die van lodewijk den XV, gevreesd, maar ook gestraft worden. Hij verloor, tevens met al de overige leden van het geregtshof, zijn ambt, en werd daarenboven nog verbannen.
Thans wijdde malesherbes zich in zijne afzondering uitsluitend aan de wetenschappen, en vond daarin eene onuitputtelijke-bron van troost en opgeruimdheid.
Toen lodewijk de XVI aan de regering kwam, werd de verbanning van malesherbes opgeheven. Hij keerde in zijn vaderland terug, en nam deze gelegenheid te baat, om nutte waarheden te verkondigen, even alsof hij de treurige gevol-
{==616==} {>>pagina-aanduiding<<}
gen daarvan nog nimmer ondervonden had. Het lag echter in zijn karakter, om bij zijne handelingen nimmer zijn persoonlijk voordeel in aanmerking te nemen. Wanneer hij van de regtmatigheid eener onderneming overtuigd was, hield hij het voor misdaad, dezelve na te laten, en dacht nimmer aan het daarmede verbonden gevaar.
Hierdoor trok hij de oplettendheid van lodewijk den XVI tot zich. De Koning benoemde hem op den 12 Julij 1775 tot eersten President van het Cour des Aides, en nog in die zelfde maand werd hij Minister en Staatssecretaris in het departement van Parijs. In den beginne weifelde hij, of hij weder in het ambtsleven treden wilde; maar de gedachte, dat hij in hetzelve meer nuts kon doen dan in zijne afzondering, ruimde alle bedenkingen uit den weg. Hij dacht, even als montausier: ‘Ik ga aan het hof, maar ik zal er de waarheid zeggen.’ En hij hield woord.
Hij werd hierop van zijnen Presidentspost ontbonden, om als Staatsminister zich geheel aan dat gewigtig ambt te kunnen toewijden. Zijne eerste verrigting was, de gevangenissen te onderzoeken, en hij begon met de Bastille. Onder al de gevangenen vond hij er slechts twee, die zulk een lot niet verdiend hadden. Hij zelf moest zich verwonderen, dat de lettres de cachet niet meer misbruikt waren. Beide deze gevangenen kregen hunne vrijheid terug, en ten gevolge zijner bevelen werden ook de overigen menschelijker behandeld, en hun lot voor hen dragelijker gemaakt. Hij deed hierop in den ministerielen raad den voorslag, dat al de lettres de cachet eerst door een geregtshof bekrachtigd zouden moeten worden, als wanneer misbruik zeer zelden plaats hebben, zoo niet geheel verdwijnen zou. Doch deze voorslag vond zoo veel tegenkanting bij de talrijke personen, die wanen hun aanzien alleen op vrees te kunnen gronden, dat het bij het oude bleef. In zijne hoop teleurgesteld, om zijn vaderland en de menschheid naar zijnen wensch te kunnen dienen, verzocht hij reeds op den 12 Mei 1776 om zijn ontslag. Zijn verzoek werd hem toegestaan. Hij deed vervolgens eene reis door Frankrijk, en bezocht daarna Italië, Zwitserland en Engeland. Geheel onverwacht riep de Koning hem in zijnen ministerielen raad terug. Hij nam, wel is waar, deze roeping aan, doch liet dien werkkring weldra weder varen; want het staatsbestuur bevond zich in handen

{==617==} {>>pagina-aanduiding<<}
van personen, die slechts door zijnen geachten naam eenen steun aan hunne gewelddadigheden wilden geven.
Hij keerde in de eenzaamheid terug, en leefde voortaan op het land. Hier hield hij zich met het landmansbedrijf bezig, en zond aan de Maatschappij van Akkerbouw, die hem tot medelid gekozen had, verscheidene doordachte verhandelingen over bijzondere takken dier wetenschap.
Dan, nu troffen ook hem de stormen der omwenteling. Hij vernam het gevangenzetten van lodewijk den XVI. Het is bekend, hoe edelaardig hij aanbood, des Konings verdediging op zich te nemen. De uitkomst bekroonde zijne heldhaftige vroomheid niet: Lodewijk's onschuldig hoofd viel onder de guillotine. Later trof ook malesherbes zelven, helaas! hetzelfde vreeselijke lot, en met het bewustzijn van een rein geweten besteeg hij kalm het schavot. (*)
Opmerkingen, gedachten en stellingen van zulk eenen man, welke zich door waarheid en scherpzinnigheid onderscheiden, zullen, vertrouwen wij, onzen Lezeren welkom zijn, vooral daar zij uit afzonderlijke, zelfs in Frankrijk schaars bekende gedenkschriften, en wel inzonderheid uit twee opstellen over den burgerlijken toestand der Protestanten in Frankrijk getrokken zijn, welke malesherbes aan lodewijk den XV overhandigd had.

(Men zoeke die in No. XIII.)

Het dobbelspel op leven of dood.

Toen Koning willem van Engeland in het jaar 1695 de stad Namen belegerde, lieten menige zijner soldaten, door het gebrek, hetwelk in het leger heerschte, zich verleiden om op het marauderen uit te gaan, niettegenstaande zulk eene schending der oorlogswetten op straffe des doods verboden was. De meesten dier stroopers werden door het landvolk doodgeslagen; slechts aan twee gelukte het, hun leger levend weder te bereiken, waar echter over hen

{==618==} {>>pagina-aanduiding<<}
daar middelerwijl hunne afwezigheid bekend geworden was, zonder verwijl het doodvonnis uitgesproken werd; den volgenden dag zouden zij opgehangen worden. De ochtend van dien dag brak aan, en reeds maakte men toebereidselen om de straf aan hen te voltrekken, toen de opperbevelhebber, om ten minste eenen der twee soldaten, die als dappere lieden bekend stonden, te redden, de daags te voren gedane uitspraak in zoo verre wijzigde, dat het hun veroorloofd werd, met elkander om hun leven te dobbelen. Gelijk men weet, werd in vroeger tijd, wanneer de door de wet bepaalde doodstraf niet gevoegelijk aan al de schuldigen kon voltrokken worden, wel eens aan het lot overgelaten, te beslissen, wie daarvan bevrijd en wie daaraan onderworpen zou zijn. Hiertoe werden alsdan de gevonnisden bij eene trom gebragt, op welke zij met dobbelsteenen werpen moesten; de hoogere of lagere oogen beslisten over leven of dood. In het geval, waarvan wij thans spreken, zou de hoogste worp den dood aanbrengen. Weinige schreden van daar stond reeds de galg opgerigt, en maakte het buitendien reeds zoo akelige tooneel nog ontzettender. Ettelijke officieren, de veldprediker en de scherpregter stonden zwijgend, in ernstige verwachting, op de plaats. Een der veroordeelden vatte met bevende hand de dobbelsteenen en wierp; er vielen twee zessen. Zoodra de ongelukkige dezelve zag, wrong hij wanhopig de handen, en hield zich voor reddeloos verloren; doch wie schildert zijne vreugde, toen zijn kameraad insgelijks twee zessen wierp? De kommanderende officieren stonden over dit zonderlinge voorval versteld; zij zagen elkander zwijgend aan, en waren een oogenblik besluiteloos, wat te doen. Ondertusschen, de bevelen, welke zij ontvangen hadden, waren te stipt en, gelijk zij wisten, te onherroepelijk; zij bevalen dus, dat er nog eenmaal gedobbeld zou worden. Het gebeurde, en men verbeelde zich de algemeene verbazing, toen de soldaten ditmaal elk twee vijven wierpen! Het eskorte brak in een' luiden
kreet uit, en riep, dat men beiden het leven behoorde te schenken. Ontegenzeggelijk was het geval hoogst zonderling, en de officieren, over hetzelve nadenkende, vonden er iets geheimzinnigs in, waarover zij niet waagden te beslissen. Zij besloten dus, nieuwe bevelen te vragen, en inmiddels de executie op te schorten. Toen zij zich nu om nader voorschrift tot den krijgsraad vervoegden, vonden

{==619==} {>>pagina-aanduiding<<}
zij denzelven nog vergaderd. Het geval werd in rijp beraad genomen, en lang duurde de overweging; doch eindelijk kwam het troostelooze bescheid, dat men aan de gevonnisden andere dobbelsteenen geven, en hen op nieuw hun geluk moest doen beproeven. Was reeds te voren de verwachting der aanschouwers gespannen geweest, zoo werd zij het thans nog oneindig meer. Beiden wierpen weder, en beiden hadden - twee vieren. ‘Hier is Gods hand in het spel!’ riepen nu al de omstanders. ‘Het is inderdaad verbazend,’ zeiden de officieren. Ontzet door het wonderbare dezer omstandigheid, bragten zij andermaal den nog steeds vergaderden krijgsraad het berigt van dit zonderlinge spel des lots. Ditmaal beving dan ook eene kleine rilling de leden zelven van dien raad; zij begonnen mistrouwen in hun oordeel te stellen, en besloten de vraag, of de straf al dan niet voortgang moest hebben, aan den opperbevelhebber, wiens aankomst elk oogenblik verwacht werd, ter beslissing voor te leggen. Toen nu de Prins van vaudemont aangekomen was, werd hem het zoo vreemde geval terstond berigt, en tot betere kennisneming deed hij de beide Engelschen voor hem brengen. Men was uiterst begeerig, hoe hij de zaak beslissen zou, en in de gespannenste verwachting waren aller blikken op den man gevestigd, wien de uitspraak in een der merkwaardigste gevallen, welke men ooit beleefd had, toekwam. De beide soldaten moesten hem al de omstandigheden hunner legerverlating, benevens hetgeen hun verder gebeurd was, verhalen. Hij luisterde naar hen met veel oplettendheid, en toen zij geëindigd hadden - schonk hij hun vergiffenis. ‘Want,’ zeide hij, ‘in buitengewone gevallen zie ik gaarne den vinger der Voorzienigheid, en volg dien.’

Het beeld van den gestorvene.

De Engelsche Romanschrijver fielding, aan wien wij onder anderen Tom Jones te danken hebben, was overleden. De dood nu van een' beroemden schrijver is eene ware goudmijn voor zijn' boekverkooper. Terwijl het lijk van den overledene nog naauwelijks koud is, worden met vindingrijk talent alle mogelijke loftuitingen over zijne nagelatene werken uitgestort, welke, roemt men, onsterfelijk zijn zullen, als

{==620==} {>>pagina-aanduiding<<}
zijn naam. Men geeft te kennen, dat men nog verscheidene voortbrengselen van zijn onnavolgbaar genie voor de pers gereed heeft, die weldra eenen nieuwen krans om zijne slapen zullen strengelen. Alsdan, o gelukkig publiek! zal men zijne gezamenlijke werken ordenen en in een nu volledig geheel het licht doen zien; en daar het publiek steeds met verrukking het afbeeldsel ontvangt, hetwelk de trekken van hem, wiens roem het door de honderd monden der Faam heeft hooren uitbazuinen, meer of minder getrouw, of ook soms in het geheel niet voorstelt, - zoo belooft men, aan het hoofd des werks, het welgelijkend portret van den wijdberoemden Auteur.
Ditmaal ondertusschen was het fielding's uitgever onmogelijk, om, gelijk hij te voorbarig beloofd had, eenig afbeeldsel van zijnen Schrijver aan het publiek te leveren, en wel omdat deze zich in zijn geheele leven nooit had laten portretteren. In Frankrijk zullen heeren uitgevers, met betrekking tot hunne tijdgenooten, wel nimmer in zoodanige verlegenheid geraken; want, al hadt gij ook slechts eenige onbeduidende artikelen in het minst bekende dagblad geschreven, zoo pronkt weldra uw beeld aan de vensters van tallooze muzijk- en boekwinkels. Doch de uitgever, van welken wij nu spreken, was om een portret van fielding inderdaad verlegen. Eerst wendt hij zich tot eenen hem bekenden schilder, die weigert er een te leveren, onder het nietsbeteekenende voorwendsel, dat hij den man, dien hij zou moeten schilderen, nooit onder de oogen gehad had. Teleurgesteld en knorrig verwijdert zich de boekhandelaar; doch verder nadenkende, hoe hij nu aan eene beeldtenis van fielding zal geraken, herinnert hij zich, dat hogarth den Romanschrijver gekend heeft. Deze ten minste zou dan niet denzelfden grond van weigering kunnen aanvoeren als de vorige kunstenaar. Hij gaat dus naar hogarth; maar deze wil zijnen grooten naam niet op het spel zetten, door op de bloote herinnering af een zoo bekend gelaat te schilderen. Nieuwe verlegenheid voor den armen uitgever; doch ook nu verliest hij niet geheel den moed.
Op zekeren avond, omstreeks tien ure, zit hogarth in zijne werkplaats, bezig met eenige dier groteske en zoo krachtig sprekende figuren te ontwerpen, gelijk dat van den ongelukkigen muzikant, die, met te berge staande haren en knarsetandende, voor het venster van zijn vlieringkamertje

{==621==} {>>pagina-aanduiding<<}
van woede staat te schuimbekken. Eensklaps wordt hem berigt, dat er een heer is, die hem over eene zaak van gewigt verlangt te spreken. Hogarth verwondert zich over dit hem zoo laat in den avond gebragt bezoek; doch hij veroorlooft den vreemdeling binnen te laten.
De deur gaat open.... van schrik beeft de schilder terug. Fielding, fielding in levenden lijve staat voor hem en begroet hem statiglijk! - Hogarth geloofde niet in het minst aan spoken; hij wrijft zich de oogen, ziet nog scherper toe: het is en blijft fielding; en reeds had de van den doode verrezen Auteur plaats genomen, en scheen te wachten, dat hij zijn afbeeldsel beginnen zou, toen nog altijd de schilder de verbazing en angst, die hem bevangen hadden, niet kon vermeesteren.
Het verschijnsel scheen ongeduldig te worden.
‘Spoed u, hogarth!’ riep het met eene holle stem; ‘ik moet naar mijn donker verblijf terug.’
Dus aangesproken, verloor de schilder geheel het bewustzijn, en het spook moest hem met eene waterflesch, waaruit het zijn aangezigt besprengelde, te hulp komen.
Toen hogarth hierop weder tot zichzelf gekomen was, vervolgde de geest met eenigzins zachtere stem: ‘Verschrikt u het gezigt van den dood dan zoo zeer, dat het u buiten staat stelt, iets tot den roem van eenen ouden vriend bij te dragen?’
De kunstenaar, bij wien de aandoening, door dit beroep op de vriendschap gewekt, eenigermate den schrik verdreef, greep zijne crayons, en haastte zich, om, naar dit zonderling origineel, het beeld van fielding te schetsen. Toen hij geëindigd had, naderde het verschijnsel, bezag de teekening, en sprak: ‘Zoo is het goed; en nu,’ ging hij voort, ‘nog een handdruk aan de schim van uwen vriend, eer zij u vaarwel zegt!’ Daar hogarth zich juist niet zeer haastte, den spreker dit bewijs van vriendschap te geven, greep deze zelf zijne hand, en drukte die met zulk eene kracht, dat de schilder volkomen overtuigd moest worden, dat de spoken geenszins van zoo onligchamelijken aard zijn, als men gewoon is van hen te verhalen. Doch nu verdween plotseling fielding's gestalte, en in derzelver plaats zag hij die van den tooneelspeler garrick, den waardigen voorsteller van shakespeare's helden, die in staat was zoo volkomen eene heerschappij over zijne gelaatstrekken te oefenen

{==622==} {>>pagina-aanduiding<<}
dat hij dezelve naar welgevallen bijna elken vorm en uitdrukking kon doen aanuemen.
Bij dit gezigt lachte hogarth luidkeels, en garrick, om hem eene vergoeding te verschaffen voor den angst, welken hij hem had aangejaagd, speelde hem, met het vervrolijkendste humour, eenige tooneelen van Falstaff voor.
De hoogverheugde boekverkooper deed nu de schets in het koper graveren, en leverde der wereld het portret van fielding, hetwelk voor de verzameling zijner werken te vinden is, en dat voor zeer gelijkend gehouden wordt.

Anecdote van Walter Scott.

De inteekeningen tot een, van wege de natie, voor walter scott op te rigten gedenkteeken, hebben, gelijk men weet, in de drie Koningrijken den meest gewenschten voortgang gehad, en zulks was te aangenamer, daar ook staatkundige vijanden van den in zijnen laatsten levenstijd zoo verbitterden Torydichter daartoe bijgedragen hebben. Macauley alleen heeft voor 20 guinjes geteekend. Thans slaagt ook reeds weder op gelijke wijs eene tweede inteekening op een aqua-tinta-plaat van zijn grafteeken. Zekere dame, welke vóór eenige dagen vijf pond sterling tot het monument bijdroeg, verhaalde bij die gelegenheid eene kluchtige, nog niet bekende anecdote uit den kinderlijken leeftijd van den dichter. Hij was gewoon, menigmaal, met knapen en meisjes van zijne jaren en kennis, te wedijveren, wie de meeste ligchamelijke behendigheid kon toonen. In het George-square te Edimburg omsluit een ijzeren hek de groene zodenplek, welke destijds tot schapenweide gebruikt werd. De kinderen kregen den inval, om zich tusschen de ijzerstaven van dit hek heen te wringen. Allen gelukte dit, onzen held uitgezonderd. Watty, gelijk zijne speelmakkers hem noemden, bleef namelijk, ten gevolge der meer dan gewone dikte van zijn hoofd, zoodanig tusschen twee staven geklemd zitten, dat hij noch voor- nochachterwaarts kon. Eindelijk moest men eenen smid te hulp roepen, die door kunst en kracht het kind uit de klem verloste. Dit was het eerste geval, waarbij het hoofd van den dichter de aandacht zijner landslieden bijzonder opwekte.


{==623==} {>>pagina-aanduiding<<}

Een nieuw en treffend voorbeeld van de schranderheid des olifants.

Een Engelsch Officier in de Oostindiën bezat eenen Olifant, dien hij zorgvuldig verpleegde, zoodat hij doorgaans bij de ruime voedering van denzelven tegenwoordig was. Eene verre reis moetende doen, beval hij deszelfs oppasser het dier bijzonder aan. Maar de eigenbaat diens mans verleidde hem weldra, om het dagelijksch rantsoen des Olifants zoo zeer te verminderen, dat zijn meester, bij de terugkomst, den vermagerden lieveling naauwelijks herkende; terwijl het den trouweloozen verzorger niet aan logens ontbrak, om alle vermoeden van zich af te weren. De blijdschap van het arme beest intusschen, toen het zijnen heer wederzag, was onbeschrijfelijk. Toen de gewone tijd van voederen verscheen, waarbij de Officier wederom tegenwoordig was, en den Olifant alzoo het volle rantsoen werd voorgezet, deelde het schrandere dier de portie in tweeën, at de eene helft gretig op, zag zijnen meester veelbeduidend aan, en ging vervolgens zeer bedaard in zijn' stal. Deze pantomime was zoo duidelijk, dat de Officier terstond den bedriegelijken knecht onder handen nam, die dan ook, overtuigd en getroffen, zijn vergrijp beleed.

Nieuwe dievenstreek.

Onlangs verschijnt 's morgens vroeg een goed gekleed heer aan het bureau van den schouwburg te Brussel, en verneemt met ongeruste haast, of men 's avonds te voren in de zaal niet iets van waarde gevonden heeft; hij had, zeide hij, eene doekspeld van briljanten verloren, herinnerde zich, dezelve bij het plaatsnemen in den schouwburg nog gehad te hebben, en had ze niet meer, toen hij in zijn hôtel terugkwam. Daar men hem zijne vraag met neen beantwoordt, schijnt de vreemdeling zeer aangedaan, en beklaagt bitter zijn verlies, alzoo de doekspeld van groote waarde is. Hij vraagt om raad, hoe hij het moet aanvangen, om zijn kleinood bij openbare aankondiging terug te vragen; en daar hij overtuigd is, hetzelve in den schouwburg verloren te hebben, hoopt hij, dat de directie hem wel veroorloven zal, den vinder aan haar te verwijzen. Dit zijn verzoek hem toegestaan zijnde, magtigt hij de directie, om aan den vinder eene belooning van 200 francs te betalen, geeft eene naauwkeurige beschrijving zijner speld, en neemt zijn afscheid. Het duurt niet lang, of men ziet werkelijk briefjes aanplakken, inhoudende dat er eene briljanten doekspeld in of om-
{==624==} {>>pagina-aanduiding<<}
streeks den schouwburg verloren is, en dat de eerlijke vinder verzocht wordt, dezelve tegen eene belooning van 200 fr. bij de directie van den schouwburg terug te brengen. Na verloop van eenige uren verschijnt bij dezelve werkelijk een man, en zegt, dat hij gelooft het verlorene kleinood gevonden te hebben; hij laat het zich naauwkeurig beschrijven, om zich te overtuigen, dat het het ware is, overhandigt het, ontvangt het loon, en gaat heen. De directie wacht lang vergeefs op den gewaanden verliezer, en zal zeker nog lang kunnen wachten, want bij nader onderzoek bleek, dat de teruggebragte diamantspeld valsch en geene vijf francs waard was. - Hoe kunstig berekend, zoo wel op het waarschijnlijk slagen van het plan, als op het straffeloos blijven der beide gaauwdieven, ingeval van te vroege
ontdekking!

Het bastaarddier.

Een Engelsch reiziger verhaalt een origineel kermisbedrog, hem in eene kleine stad van Frankrijk voorgekomen. Op een openbaar plein was eene tent of loods opgeslagen, met een opschrift, hetgeen in geweldig groote letters zeide: ‘Hier is te zien de bastaard van eene wilde eend en van een' haas, een zeldzaam en wonderlijk natuurgedrogt.’ Het uithangbord lokt drommen van nieuwsgierigen. Men wacht tot dat er een talrijk aantal derzelven bijeen is, en nu opent zich de toegang tot het beloofde wonderschepsel. Op de kijkplaats echter verschijnt, met edelen Franschen zwier, de ondernemer, vraagt, onder herhaalde buigingen, wel duizendmaal om verschooning, alzoo de Policie op het oogenblik de zeldzaamheid, welke hij vertoonde, in beslag genomen en aan de Akademie der Heeren Natuuronderzoekers had uitgeleverd. Ondertusschen - en met deze woorden stootte hij de deur van eene kooi open - kan men hier de beide ouders van het zeldzame natuurwonder beschouwen. Het publiek, onder hetwelk zich ook onze Engelschman bevond, bezag, eenigzins verbluft, eene wilde eend en eenen tammen haas, zoo als men dezelve dikwijls genoeg voor niet te zien krijgt, en ruimde hierop de tent, om voor andere nieuwsgierigen plaats te maken.

De tijdgeest.


Wilt ge u met eer en met genoegen 
Naar onzen Tijdgeest voegen, 
Erken en doe hem regt, 
Maar dien hem nooit als knecht! 



{==625==} {>>pagina-aanduiding<<}

Mengelwerk.

Voorlezing, over eenige gebreken in onze hedendaagsche opvoeding en ons tegenwoordig onderwijs, die door eenen terugkeer naar het oude kunnen en moeten verholpen worden.

(Vervolg en slot van bl. 584.)

De lust, om zich in alles, zoowel in het wetenschappelijke als staatkundige, van alle banden, van alles, wat naar dwang geleek, te ontslaan, die den grondtrek van het karakter der 18de eeuw uitmaakt, had natuurlijk bij de hervorming van het stelsel van opvoeding eenen grooten invloed. De mensch is, zeide men, van natuur vrij. Dus moet vrijheid de leus bij zijne opvoeding insgelijks wezen. Straffen mag men het kind derhalve niet, en alles, wat men als zoodanig kan of mag aanwenden, is, dat het kind de natuurlijke gevolgen zijner daden ondervinde, die, wanneer de daden zelve verkeerd zijn, niet dan onaangenaam wezen kunnen, en dus daardoor als straffen kunnen worden aangemerkt. Men bemerkte echter spoedig, dat men met zulk eene theorie niet ver komen kon: want, hoewel niemand loochenen zal, dat de geschiktste straf die is, welke als een onmiddelijk gevolg der misdaad kan worden beschouwd, zal men toch niet ligt een kind, dat, niettegenstaande het hem verboden is, een scherp mes heeft aangegrepen, dit laten behouden, en wagen, dat hij zich een' vinger afsnijde of onbruikbaar make, om hem zoo te doen zien, dat messen geen speeltuig voor kinderen zijn. Rousseau, wiens Emile zoo veel schoons en goeds, bij zoo veel vreemds en onbruikbaars, bevat, doch evenwel meer verdient gelezen te worden, dan thans geschiedt, nu hij onder de werken behoort, die men meer aanhaalt en prijst, dan leest, was een groot voorstander van het stelsel, dat het kind niet door straf of vermaning, maar door de

{==626==} {>>pagina-aanduiding<<}
natuurlijke gevolgen zijner daden op den regten weg moet worden gebrágt en gehouden. Daarom was hij genoodzaakt, zijnen kweekeling, die aanleg tot trotschheid had, en dien hij eene les wilde geven van nederigheid, die door eenen rondreizenden goochelaar te doen geven. De jongeling had namelijk, bij eene openbare voorstelling, eene kunst, welke deze man, tot groote verbazing der verzamelde menigte, verrigtte, doorzien en nagedaan en hem daardoor beleedigd. Hierop had de kunstenaar, bij eene tweede voorstelling, volgens afspraak met rousseau, den jongeling, die zich op zijne wijsheid vrij wat had laten voorstaan, voor het geheele publiek ten toon gesteld, en hem, benevens zijnen onderwijzer, die hem in het nadoen van den goochelaar behulpzaam was geweest, het verkeerde van zulk eene handelwijs krachtig onder het oog gebragt. Eene list, die met regt door de meesten is afgekeurd. Want, als men tot zulke kunstgrepen zijne toevlugt moet nemen, zal men toch niet zeggen, dat men de natuur volgt. En wanneer de knaap de list doorziet en begrijpt, wat dan? Zal het dan niet eene verkeerde uitwerking hebben? Te regt dus vond deze leer van rousseau dadelijk veel tegenstand, en men moest wel naar andere middelen omzien. Maar het denkbeeld van straf, waarvan ik niet ontkennen wil, dat te voren, toen plak en stok nog in de scholen heerschten, een schromelijk misbruik was gemaakt, was zoo zeer tegen den geest des tijds, dat men begreep, door met de kinderen te redeneren, haar grootendeels noodeloos te zullen maken. Vooral wilde men nimmer straffen of verbieden, dan met de reden, waarom men zoo handelde, er bij op te geven. Het kind is immers een redelijk wezen, en moet dus begrijpen, waarom men zóó en niet anders met hem handelt. Ongelukkiger denkbeeld, en dat schromelijker gevolgen gehad heeft, is er niet ligt in der menschen hersenen opgekomen. Wat? Moet het kind, moet zelfs de knaap begrijpen, waarom hem het
een of ander verboden wordt, en bij overtreding straf hem wacht? Is het hem niet genoeg, dat zijne ouders of onderwijzers het hem verbieden? Waar is de vader, of de moeder,

{==627==} {>>pagina-aanduiding<<}
die het aan het kind altijd zeggen kan, waarom het een of ander verbod wordt gegeven, - waar is de onderwijzer, die zijnen kweekeling daar rekenschap van geven kan of mag? Ongelukkige vader! rampzalige moeder! onwaardige en onbruikbare onderwijzer! indien gij door redeneren uwe kinderen of kweekelingen van de regtmatigheid en billijkheid uwer handelwijs, in het verbieden of toestaan, moet overtuigen, - indien uwe manier van met hen om te gaan niet reeds lang de overtuiging diep in hunne harten heeft ingeprent, dat gij hun niets ontzegd, dan waar gij uwe wijze redenen voor hebt. Moet het kind, moet de knaap door rede geregeerd worden, d.i. moet hij de reden inzien, waarom men zóó en niet anders met hem handelt, dan is hij ook niet verpligt te gehoorzamen, waar hij niet begrijpt; en hoe dikwijls zal dan, bij kinderen vooral, wier jeugdig gevoel en levendige verbeelding door alles, wat hen streelt, zoo zeer wordt weggesleept, dat het verstand, dat zij bezitten, niet werken kan, het geval plaats hebben, dat zij, ook waar zij anders zouden kunnen inzien, dat men redelijk met hen handelde, het in waarheid niet begrijpen, en dus meenen verongelijkt te worden, of liever rekenen geene gehoorzaamheid schuldig te zijn! Neen, dan nog liever tot de oude gestrengheid teruggekeerd, die vooral bij ouders omtrent kinderen, waar de natuur zich zelden geheel verloochent, op verre na die kwade gevolgen niet had, die men er wel aan heeft willen toeschrijven. Aan deze zucht, om steeds met de kinderen te redeneren, heeft men die menigvuldige wijsneuzen, vooral onder knapen en jongelingen, te danken, die men in onze dagen overal ontmoet; en daardoor heeft men den natuurlijken band tusschen ouders en kinderen, zoo niet verbroken, ten minste oneindig losser gemaakt. Wanneer men eens begint te redeneren, moet men hiermede volhouden tot er overtuiging op volgt. Zoo lang die er niet is, mag, ja moet het kind of de knaap zijne manier
van zien, zijne zwarigheden openleggen; en wie, die ooit met kinderen heeft omgegaan, zou niet weten, dat de zucht, om gelijk te hebben, hun niet minder eigen is, dan volwassenen? Dat

{==628==} {>>pagina-aanduiding<<}
redeneren, of liever redetwisten, met zijne ouders, zal dat die liefde, dat vertrouwen aankweeken, dat het kind hebben moet, en dat de oorzaak van zoo veel edels en goeds is? Ik had willen zeggen, dat dit de vrees, die het kind voor zijne ouders gevoelen moet, aankweeken, en de tucht in de huisgezinnen bewaren? Maar beide deze woorden schijnen onze nieuwe opvoedingkundigen onbekend of liever verouderd toe; en wie durst er nu nog spreken van huiselijke of school-tucht? Bij het krijgswezen laat men het woord nog gelden, schoon ik voorzie, dat, als men voortgaat, zoo als men in de laatste jaren vooral in Frankrijk gedaan heeft, men daarbij ook eerstdaags, met het woord, de zaak zelve zal afschaffen. - Men ziet het duidelijk, de tijd, toen het gevoel, of liever de sentimentaliteit, de geheele wereld beheerschte, toen Werther, Siegwart, Fanny, Reinhart en soortgelijke aan de orde van den dag waren, is ook de tijd van de hervorming der opvoeding, en de sporen dezer sentimentaliteit zijn nog aan alle kanten zigtbaar. Vrees en tucht klonken onze sentimentele Heeren en Dames te hard in de ooren; liefde, leiding en vorming moest het heeten, en onze schoone taal, die door deze nieuwigheidkramers reeds zoo veel van hare kracht en duidelijkheid had verloren, moest hare eigenaardigheid opofferen, en zich met flaauwe en weinigbeteekenende, in plaats van kernachtige en krachtige uitdrukkingen vergenoegen. Alsof onze vaderen, wanneer zij de vreeze des Heeren het begin der wijsheid noemden, de liefde uitsloten, en eene wijze en verstandige huiselijke tucht niet de hechtste band was, die ouders en kinderen te zamen vereenigt!
Deze zelfde dweepachtige manier van zien en zich uitdrukken maakte ook, dat men, of, zoo als wij gezien hebben, geene straffen en belooningen aan de kinderen wilde uitdeelen, of, zoo men daar niet buiten kon blijven, allen naijver, allen wedstrijd tusschen hen wilde opgeheven hebben, als die met die sentimentele en ideale liefde lijnregt in strijd waren. Het is vreemd, hoe anders zeer schrandere menschen den aard der kinderlijke natuur zoo zeer

{==629==} {>>pagina-aanduiding<<}
konden miskennen, om in datgene, wat zij opwekking der eerzucht noemden, zoo veel kwaad te zien; maar het is minder vreemd, dat, toen eenige welsprekende mannen daarin den toon hadden gegeven, zij den grooten hoop medesleepten. Ik kan het niet nalaten, hier eene plaats van een' der welsprekendste schrijvers van het einde der vorige eeuw, den teedergevoeligen bernardin de st. pierre, den zoo bekenden schrijver van Paulus en Virginia, uit zijn grooter werk, getiteld: Beschouwingen der Natuur, aan te halen; een werk, dat overigens thans zelfs bij hen, die zich voordoen als beminnaars der Fransche letterkunde, te weinig bekend schijnt, terwijl het in natuurlijkheid en, waar dit te pas komt, in kracht van stijl, en vooral in adel van gevoelens, verre boven de meeste, ja zelfs de beste hedendaagsche voortbrengselen dezer letterkunde staat. (Tom. II, p. 219.) ‘Er zou,’ zegt hij, daar hij zijn ideaal eener school opgeeft, ‘tusschen deze jongelingen noch belooning, noch straf, noch mededinging zijn, en bij gevolg geen nijd. De eenige straf, die men er zou geven zou hierin bestaan, dat men hem, die de vergadering stoorde, daaruit verwijderde, gedurende eenen naar zijne fout geëvenredigden tijd: dit zou nog meer eene daad van regtvaardigheid, dan eene straf zijn; want met deze verbanning zou volstrekt geen denkbeeld van schande verbonden zijn. Maar, zoo gij u een denkbeeld van zulk eene vergadering wilt maken, verbeeldt u dan, in plaats van onze gewone schoolknapen, die bleek, in gedachten verzonken, jaloersch en bevende over den uitslag hunner ongelukkige opstellen daarheen gaan, tevredene en vrolijke jongelieden, die door het genoegen naar hunne groote ronde zalen worden gelokt, waar zich hier en daar de standbeelden der groote mannen van het vaderland en der oudheid verheffen. Ziet ze allen, oplettend op de lessen van den meester, elkander onderling helpende, om
ze te begrijpen, ze te onthouden, en hem op zijne onverwachte vragen te antwoorden. Deze hier fluistert stil aan zijn' buurman een antwoord in; gene verontschuldigt de nalatigheid van zijn' makker, die af-
{==630==} {>>pagina-aanduiding<<}
wezig is. Stelt u hunne spoedige vorderingen voor in het onderwijs, dat door verlichte meesters wordt opgehelderd, en door leerlingen ontvangen, die elkander onderling behulpzaam zijn, om het te onthouden. Verbeeldt u de wetenschap, zich onder hen verspreidende, als de vlam in een' welgebouwden brandstapel, van het eene deel naar het andere voortloopende en ze alle te gelijk ontvlammende. Ziet onder hen, in plaats van eenen ijdelen naijver, eendragt, welwillendheid en vriendschap ontstaan, voor een van pas ingefluisterd antwoord, voor eene verontschuldiging van eenen afwezigen door zijnen medemakker gegeven, of voor andere bewezene diensten. De herinnering dezer verbindtenis van hunnen eersten leeftijd zal hen in de wereld, niettegenstaande de vooroordeelen van hunnen stand, nader tot elkander brengen. Het is in dien teederen leeftijd, dat erkentelijkheid en haat zich voor het geheele leven zoo diep in de ziel prenten, als de beginselen der wetenschappen en der Godsdienst. Zoo gaat het niet op onze scholen, waar ieder leerling zijn' medemakker den voet tracht te ligten.’
Was het vreemd, M.H., dat door zulk eene voordragt, die in mijne vertaling zoo verre beneden de welluidendheid en liefelijkheid en daardoor beneden het wegslepende van het oorspronkelijke is gebleven, in een' tijd vooral, toen het gevoel het verstand geheel scheen te beheerschen, de meesten werden medegesleept, en men allen naijver onder schoolknapen tegenging, als dienende alleen, om kwaadaardigheid, nijd en wangunst in hunne zielen op te kweeken, en de gemoederen der overwinnaars in dien wedstrijd met dwazen hoogmoed en trots te vervullen? Maar, dat men later en nu nog, nu het verstand langzamerhand zijne regten begint te hernemen, hier en daar althans deze zelfde leer hoort verkondigen, verdient meer onze bevreemding op te wekken. - Dat de prikkel der eerzucht, kwalijk bestuurd of aangewend, tot trotschheid en overmoed leiden kan, wil ik niet tegenspreken; maar wie heeft ooit, om het misbruik, dat men er van maken kan, eene anderzins goede zaak afgekeurd? Het is de schuld van den onder-
{==631==} {>>pagina-aanduiding<<}
wijzer en opvoeder, als hij deze kwade gevolgen niet weet te verhoeden; en de zaak zelve daarom te verwerpen, zou even zoo dwaas zijn, als alle geneesmiddelen te verbannen, omdat een onkundige, die ze u toedient, het grootste nadeel daarmede stichten kan. Ik meen hierin mij op mijne eigene ondervinding te mogen beroepen. Ik heb, even als alle andere onderwijzers, waanwijze, opgeblazene knapen onder mijne leerlingen gehad; maar ik kan naar waarheid verklaren, dat zij meestal meer onder de laagsten dan onder de hoogsten hunner afdeeling behoorden. Verwaandheid gaat meer met domheid, dan met een helder verstand gepaard. En wat die wangunst betreft en jaloerschheid, die door dezen naijver onder de leerlingen zou ontstaan, deze bestaat meer in de verbeelding dier al te gevoelige schrijvers, dan in de wezenlijkheid. Ik beroep mij hier niet op mijne eigene ondervinding alleen, maar op die van ulieden allen, M.H. Is niet dikwijls hij, die overal en van
alle zijne medeleerlingen den prijs behaalt, de bij allen meest beminde? Is hij niet in hunne spelen, in hunne gezelschappen de eerste? Wordt aan hem de leiding en besturing hunner vermaken niet meestal opgedragen? Verstand en génie zullen altijd en overal hunne regten handhaven; en hij, die daarmede boven zijne natuurgenooten begiftigd is, zal overal den toon geven, terwijl anderen zich daarnaar meestal van zelf en gewillig schikken. Wil men dit onregtvaardig, onbillijk noemen, - want ook van dien kant is dit beloonen van den eersten, wiens eigenlijke verdienste soms die van anderen niet overtreft, herhaalde malen aangevallen, - dan klage men een wijs Wereldbestuur aan, dat aan allen gelijken ligchaamsnoch zielskrachten heeft geschonken, dat den een' in eenen aanzienlijken, den anderen in eenen minderen stand doet geboren worden, en dus niet, zoo als men juist in dien tijd, toen de nieuwe theoriën van opvoeding en onderwijs opkwamen, verkondigde, alle menschen gelijk, maar zeer ongelijk geschapen heeft. Deze kwalijkbegrepene gelijkheid van alle menschen, en de daarop gebouwde theoriën van regt en billijkheid, moesten natuurlijkerwijs op de manier

{==632==} {>>pagina-aanduiding<<}
van straffen en beloonen bij het onderwijs haren invloed uitoefenen. Doch, zoo de opvoeding eene leerschool zal zijn voor de wereld, waarin de mensch eens leven moet, is het dan niet billijk, dat het kind reeds dáár leere inzien, dat de wezenlijke waarde van den mensch niet afhangt van den rang, dien hij in de wereld bekleedt, tot verkrijging of handhaving waarvan wij wel iets, somtijds veel kunnen toebrengen, maar die meestal afhangt van omstandigheden en gebeurtenissen, waarvan de regeling buiten ons bereik ligt? Zou onze opvoeding en ons onderwijs, wanneer zij meer in dien geest geleid werden, ons misschien niet bevrijden van die menigte van ontevredene wezens in de wereld, die, omdat zij met den stand, waarin zij geplaatst zijn, niet tevreden zijn, steeds door alle middelen hooger trachten te stijgen; die kanker, die aan de welvaart der meeste staten van Europa knaagt, en misschien nog eens de schromelijkste verwoestingen zal aanregten?
Datzelfde kwalijkbegrepene of verkeerd gewijzigde denkbeeld van vrijheid, en die slapheid, of wil men liever, dat gemis van allen ernst en kracht in ons opvoedingsstelsel, heeft een nog erger kwaad ten gevolge, 't geen door velen volstrekt niet schijnt opgemerkt te worden. Ik bedoel het schier algemeene gebrek aan zedelijke kracht bij het tegenwoordig geslacht, waardoor de bron, waar nagenoeg alle hunne handelingen uit voortvloeijen, niet is gevoel van pligt, maar lust, neiging, overhelling tot het eene en afkeer van het andere.
De leer namelijk, dat het kind niet door tucht - men verkoos dat toen dwang te noemen - bij het volbrengen van zijn' pligt moest gehouden worden, dat straffen eene uitvinding was, voor dwingelanden en slaven geschikt, had natuurlijkerwijs ten gevolge, dat, daar men toch eenige drijfveer noodig had, om het kind tot pligtsbetrachting aan te zetten, deze stelregel algemeen werd aangenomen: Het regtgeaarde kind doet zijn' pligt, omdat het er lust aan heeft. Wilde men dit zóó uitleggen, dat men zeide, dat ieder, zoo wel kind als volwassene, trachten moet in hetgeen zijn pligt hem voorschrijft lust te krijgen, dat hij zich

{==633==} {>>pagina-aanduiding<<}
beijveren moet daarmede ingenomen te worden, dan zou ieder zich gaarne met dien regel vereenigen; - maar dat deed men niet. Men zocht den lust van het kind, of den knaap, voor hetgeen men hem leeren wilde, op te wekken, door alle moeijelijkheden en zwarigheden voor hem uit den weg te ruimen; men maakte het pad, dat hij bewandelen zou, effen en gemakkelijk, maar zou teruggebeefd hebben voor het denkbeeld, om zelfs den knaap, die geen kind meer is, tot ijver aan te sporen, door hem te beduiden, dat pligt hem gebood te doen, wat zijne ouders of onderwijzers hem voorschreven, het zij hij er lust toe gevoelde, of niet. De slaaf, zeide men, wordt door dwang, de vrije mensch, en dus ook het kind, door eigen lust en aandrift tot het volbrengen van zijne taak aangezet. Dat deze leer, of liever deze handelwijs, in de vroegste kindschheid, wanneer het denkbeeld van zedelijk goed of kwaad nog genoegzaam niet bestaat, of ten minste volstrekt niet ontwikkeld is, onschadelijk kan zijn, spreek ik niet tegen. Dat men voor het kleine kind het pad des levens zoo veel mogelijk effen make en met bloemen bestrooije, wie zal dit afkeuren? Wat zulk een kind leeren kan, moge men het op deze wijs zoeken bij te brengen; - maar met den aanwassenden knaap is het eene andere zaak. Wanneer deze leeren zal, omdat hij er lust in heeft, en dat alleen, waar hij lust in heeft, dan is de gevolgtrekking juist, dat hij niet leeren moet, of ten minste het niet behoeft te doen, als hij er geen lust toe heeft. Men zou bijna zeggen, dat sommigen deze gevolgtrekking - waarmede de meeste ouders evenwel, zoo als mij dunkt, niet zullen instemmen - gaaf aannemen, wanneer men zoo menigen vader of moeder hoort klagen, dat hun zoon in dit of dat vak, somtijds in alles, wat hij leeren moet, geene vorderingen maakt, omdat hij er geen lust in heeft. Somtijds is echter deze manier van zich uit te drukken
onjuist, en moest het heeten, omdat hij er volstrekt geene vatbaarheid of geschiktheid voor heeft. Doch bij zulke knapen, waarover men hoort klagen, dat zij genoegzaam nergens lust in hebben, heeft deze stelregel de minst slechte gevolgen. De

{==634==} {>>pagina-aanduiding<<}
noodzakelijkheid, waarin de ouders zich bevinden, om te zorgen, dat hun knaap toch iets leere, - vooral wanneer de omstandigheden hun niet toelaten, hem, zonder iets te doen, zijn leven te doen doorbrengen, - doet hun den regel van uit lust te leeren vergeten, en ongemerkt tot dwang hunne toevlugt nemen, om den knaap, het zij hij er neiging toe gevoele of niet, eenige kennis bij te brengen. Doch dezulken bedoel ik eigenlijk niet. Ik bedoel knapen van goede geestvermogens, en een' natuurlijken aanleg, om goede vorderingen te maken. Bij hen ziet men de gevolgen van het hedendaagsche stelsel schier dagelijks. Op de scholen, waar zij gaan, beoefenen zij enkele vakken genoegzaam alleen; andere veronachtzamen zij, en wanneer men hunne ouders hier opmerkzaam op maakt, verontschuldigen zij meestal den jongeling met de aanmerking, dat hij voor dit of dat vak minder neiging gevoelt en buitendien toch zeer werkzaam is, alsof het onverschillig was, waar de knaap zijne werkzaamheid op besteedde, of het oordeel daarover aan hem moest worden overgelaten! - Naar mate zij hoogere inrigtingen van onderwijs bezoeken, worden de gevolgen erger. Alle beginselen eener wetenschap zijn droog en dor, en vereischen krachtsontwikkeling, om er zich door te arbeiden. Wie heeft ooit de eerste gronden eener taal, het werktuigelijk van buiten leeren van woordvormen en dergelijke dingen meer, wie het in 't geheugen prenten der verdeelingen en bepalingen, waarop eene wetenschap gegrond is, voor aangenaam gehouden? Doch aan den anderen kant, wie is er ooit in eene taal of wetenschap ervaren geworden, zonder deze zwarigheden te hebben overwonnen? En vanwaar zal de jongeling, die als knaap wel wat geleerd heeft, maar alleen dat, waar zijne neiging hem heenvoerde, waar zijne lust op viel, kracht, moed en volharding halen, om deze moeijelijkheden te boven te komen? Ach! zoo menigeen verongelukte op zijne akademische loopbaan, omdat hij niet vroeg geleerd had, pligt en niet
lust of liefhebberij tot rigtsnoer zijner werkzaamheden aan te nemen. Ik weet het, men zal mij tegenwerpen, of studie vooral dan iets zoo werk-
{==635==} {>>pagina-aanduiding<<}
tuigelijks is, dat het genie geen regt zou hebben zijn eigen' weg te gaan en zich zelfs het spoor te banen; of niet menig groot man, om er slechts één' te noemen, hendrik albert schultens, op deze wijze was opgevoed; hij, die een der eerste geleerden in zijn vak is geworden, die ons vaderland gehad heeft? Doch men vergeet bij deze vraag, dat geniën buiten den gewonen kring der menschen liggen; dat men voor hen noch maatstaf noch regel heeft, en dat men met hetzelfde regt alle onderwijs en leiding voor overbodig kan verklaren, omdat sommige geniën, hiervan verstoken, tot den eersten rang in wetenschap of kunst gestegen zijn.
Maar ik bedoel vooral de verderfelijke gevolgen voor de zedelijkheid, die deze handelwijs ten gevolge heeft. Waaraan anders moet men het toeschrijven, dat zoo dikwijls, helaas! mannen van bekwaamheid, en van wie men met regt meende te mogen vooronderstellen, dat zij hunne beroepsbezigheden met ijver zouden waarnemen, deze veronachtzamen, en zichzelven en hunne betrekkingen ongelukkig maken? Vanwaar bij velen die tegenzin en eindelijk die onwilligheid, om zich met het stroefste en onaangenaamste doel hunner pligtsbetrekkingen bezig te houden? Elk maatschappelijk beroep heeft zijne onaangename zijde, ik zoude bijna zeggen, zijnen slaafschen arbeid. Vanwaar zal hij, die zich, van zijne jeugd af aan, alleen met die zaken heeft bezig gehouden, die zijnen lust en zijne zinnen streelden, die nimmer geleerd heeft, dat voor het strenge bevel van den pligt alle andere neigingen zwijgen moeten, de kracht halen, om deze te overwinnen? Zij zijn zoo lang heerscheressen geweest, en laten zich nu niet zoo gemakkelijk tot dienaressen verlagen. Is het te verwonderen, dat iemand, na zulk eene opvoeding, zijne betrekking in de maatschappij, zij moge dan zijn, welke zij wil, slecht en met tegenzin waarneme; en zou men hierin niet eene nieuwe reden van die lusteloosheid en ontevredenheid, waarover men thans zoo algemeen hoort klagen, moeten zoeken?
Doch wat spreek ik van onze betrekking in de maatschappij, waarin wij leven? Opvoeding en onderwijs zullen

{==636==} {>>pagina-aanduiding<<}
toch wel een hooger, een edeler doel hebben, dan ons daartoe voor te bereiden en te bekwamen. De hoogste ontwikkeling der krachten en vermogens van ons verstand en hart dienen zij zich wel voor te stellen, indien zij aan hare roeping willen beantwoorden. Die zal men toch wel niet bij hem verwachten; die zedelijk zoo zwak is, dat hij door den maalstroom zijner neigingen, als een vaartuig, dat de speelbal der golven is, wordt heen en weêr geslingerd. Het is louter toeval, als de verleiding hem niet mesleept: eigene kracht, om zich daartegen te verzetten, bezit hij niet. Gelukkig, dat zijne betrekking in de maatschappij, en de eerbied, of liever de vrees, die hij voor hare oordeelvelling heeft, hem dikwijls tegenhouden op het pad, dat naar het verderf voert, schoon zijne zedelijke waarde daardoor weinig verhoogd wordt.
Ouders en opvoeders, die mij hoort, laat ons allen trachten de aan onze zorg toevertrouwde panden voor zulk eene zedelijke nietsbeduidendheid te bewaren! Menig jong mensch heb ik op de onstuimige zee des levens zien verongelukken, omdat zijne ouders hem niet geleerd hadden, dat de pligt de eenige noordstar is, waar men zijn' loop veilig naar rigten kan. Menigwerf verbeelden de ouders zich ter goeder trouw, dat zij aan hunne verpligtingen geheel hadden voldaan; doch zij bedrogen zichzelven. Zij hadden den jongeling met kundigheden en begaafdheden toegerust, die hem tot sieraad konden verstrekken, die hem op de baan des levens met glans konden doen vooruitgaan; maar hem die zedelijke kracht te geven, om in moeijelijke omstandigheden staande te blijven, daaraan hadden zij niet gedacht. Men krijgt die door geene leerstellige voorschriften van wijsbegeerte en Godsdienst. Daardoor leert men, wat men doen moet; maar het vermogen en de kracht, om het te doen, verkrijgt men, door van zijne jeugd af aan het pligtsgebod te hebben gehoorzaamd, door steeds geleerd te hebben, en het in zijn eigen voorbeeld gestaafd te hebben gezien, dat hiervoor alle lust en neiging moeten onderdoen, en zich, door dien van die jeugd af gevoerden strijd, tegen alle gevaren, die het leven mogt opleveren, volkomen gehard en bestand te hebben gemaakt.


{==637==} {>>pagina-aanduiding<<}

Over de dronkenschap.

(Grootendeels overgenomen uit het: Journal de la Société de la Morale Chrétienne, voor April, 1840. D. 17. No. 4.)

Een uit Lubeck geschreven brief biedt ons de gelegenheid aan, eenige merkwaardige bijzonderheden te verzamelen, met de statistiek der Dronkenschap in verband staande. In denzelven wordt gezegd:
‘De Dronkenschap, sedert eenige jaren, schrikbarende voortgangen gemaakt hebbende onder de arbeidende volksklasse hier ter plaatse, - iets, hetwelk bovenal aan den verminderden handel en scheepvaart en den lediggang van duizenden behoort te worden toegeschreven, - zoo heeft de Senaat een besluit uitgevaardigd, inhoudende: ‘1o. Dat de, bij kroeghouders, wijnverkoopers en distillateurs gemaakte schulden wegens geestrijke dranken, in hunne lokalen gebruikt zijnde, voortaan zullen worden beschouwd als tot de speelschulden te behooren, welke als onwettig, bij de wet, zijn aangenomen, en waaromtrent de regtbanken geene aanklagt kunnen gedoogen. 2o. Dat het aan de bovengenoemde personen verboden wordt, sterke dranken aan beschonkenen te tappen, op straffe van, voor altoos, de bevoegdheid te verliezen, gezegde dranken, in 't klein, te mogen verkoopen.’
De te Lubeck genomen maatregel (aldus vervolgt het Journal) is van hoog belang; dezelve kan ontelbare onheilen verhoeden en groote ongelukken voorkomen, aangezien het kennelijk is, dat eene menigte rampen en het meerderdeel der misdaden aan de Dronkenschap moeten worden toegeschreven.
Ingevolge statistieke opgaven, te Parijs, ten jare 1834, opgemaakt, blijkt, dat, in den loop van gezegde jaar, van de 574 zelfmoorden, een aantal van 108 aan eigenlijke Dronkenschap zijn toe te schrijven; - 55 anderen, door achteruitgang hunner zaken en verlies van hunne kostwinning, waren daarbij in het ongeluk gestort; en is het ver-
{==638==} {>>pagina-aanduiding<<}
moedelijk, dat ook daarbij de Dronkenschap eene hoofdrol zal gespeeld hebben.
Onder 236 plotselinge sterfgevallen telde men er 24, als gevolgen van plaatselijke oorzaken, en 212, als door beroerten voorafgegaan. Van deze 212 bevonden er zich 84, (te weten 72 mannen en 12 vrouwen) toen de genoemde kwaal hen trof, in eenen staat van dronkenschap. Vandaar heeft men het besluit afgeleid, dat het meerderdeel van de aan genoemde kwaal overledenen, boven het aangeduide getal van 84, door het onmatig gebruik van sterken drank, zich eenen plotselingen dood heeft op den hals gehaald.
Het gedaan onderzoek heeft tevens doen zien, dat de Dronkenschap eene der blijkbaarste oorzaken van een groot aantal onheilen is, die met voertuigen plaats hebben. Immers heeft men opgemerkt, dat, op een getal van 270 gekwetsten, 110 volslagen beschonken waren, tijdens dat hun, met rijtuig, eenig ongeluk bejegende; terwijl, volgens daarvan opgemaakte staten, van de honderd onheilen met rijtuigen 70 door dronkenschap, 20 door onoplettendheid of onvoorzigtigheid, en 10 door toevallige omstandigheden veroorzaakt werden. Door elkander rekende men het aantal gekwetsten, bij zulke gelegenheden, in het eerste geval op 40, in het tweede op 30, en in het derde op 20 individu's.
Daarenboven is gebleken, dat het aantal ongelukken, aan arbeidslieden van verschillende soort overgekomen, zeer talrijk, en ten jare 1834 tot een cijfer van 282 is geklommen. De oorzaken dier ongelukken opsporende, heeft men ontdekt, dat het meerderdeel van dezelve door voorzigtigheid, of wel door het in acht nemen der matigheid, hadde kunnen worden voorgekomen. Het misbruik van sterken drank, inzonderheid bij de arbeidende volksklasse, als de voorname bron van al die onheilen te beschouwen zijnde, is daarbij tevens opgemerkt, dat de hulp, verleend aan die ongelukkigen, welke zichzelven in het water hadden gestort, doorgaans onvruchtbaar is bevonden bij hen, die in een' staat van dronkenschap verkeerden. In dit geval

{==639==} {>>pagina-aanduiding<<}
is een verwijl van weinige minuten onder water toereikende, om eene onherstelbare verstikking te veroorzaken.
Het onderzoek, in 1835 te werk gesteld, heeft, op 635 zelfmoorden, te Parijs, een aantal van 97 opgeleverd, waarvan de onmiddellijke aanleiding in de dronkenschap gelegen is.
Bij het onderzoek naar de oorzaken van ongelukken met rijtuigen bleek, dat 8 dronkaards in een' zoodanigen staat van wezenloosheid verkeerden, dat zij de rijtuigen niet wisten aan te duiden, die hen hadden onderstboven geworpen; en over het geheel mag men, bij al de ongelukken, die den arbeiders overkomen, en waarvan de oorzaak niet altijd bepaaldelijk is aan te wijzen, veilig aannemen, dat dezelve veel minder zouden zijn, indien de bedoelde individu's een spaarzamer gebruik maakten van geestrijke dranken. Inderdaad, indien men de over den jare 1835 ontworpen tabèl raadpleegt van ongelukkigen, die, door het vallen van ladders, daken of andere hoogten, gekwetst of overleden zijn, zoo zal men daarop 79 van de 315 ambachtslieden (of wel een vierde van het geheel) aantreffen; en dan gewagen wij nog niet van de ongelukken op den openbaren weg, wier aantal 225 beloopt. Nog doen wij opmerken, dat, van de in 1835 plaats gehad hebbende plotselinge sterfgevallen, aan 135 personen, ten gevolge van beroerte, overgekomen, slechts 48 aan eenig physiek ongemak bezweken; de overigen waren dronkaards, of hadden zich het onmatig gebruik van geestrijke vochten tot eene gewoonte gemaakt.
De Dronkenschap is niet alleen de oorzaak van ontelbare ongelukken, maar zij verwekt tevens de grootste wanordelijkheden. Zij is als eene kwaal der zamenleving te beschouwen, de geboorte schenkende aan het meerendeel der misdaden. Een groot aantal diefstallen wordt gepleegd door menschen, die daardoor aan hunne zucht tot den drank pogen te voldoen. Hoe velen zijn er, die, zonder deze rampzalige drift, nimmer eene gevangenis zouden zijn ingetreden!
Wij zijn overtuigd, dat, indien men eene statistiek ver-
{==640==} {>>pagina-aanduiding<<}
vaardigde, 1o. van de oorzaken, die de individu's voor de regtbanken der correctionele policie en de geregtshoven voeren, en 2o. van de misdrijven, die de militairen voor de krijgsraden doen verschijnen, men tot het besluit zou worden geleid, dat de Dronkenschap eene ondeugd is, die hen, welke haar volgen, naar het gasthuis, voor de geregtshoven, naar de bagno's of het lijkenhuis (la Morgue) en niet zelden naar het schavot voert. Om het aangevoerde te staven, bedienen wij ons van de laatste woorden, te York, door den ter dood veroordeelden thomas williams, den 12 Augustus 1837, uitgesproken. Deze ongelukkige had, in dronkenschap een' moord gepleegd, en stierf een' geweldigen dood, drie kinderen achterlatende. Voor 't laatst sprak hij de toeschouwers aldus aan: ‘Mijne Vrienden, gij ziet in mij een voorbeeld van de verderfelijke gevolgen der onmatigheid; allen, die het aanschouwen, mogen er voor terugbeven. Zijn er onder u dronkaards? Ongetwijfeld; want ik herken er eenigen onder Ulieden. Welaan, dat zij, deze plaats verlatende, zich naar hunne woningen en aan den arbeid begeven, en de herberg nooit weder bezoeken!’
Dus verre de mededeeling in het genoemde Journal. Wilde men, in navolging van hetgeen te Parijs plaats vindt, ook hier te lande statistieke opgaven, betrekkelijk zelfmoorden, plotselinge stergevallen en ongelukken langs den openbaren weg, door Dronkenschap veroorzaakt of voorbereid, doen opmaken, dan is het te vreezen, dat de uitkomsten ten onzent niet minder treurig en ontmoedigend zouden zijn.
Maar, ontmoedigend? - Neen; immers zou zoodanige crvaring den moed verhoogen van die vrienden der menschheid, welke het zich ter taak hebben gesteld, het steeds toenemend kwaad, zoo veel mogelijk, in deszelfs verderen voortgang te stuiten; en het zou gewis bij hen de hoop verlevendigen, dat het groot aantal van hen, welke thans nog den voortgang des kwaads lijdelijk aanzien, eindelijk uit hunnen rustigen droom mogten ontwaken, en, het gevaar bespeurende, dat het dierbaar bedreigt Vaderland, zich

{==641==} {>>pagina-aanduiding<<}
met hen zouden vereenigen, om het kwade te overwinnen door het betrachten van het goede.
Als maatregelen, welke van wege het Landsbestuur, onder meer anderen, ter stuiting van den invretenden kanker der onmatigheid zouden kunnen aangewend worden, schijnen die, welke de Senaat te Lubeck verordende, alle overweging te verdienen; en wij vermeenen allen grond te hebben, om te mogen vooronderstellen, dat het groot belang der zaak bij ons Gouvernement geenszins uit het oog wordt verloren.
Als bijkomende maatregelen mag men zich van de bemoeijingen der verscheidene Departementen der Maatschappij: Tot Nut van 't Algemeen, ter wering der onmatigheid, veel goeds beloven, en niet minder van de pogingen, die, ter bevordering van het goede, door elken vriend der menschheid, een ieder in zijnen stand, betrekking en werkkring, met voorzigtig beleid, kunnen aangewend worden. Wij kunnen hier de meerdere verspreiding onder de arbeidende volksklasse van den Volksbode, te Arnhem bij den Boekhandelaar i.a. nijhoff verkrijgbaar gesteld, niet genoeg aanbevelen. Immers door redelijke overtuiging werkt men doorgaans het krachtigst op het gemoed van den mensch; en hoe groot is het aantal onmatigen, die den afgrond niet kennen, aan wiens steilen rand zij bewusteloos omdolen! Wij doen dan, voor 't minst, het onze, in het ootmoedig vertrouwen, dat de God der Liefde onzen arbeid niet ongezegend zal doen zijn.
Dat de uitgebreidheid en het moeijelijke der onderneming niemand terughoude, veel minder afschrikke! Door traagheid, onwil en spotlust moge die taak verzwaard worden; maar in het gevoel harer moeijelijkheid ligt het denkbeeld harer onuitvoerbaarheid geenszins opgesloten; en elke vooruitgang op den goeden weg is eene zekere aanwinst voor de menschheid. Tijdgenoot en nakomelingschap wekken ons op, met verstand te ijveren, om de rijke springbron van zooveel tijdelijk en eeuwig wee in haren gevaarlijken loop te stuiten, en, waar dit hoogstbezwaarlijk zij, dien loop zoo min schadelijk te maken als immer mogelijk is.

{==642==} {>>pagina-aanduiding<<}
Dat de vrienden van menschheid en Godsdienst, zedelijkheid en deugd, in één woord alle regtgeaàrde vaderlanders, zich daartoe vereenigen, en een iegelijk doe, wat zijne hand te doen zal vinden!

W




Tafereelen uit Napels.

Benevento. Avellino. Salerno. Amalfi.

Ik onderneem het, eene kleine schets te ontwerpen van eene der bekoorlijkste reizen, die zelfs in Italië haars gelijke niet heeft; doch ik moet vooraf reeds bekennen, dat ik voor de tooverbeelden van deze landstreek bezwaarlijk woorden zal kunnen vinden. Zelfs claude lorrain en poussin, die de natuur zoo diep en zoo levendig begrepen, hadden moeten verstommen, en zouden niet met de pen, maar met het penseel hun gevoel hebben kunnen uitdrukken.
De menigvuldige schoone of wegens oudheden beroemde plaatsen in de nabijheid der stad Napels, welke door vreemdelingen gewoonlijk bezocht worden, waren mij bekend; slechts Amalfi ontbrak nog, en ik wilde met eenige vrienden de ongemeen aangename herfstdagen besteden om deze, zoo wegens hare fraaije ligging, als wegens hare vermaardheid in de middeleeuwen, beroemde stad te bezoeken. Gelukkiglijk vertraagde ons vertrek, en gedurende dit korte oponthoud kwam een gemeenzaam vriend terug van zijne reis naar Benevento, Avellino en Salerno; dezelve gaf ons eene zoo dichterlijke beschrijving van de schoonheden dezer weinig bezochte oorden, dat wij spoedig besloten, om, in plaats van regtstreeks naar Salerno te gaan, waar men in zes uren kan komen, nu over Benevento en Avellino derwaarts te reizen, waartoe men drie dagen noodig heeft. Dit verschafte ons bovendien het voordeel, dat wij Caserta, hetwelk slechts een weinig van den weg naar Benevento verwijderd ligt en ons nog onbekend was, mede konden bezoeken. Ik had eene veel te geringe

{==643==} {>>pagina-aanduiding<<}
meening van dit lusthuis, enkel uit vooroordeel tegen de landstreek, en ik liet het dus aan het toeval over, om mij eenmaal derwaarts te voeren, zonder de gelegenheid daartoe op te zoeken. Ik werd alzoo des te meer door de alhier vereenigde schoonheden verrast. Ik verbeeldde mij, St. Ildefonso, deze beroemde sitio der Spaansche Koningen bij Madrid, weder te vinden; of liever, ik vond het hier verre overtroffen. Het paleis, door vanvitelli gebouwd, is inderdaad grootsch en prachtig. De trap vooral wordt door geenen anderen van dien aard overtrofsen. Allerlei soorten van marmer zijn in kwistigen overvloed aangebragt. Doch ik wil datgene niet beschrijven, wat mij dikwijls, zelfs bij een vlugtig doorloopen, verveling heeft veroorzaakt - het inwendige van een paleis. Slechts dit weinige derhalve. Alhoewel er reeds eene menigte van grootere en kleinere zalen was, viel het den prachtlievenden murat in, nog twee groote zalen in het paleis te maken en met Oostersche pracht te versieren. Alleen de voorzaal, op eene breede schaal aangelegd, is voltooid geworden, en heeft een millioen gekost. Nog veel grooter is de ruimte van de troonzaal, die wel drie millioenen gekost zou hebben - thans staat dezelve met naakte muren en steigers, alsof het bouwen nog moet beginnen. Doch het werk werd gestaakt; ik kan echter niet zeggen, of dit plaats had uit hoofde van geldgebrek, of omdat de bouwheer van het tooneel verdween. Het is nu, als geschiedde het tot een aandenken aan die tempi passati (verledene tijden), dat men dit ontsierend memento mori (gedenk te sterven, of gedenkstuk der vergankelijkheid van aardsche grootheid) midden onder de rijkversierde prachtige zalen geheel zóó heeft laten staan, gelijk het met ruwe muren zich bevond op het oogenblik, toen de bouw aanvangen zoude. En ook in deze gedaante laat men
vreemdelingen hetzelve zien.
De waterval, op den achtergrond van den tuin, reeds van verre zigtbaar zijude door de hoofdpoort van het paleis, doet aan de Wilhelmshöhe bij Kassel denken; maar het geheel is fraaijer. Caserta ligt aan den voet van eene

{==644==} {>>pagina-aanduiding<<}
bergketen der Apennijnen, die hier de hoofdstad het meest naderen en slechts drie Duitsche mijlen ten noorden van dezelve zijn. - Het oude Caserta vertoont zich zeer schilderachtig met zijne oude torens vrij hoog aan de helling van een' dezer bergen.
De korte dagen noodzaakten ons, in Maddaloni, op een' kleinen afstand van Caserta, te blijven; hetgeen ons de juist niet wenschelijke gelegenheid verschafte, om te ondervinden, wat het zegt, in eene slechte herberg te vernachten in Italië. Men denke evenwel niet, dat ik dit op allen zou willen toepassen; daar zijn thans op verscheidene plaatsen even zoo goede herbergen als in andere landen. Wij moesten ook mede hier blijven, omdat wij den volgenden morgen de beroemde waterleiding, i ponti di Maddaloni genoemd, zien wilden, waartoe het des avonds te laat was geworden. De waterleiding is eene halve Duitsche mijl van de plaats, op het gebergte, en een hoofdweg, die naar Rome leidt, gaat onder de bogen door, welke hier het hoogste zijn, en over een, tusschen twee hooge bergruggen liggend, dal loopen. Dit werk, door karel III aangelegd, verdient om zijne grootte en zijnen stouten bouw de hoogste bewondering; en het is zeker niet te veel gezegd, als men beweert, dat het misschien het eenige der nieuwere bouwkunst is, hetwelk zou verdienen nevens het verhevenste der Grieken en Romeinen geplaatst te worden.
Van Maddaloni komt men weldra over Arienzo op den schoonen weg, die van Napels naar Benevento loopt, en voorts over Arpaja en Monte Sarchio naar deze, midden in het Napelsche gebied, en wel in de provincie Principato oltra, gelegene Pauselijke stad. Digt bij Arpaja zijn de beruchte furcae of furculae Caudinae, waar de Romeinen door de Samniten in eene bergengte werden ingesloten. Monte Sarchio heeft eene bekoorlijke ligging. Het voormalige, onder de Longobarden zoo beroemde, Hertogdom Benevento is tot de stad van dezen naam ingekrompen: ten hoogste behooren er nog een paar gehuchten toe, - welk gebied, met ongeveer 20,000 inwoners, de Paussen reeds sedert de elfde eeuw onder denzelfden titel

{==645==} {>>pagina-aanduiding<<}
bezeten hebben. Geheel verwijderd van alle groote wegen, die de gemeenschap gemakkelijk maken, zou deze stad, in weerwil van het schoone oord, dat dezelve, gelijk ook andere plaatsen in deze bergstreek, omgeeft, slechts zelden of nooit misschien bezocht worden, ware er niet eene der fraaiste oudheden, welke door geene andere in Italië wordt overtroffen. Ik bedoel de zoogenaamde porta aurea (gouden poort), een voor Keizer trajaan opgerigte zegeboog, welke thans als stadspoort dient. Dezelve is tot op de helft der architraaf voortreffelijk en beter, dan alle anderen, bewaard gebleven. Wandelt men door deze schoone poort naar buiten, zoo breidt zich in het schoonste panorama de bekoorlijke landstreek in wijden omtrek uit voor het oog, dat op den versten achtergrond duidelijk de Majella ontdekt. Deze, in de Abruzzen liggende, wel twintig Duitsche mijlen van hier verwijderde berg is 8000 voet hoog en een tak van den Monte Amaro, den hoogsten van de gansche Apennijnen-keten, na den naburigen Monte Corno of Gran Sasso d'Italia, welken ik ook eens op gelijken afstand uit Tusculum zag.
Benevento ligt aan de Callora, die, daar eene beek opnemende, verder bij Capua den naam van Volturno draagt. Over deze rivier hadden de Romeinen, omstreeks de oude stad, welligt nog in dezelve, eene prachtige brug gebouwd, welker grootsche bouwvallen, waarin thans een molen aangelegd is en nog oude opschriften te lezen zijn, mij nog meer belangstelling inboezemden, dan die triomfbogen. Onze gids leidde ons van deze brug naar een, in den alouden smaak tegen eene helling van den grond aangelegd gebouw, of eigenlijk eene lange galerij, welke de touwslagers thans tot hunnen arbeid gebruiken. Onze Cicerone verzekerde ons, dat het een gedeelte van het amphitheater had uitgemaakt, hetwelk het grootste in de geheele wereld was geweest. Indien het eerste waar was, zou ook het tweede wel zeker zijn; want wij bevonden ons op een' vrij grooten afstand van de stad, in welke blijkbaar bouwvallen van een amphitheater gevonden worden, die wij zagen bij onze terugkomst. Hoe onbedreven ik nu in de oudheidkunde ben, zoo opperde ik toch aan mijne reisgenooten terstond de bedenking, dat zoodanige, in eene regte lijn voortloopende, galerij nooit een deel van een amphitheater uitgemaakt kan hebben, alvorens ik wist, hoe verre de wezenlijke bouwvallen van hier ver-
{==646==} {>>pagina-aanduiding<<}
wijderd zijn. Want waren beide verbonden geweest tot één gebouw, zoo zoude het amphitheater van Capua, welke stad toch eenmaal, na Rome en Carthago, de grootste van het rijk was, wel tienmaal hierin plaats gevonden hebben. Mijn twijfel werd dan ook volkomen geregtvaardigd, als ik, na mijne terugkeering, van eenen met oudheden zeer bekenden kunstenaar vernam, dat hij dit galerijachtig gebouw voor een overblijfsel van den ouden stadsmuur houdt. Behalve deze weinige
oudheden, is in de zeer slecht, met enge straten, gebouwde stad alleen de kathedrale kerk nog merkwaardig. Napels heeft geene zoo schoone kerk. Mij viel terstond derzelver gelijkheid met die van St. Maria Maggiore te Rome in, voor welke zij ook in allen opzigte weinig behoeft onder te doen.
De goede weg, langs welken men naar Benevento komt, houdt daar geheel op, zoodat, Napels uitgezonderd, de stad geene gemeenschap met andere plaatsen heeft, namelijk door strade carozzabili (bruikbare, behoorlijk onderhoudene rijwegen), zelfs niet met de belangrijke stad Avellino, die evenwel slechts op geringen afstand ligt. Alzoo wij derwaarts wilden, hadden wij te kiezen, om of bijna tot aan Napels terug te keeren en den weg van Apulië, die over Avellino gaat, te nemen, of toen tot twaalf miglien (omtrent drie Duitsche mijlen) op eenen weg af te leggen, die grootendeels slechts voetpad is, en soms ook zelfs geen spoor van weg toont. Evenwel, daar de grond overal droog was, waagden wij het, en met behulp van eenen wegwijzer, die hier onontbeerlijk is, geraakten wij in zes uren tijds gelukkig op den hoofdweg naar Apulië, en wel bij Dente Cane, veertig miglien van Napels, dus twaalf mijlen verder dan Avellino, hetwelk achtentwintig miglien van daar ligt. Hier bevonden wij ons geheel te midden der Apennijnen, en de weg naar Avellino liep steeds opwaarts. Deze fraai gebouwde en levendige stad ligt zeer schilderachtig aan den voet van den grooten berg Monte Virgine. De zeer hooge ligging maakt het luchtgestel hier koud en guur, hetgeen thans reeds zeer merkbaar was, terwijl men in het naburige Napels nog zomerwarmte had. De stad telt omtrent 15000 inwoners. Dat gedeelte, waardoor men er van Napels inkomt, schijnt geheel nieuw te zijn. Het is eene zeer lange en fraaije breede straat, aan beide zijden met meerendeels aanzienlijke huizen bezet, die allen zich nog

{==647==} {>>pagina-aanduiding<<}
nieuw vertoonen. De naam strada di poppi schijnt aan te duiden, dat hier eertijds eene laan van populieren was.
Vóór niet langen tijd heeft men een' zeer goeden straatweg van Avellino naar Salerno aangelegd, en hierdoor niet alleen aan de zeer talrijke bevolking der tusschen deze beide, vier of vijf Duitsche mijlen van elkander verwijderde, steden liggende dalen eene groote weldaad bewezen, maar ook reeds aan menigen reiziger het genoegen verschaft, dat hij een der schoonste oorden aanschouwde. Tot nu toe komen hier echter slechts weinigen der vreemdelingen, die Napels bezoeken. Het schijnt nog niet genoeg bekend te zijn, hoe zeer dit uitstapje de moeite dubbel beloont. Ik wensch dus volgende reizigers opmerkzaam te maken op deze fraaije landstreek. Ten tijde van stolberg bestond deze weg nog niet. Het is dus waarschijnlijk, dat hij dit oord niet kende, ofschoon hij het land in verschillende rigtingen te paard doorkruiste. Had hij het gekend, hij zou buiten twijfel het dal la Cava, tusschen Napels en Salerno, voor het schoonste oord van Italië verklaard hebben.
Thans moet ik mijne verlegenheid bekennen - ik wilde het onbeschrijfelijke beschrijven. Ik weet mij daaruit niet anders te redden, dan dat ik met weinige woorden datgene aanduide, wat ik aan de verbeelding der lezers moet overlaten, om verder aan te vullen en te voltooijen. - Van eene aanmerkelijke hoogte der Apennijnen daalt men ongevoelig langs dezen weg tot aan de zee naar Salerno af. In den beginne schijnt men zich op eene vlakte te bevinden, en met eene aangename verwachting bemerkt men eensklaps, dat men op een' hoogen berg is, van welken de weg door ontelbare slingeringen langzaam en zacht in de vallei nederdaalt. Boven aan de helling van den vrij steilen berg onverwacht gekomen zijnde, overziet men op eenmaal dit gansche dal, een der bekoorlijksten van de wereld - het dal Montuoro, dat men gedurende het langzaam afdalen steeds voor oogen heeft en niet moede wordt te aanschouwen. Bij voorraad reeds verheugt men zich, als men bemerkt, hoe de weg, als eene witte streep, midden door dit paradijs loopt, door welks benedenste gedeelte eene kleine beek stroomt. Bezwaarlijk kan men dit dal met andere vroeger geziene dalen vergelijken. Het is inderdaad onvergelijkelijk. Onbewoond zijnde, zoude het tooverachtig schoon genoemd mogen worden; maar eene vrolijke bevolking, die in aantal niet onderdoet voor de

{==648==} {>>pagina-aanduiding<<}
meest bevolkte streken van ons werelddeel, brengt in het bekoorlijke landschap eene levendigheid, die den indruk van het geheel allezins versterkt. Waarlijk, dit is eigenlijk, wat sanazar van Napels zeide: un pezzo del Cielo cadüto in terra (een deel van den Hemel op aarde gevallen). Ik weet het niet anders te noemen. - Thans, beneden in het dal zijnde, verwacht men geenszins, dat het vorige tooneel nog eens gezien zal worden; en evenwel heeft dezelfde verrassing op nieuw plaats, wanneer men aan het einde van dit hoog gelegen dal zich weder op eenen berg bevindt en, even als te voren, in een tweede dal nederziet, waarin de weg met gelijke kronkelingen nederwaarts loopt. Dit is het dal van San Severino. Niet minder schoon, dan het hooger liggende dal van Montuoro, is het zeker nog meer bevolkt; want het heeft achtentwintig dorpen en gehuchten, met omstreeks 11000 inwoners. Op zekere plaats in San Severino wordt elken zaturdag eene groote markt gehouden, waarop gewoonlijk van acht tot tien duizend menschen uit de dalen en nabuurschap te zamen komen. De lucht wordt hier zachter, en men bemerkt aan dezelve reeds de nabijheid der zee. Van San Severino tot Salerno blijft de landstreek nog steeds schoon; maar, door grootere schoonheden verrukt en opgetogen, is men voor andere minder gevoelig. Met de laatste zonnestralen bereikten wij Salerno. Deze, aan hare golf even zoo schoon - alleen de Vesuvius ontbreekt - Is Napels aan de zijne gelegene, hoofdstad van het Principato citra, met 10,000 inwoners, verdient het wel, dat men hier een paar dagen vertoeft; maar het gebeurt zelden, dewijl men van hier gewoonlijk naar Saestum spoedt (hetgene een' ganschen dag wegneemt) en dan eenen tweede aan Amalfi wijdt,
zoodat er meestal voor Salerno geen tijd overblijft. En evenwel waren hier uitmuntende wandelingen te doen. Zoo kan men b.v. het naburige dal la Cava, dat men op het doorrijden langs den weg naar Napels te weinig ziet - ook den berg en het klooster van Trinitá di la Cava, dat men daar geheel niet te zien krijgt, bezoeken. De oude Normannenburg, op een' steilen berg achter de stad gelegen, biedt een zeer schoon uitzigt op de golf. Niet minder fraai is dat van den berg Santo Liberatore, die, met de bouwvallen van een klooster, zich boven het, van Salerno zoo romanesk zich vertoonende, landschap Raiti hoog verhest. De weg opwaarts is moeijelijk, en alleen voor den voetganger bruikbaar; doch ook elke

{==649==} {>>pagina-aanduiding<<}
schrede wordt rijkelijk beloond. Het gezigt op de oevers van de golf en de bergstreken, die dezelve versieren, is onbeschrijfelijk. Maar, nog eer men boven aankomt, wordt men door een niet verwacht gezigt op de tegenovergestelde zijde aangenaam verrast. Bij eene alleen staande bovenwoning en bij eenen eik, welke niet slechts in Italië tot de grootsten behoort, maar zelfs in Duitschland onder de hoogsten gerekend zou moeten worden, heeft men eensklaps, als door een ter regter plaatse aangebragt venster, het schoonste uitzigt op het dal la Cava, hetwelk men hier van eene gansch andere en gunstiger zijde overziet, dan van den algemeenen weg. Wij hadden alle reden, om over de korte dagen van October ons te beklagen; en alleen de hoop, dat wij in de lente herwaarts zouden terugkeeren, kon ons troosten wegens ons scheiden van Salerno. Het was tegen het begin van den regentijd. Wij moesten ons dus haasten, om Amalfi, dat toch het eigenlijke doel onzer reize was, nog bij goed weder te bereiken. Over zee kan men in twee uren daar komen; dit is wel gemakkelijker, doch men ziet dan de landstreek niet, welke, nadat wij het schoonste in Montuoro en San Severino aanschouwd hadden, ons door hare bekoorlijkheid nog in verrukking kon brengen. Ook deze weg over land naar Amalfi is weinig bekend; ofschoon geen reiziger verzuimt, de stad te bezoeken. Doch gewoonlijk begeeft men zich ter zee van Puzzuoli en Bajae over Procida, Ischia, Capri, Sorronto en Amalfi naar Salerno, of men gaat van hier derwaarts; wij deden anders, daar wij nu eenmaal aan het gezigt van schoone oorden ons regt verzadigen wilden. Wij reden dus van Salerno door la Cava tot aan
Nocera en Pagano, en besloten den moeijelijken weg over den hoogen en steilen bergpas van Torre di Chianzo naar Amalfi op ezels af te leggen. Wij konden er echter geene bekomen, en moesten dus acht uren, zonder uitrusten, te voet wandelen. Onze moeite werd echter rijkelijk beloond, zoodat wij aan geene bezwaren van de reis dachten. Bij het beklimmen van den berg, op wiens bovenste gedeelte een oude toren staat, de Torre di Chianzo, hadden wij weder een geheel ander gezigt op la Cava. Aan de andere zijde hadden wij nu ook den Vesuvius en de golf van Napels voor ons. Hier aanschouwden wij voor de eerste maal den zwarten stroom der jongste lava, die thans niet meer vloeide en reeds hard was geworden. Zoo daalden wij langzaam van het gebergte af

{==650==} {>>pagina-aanduiding<<}
tot aan de zee bij Majuri. Het dal, waarin wij ons thans bevonden, verschilde grootelijks van de bovengenoemden; en echter is het niet minder schoon. Ja, ik zou mij geenszins verwonderen, zoo liefhebbers van het romaneske hieraan de voorkeur gaven: dit is wilder, zonder geheel woest te zijn; die zijn liefelijker - ieder op zichzelf heeft eigene schoonheden.
Bij het naderen van Majuri ziet men papiermolens, welke door de beek in het dal gedreven worden. De zon was nabij haren ondergang, toen een eigenaar van eene der fabrijken, voorbij welke wij gekomen waren, bij ons kwam en met ons ging. Hij wilde op het orchest van den Markies di..., welke dezen avond opera en bal in zijn paleis gaf, de fluit spelen, welke zijn hond hem in den bek nadroeg. De man deed alle moeite, om ons over te halen, dat wij in zijn fraai huis, hetwelk hij ons in het voorbijgaan wees, den nacht zouden doorbrengen, dewijl wij dan tevens de partij konden bijwonen, daar er in de nabijheid geene herberg was, en wij, reeds zeer vermoeid zijnde, eerst laat te Amalfi zouden aankomen. Het speet ons inderdaad, een aanbod te moeten afslaan, waarvoor men zeker geenerlei betaling aangenomen zou hebben. Hoe vele vooroordeelen tegen het karakter van de Italianen koestert menigeen! En evenwel zoude niet overal aan vreemdelingen, welke men des avonds op den algemeenen weg vindt, met zoo veel bereidwilligheid een gastvrij verblijf aangeboden worden, als hier de papiermaker van Majuri deed. Zoodra men deze plaats, die eigenlijk Maggione moest heeten, door is, verlaat men het strand niet, en het voetpad - want op de geheele landtong, tot aan Sorrento en Massa, is geen rijweg - slingert over de rotsen, die haren voet in de zee verbergen en overal de schoonste grotten vormen. Langs dit heerlijk rotspad komt men eindelijk van Majuri, door de beide, in fraaije ligging met elkander wedijverende, gehuchten Minore en Atrani, aan het, zoo mogelijk, nog schooner gelegene Amalfi.
De in de middeleeuwen eens zoo beroemde stad Amalfi heeft alles verloren, wat haar destijds zoo aanzienlijk maakte, toen hier het kompas uitgevonden werd en de Pandekten ontdekt werden. Alleen de onvergankelijke schoonheden, welke de natuur schonk, zijn gebleven. De stad is gebouwd in eene bergklove, die, boven eng en smal zijnde, zich naar de zee meer en meer uitbreidt. Eene niet onbeduidende beek, tal-
{==651==} {>>pagina-aanduiding<<}
rijke watervallen vormende, besproeit dit schoone dal, welks bovenste gedeelte tot aan de stad il Vallo de Molini genoemd wordt. Want alhier, op eenen afstand van naauwelijks een half uur gaans, zijn niet minder dan zeventien papiermolens, benevens twee ijzerwerken. Te dezer plaatse ondervonden wij mede de gulle gastvrijheid der gelukkige en vlijtige bewoners. De hoogten aan beide zijden zijn met bouwvallen uit de middeleeuwen bedekt, waaronder die, welke men il tempio de Saraceni noemt, bijzonder merkwaardig is. Verderop, bij Scala Ravella, moeten er nog belangrijker gevonden worden.
Men moet niet verzuimen, Amalfi, even als Napels, van de zee te beschouwen. Van de [toenmalige] strenge gezondheidsmaatregelen gaat men niet zonder omslagtige voorzorgen in eene boot, en is ook zeer aan den tijd gebonden; want kwam iemand slechts een oogenblik na zonsondergang terug, zoo zoude hij zonder genade den nacht op zee moeten doorbrengen, al had ook de wacht aan het strand de boot niet uit het oog verloren. Men bekomt vóór het afvaren een pas in forma. Bij het instappen der boot werden de personen, als schapen, door den wacht geteld - even zoo bij het uitstappen; en toch duurde de gansche speelvaart, daar geheel Amalfi ons bestendig kon zien, geen uur. Maar hoe veel voldoening gaf ons dit kleine watertogtje! Van de zee kan men het best in de bergkloven opzien, waarin de vier naburige plaatsjes Majuri, Minore, Atrani en Amalsi gebouwd zijn. Doch dit onvergelijkelijk perspectief is het niet alleen, wat deze vaart zoo belangrijk maakt; want niet alleen de oppervlakte der rotsen, ook derzelver verborgen binnenste, heeft eigene schoonheden - men roeit met de boot in eene groote, heerlijke druipsteengrot, die door de overhangende klippen gevormd werd. Zoo bieden land en zee, bij afwisseling, velerlei en de prachtigste tooneelen aan. Jammer, dat Amalfi zeer weinig toegankelijk van de landzijde is; want behalve het moeijelijk voetpad, langs hetwelk wij van Nocera herwaarts kwamen, heeft men nog een ander, doch niet minder ongemakkelijk pad, dat naar Castellamare loopt. Wij namen onzen terugweg langs hetzelve. Dit pad gaat over den bijna vijfduizend voet hoogen Monte Sant Angelo. Met moeite beklimt men denzelven. Het bestijgen van den Vesuvius mag, in vergelijking daarvan, eene lieve wandeling genoemd
worden.

{==652==} {>>pagina-aanduiding<<}
Maar welke verrukkelijke tooneelen heeft men ook bij elke schrede! - vooreerst nog een' aangenamen blik op het bekoorlijke Amalfi, en dan hooger het gezigt op de geheele golf beneden, tot aan het eiland Capri en de kleine Sirenen-eilandjes, i Galli genoemd. Is men voorts de hooge kruin van Sant Angelo overgetrokken, zoo aanschouwt het verrukte oog eensklaps de heerlijke golf van Napels, de groote stad met alle hare omstreken, welke door de nabijheid van den schoonen Vesuvius een geheel eigen karakter aannemen. Kortom, het geheel vormt een panorama, dat men met woorden niet kan beschrijven. Het blijft toch eene gegronde aanmerking, dat, waar men ook reist, Napels, bij het terugkomen herwaarts, zich steeds als het schoonste van alle geziene oorden vertoont.
Het was jammer, dat wij niet bij nacht over den Sant Angelo kwamen; wij zouden destijds een ongemeen fraai gezigt gehad hebben. De krater van Stromboli wierp namelijk op het einde van October zeer veel vuur uit, en dit zouden wij op eenen afstand van dertig geographische mijlen zeer goed hebben kunnen zien, gelijk het dan ook dikwijls door den Heremiet op den berg gezien is geworden. - In Castellamare aangekomen zijnde, is men reeds eenigermate in Napels. De Vesuvius was rustig - de lava vloeide niet meer.
Nog eene opmerking, door mij gemaakt op dit reisje, dat naauwelijks dertig Duitsche mijlen bedroeg, wil ik mededeelen. Dezelve betreft het zeer groote aantal van kerken en kloosters, op bergen gebouwd, welke thans in puinhoopen liggen. Op verscheidene plaatsen zag men er twee of drie, welke reeds langeren of korteren tijd verlaten schenen en door geheele vernietiging bedreigd werden. Doch behoeft men zich hierover wel te verwonderen in een land, waar zoo vele kerken en kloosters, op eene geheel ondoelmatige wijze en zonder wezenlijke behoefte, gebouwd worden?

Gedachten en opmerkingen van Malesherbes.

(Vervolg en slot van bl. 617.)

Er zijn grondstellingen, welke men geringschat, omdat iedereen dezelve in den mond voert; men behoorde echter niet over het hoofd te zien, dat juist daardoor derzelver waar-
{==653==} {>>pagina-aanduiding<<}
heid en nut buiten allen twijfel gesteld worden, want zij hebben zich aan het gezond verstand als 't ware met geweld opgedrongen.
Eene nieuwe grondstelling is menigmaal niets anders dan eene schitterende dwaling.
De grootste waarheden zijn doorgaans de eenvoudigste.
Persoonlijk belang bedekt de waarheid voor hen, die regeren; maar kastengeest verbergt ze ook voor zichzelven.
Eene dwaling, die de bron van vele andere is, bestaat daarin, dat men zich bij zijne oordeelvellingen aan de woorden hecht, en niet aan de zaak. Hetgeen men onder den eenen naam verwerpt, billijkt men onder den anderen.
Het schijnt alsof de menschelijke geest slechts een bepaald getal van waarheden in zich kan opnemen; maar er blijft nog altijd veel ruimte voor dwalingen.
Het is niet genoeg, geene onwaarheid te spreken; maar men moet ook, wanneer het er op aankomt, zonder schroom de waarheid durven zeggen.
Een eerlijk man aan het hof gelijkt er een vreemd gewas, hetwelk duizend wormen zich haasten te doorknagen.
Er zijn zoo vele lieden van aanzien, en zulks in zoo menige verschillende trappen, dat men er eindelijk toe komen zal, slechts die genen te onderscheiden, die het niet zijn.
Een groote doet zeer verkeerd, op stelten te gaan; hij bereidt zich slechts een' des te zwaarderen val.
Trots veinst somwijlen bescheidenheid; de kunstgreep is niet kwaad bedacht, maar hij bedriegt niet lang.
Het is een geluk, dat het overdrevene niet algemeen wordt; het baart geen opzien meer. Men moet hopen, dat er een tijd zal komen, waarin ieder zich slechts door gezond verstand zal trachten te onderscheiden.
Er is onder de menschen slechts ééne gelijkheid, welke zij in hunne magt hebben, te weten de deugd.
De ondeugende spreekt van deugd, maar de deugdzame alleen vermag derzelver waardij aan anderen voelbaar te maken.
Ware eer kan geene magt eens dwingelands ons ontrooven.
Het is eene gevaarlijke proefneming voor een pas gevestigd gezag, zijne magt tot beleedigingen te gebruiken.
Welk een vreemde weg om op te stijgen, te beginnen met in het stof te kruipen!

{==654==} {>>pagina-aanduiding<<}

Mogten toch alle eerlijke lieden een verbond aangaan; doch dit zal nimmer gebeuren, want zij vreezen, zoo doende, op te houden eerlijke lieden te zijn.
Moed is in de oogen van vele grooten eene beleediging en pluimstrijkerij eene verschuldigde hulde.
Eer begint, waar men eereteekenen van de hand wijst.
Een treurige tijd is het, waarin een braaf man niet ongestraft goed kan doen.
De deugd handelt; de laster loert, en verbeidt de uitkomst. Mislukt de goede onderneming, zoo spuwt zij haren zwadder op het voorwerp van haren haat en op deszelfs oogmerken.
Wien de laster slechts poogt te schaden om hetgeen hij zegt, heeft voor zich, dat er niets berispelijks moet zijn in hetgeen hij doet.
Somwijlen is de waarheid de handlangster van den laster.
Haat prijst ook, maar alleen om des te zekerder te schaden.
De eerlijke man is er op voorbereid, nijd en ondank te ontmoeten; maar desniettemin volgt hij zijn geweten en zijn hart.
Er behoort een zeer kiesch gevoel toe, in den waren zin weldadig te zijn; dit gevoel is zeldzamer dan dat voor de schoone kunsten.
Menigmaal vergeet hij, die eene weldaad ontvangen heeft, dezelve alleen daarom, wijl hij, die ze bewezen heeft, er een te goed geheugen voor heeft.
Het vermaak der ijdelheid duurt hoogstens een kwartier uurs; dat eener goede daad houdt langer stand. Het hart bewaart het zelfs tot tijden, waarin de natuur ons alle andere genoegens schijnt te ontrooven.
Zonder onschuld, gezondheid en onafhankelijkheid, kan er geene ware vrolijkheid bestaan.
De vrolijkheid des gemoeds gelijkt eene reine, nimmer opdroogende waterbron; zij vliet steeds voort, en haar geruisch dringt door tot in het hart, dat zich er ruimer door ontsluit. Vernuft en geest is aan een' waterval gelijk; aanvankelijk wekt zijn bruisen verbazing, maar weldra vernaauwt hij zich, en zijne beperktheid maakt treurig.
Het landleven gelijkt eene schoone vrouw zonder koketterie: om haar te beminnen, moet men haar eerst naauwkeurig leeren kennen; die echter hare aanvalligheid ondervonden heeft, is voor altijd geboeid.

{==655==} {>>pagina-aanduiding<<}

De geest scherpt zich in de stad; op het land veredelt hij zich.
Die niets meer heeft dan geheugen, gelijkt naar iemand, die palet, penseel en kleuren bezit; hij is daardoor nog geen schilder.
Waarom vinden lieden van geest zoo vele beschermers? Zou de reden daarvan ook misschien in de omstandigheid liggen, dat men zich vleit voor iemand gehouden te worden, die hen naar eisch weet te waarderen?
Een man van geboorte verhoovaardigt zich op iets, dat zijn eigen niet is, den roem zijner voorvaderen; en ondertusschen neemt men het euvel op, wanneer een man van erkende verdiensten spreekt van hetgeen hemzelven toebehoort, van zijn talent.
Die de wereld ontvliedt, omdat zij, naar zijn zeggen, hem niet bevalt, die bevalt ook gewoonlijk aan de wereld niet.
Die tot het publiek wil spreken, moet borg kunnen staan voor zijn eigen gezond verstand en voor dat zijner toehoorders.
De gedachten van het genie zijn de eigendom van geheel het menschelijk geslacht.
De opvoeding, die maar al te zeer veronachtzaamd wordt, zou meer nut kunnen doen dan het onderwijs. Zij ten minste geeft aan de hartstogten eene betere rigting; en waartoe drijven die ons niet?
Ontegenzeggelijk zou men meer uitregten, wanneer men niet zooveel voor onmogelijk hield.
Het gevoel overwint meer dan het verstand; dit laatste vindt slechts regters, het eerste deelnemers.
Men zal altijd over de eenvoudigste denkbeelden blijven twisten; misschien is het onmogelijk, twee menschen te vinden, die zelfs daaromtrent eene gelijke wijs van oordeelen hebben.
Menigmaal ziet men lieden van veel verstand, die in eene vergadering hun juist oordeel vergeten, om den algemeenen stroom te volgen, welken heethoofden hebben doen ontstaan; en dit is zeker niet het verstandigste.
De groote hoop is zeer aan verblinding onderworpen; rusteloosheid en ongeduld houdt hij voor liefde tot de vrijheid; hij wil slechts van wederwaardigheden verwisselen. Hoe langer deze koorts duurt, des te meer verliest hij zijne krachten, en des te minder ontkomt hij aan den behendigen greep van den boosaard, die hem in zijne magt wil brengen.

{==656==} {>>pagina-aanduiding<<}

In den hoogsten graad is reeds een volk bedorven, bij hetwelk uiterlijke beleefdheid de eerste wet is.
Aan welke goden brengt men het zeldzaamste en kostbaarste, dat in de wereld is, ten offer? - Aan de vriendschap? - Neen, aan de ijdelheid en de eigenbaat.
Niets weegt vriendschap op.
Wie tien vrienden telt, heeft er niet een' eenigen.
Wat is een verrader? - Een mensch, die, voor eene hand vol goud, zijne eigene achting, de achting zijner medeburgers en die zijner begunstigers en beschermers verkoopt.
Den ontmaskerden verrader blijft niets over, wanneer zij zelven, die hem gebruikt hebben, hem hunne bescherming onttrekken, uit vrees van zich, nevens hem, verachtelijk te maken.
De wezenlijk deugdzame hoort slechts de stem der menschheid. Steeds bewaakt de eer de handelingen van den wijzen, en beschermt hem voor de valstrikken, die hem gelegd worden. Noch bedreiging, noch lof, noch vleijerij, noch uitzigt zijne fortuin te zullen maken, kunnen hem verlokken of verstrikken. Steeds toont hij dezelfde vastheid, denzelfden moed. Hoe meer moeijelijkheden hem in den weg geworpen worden, des te meer bevestigt zich de goede naam, dien hij verwerft.
Eene moeijelijk geneesbare plaag is die epidemische zededeloosheid, door welke geheele volken in zekere ongelukkige tijdperken aangestoken worden, en die de oude banden der maatschappelijke orde verscheurt.
Kan eene maatschappij van Godloochenaars bestaan? - Deze vraag is meermalen geopperd geworden. Ik beantwoord haar met eene andere vraag: Kan eene handvol zand, zonder eenig bindmiddel, door eenen rukwind verstrooid worden?
Booswichten vervallen tot Godverloochening, door eene drogredenarij van hun geweten. Ik (booswicht) ben er; derhalve is er geen God.
Waar dweepers zich vertoonen, kan men ook met zekerheid kerkschenders verwachten.
Wie zou hebben kunnen gelooven, dat ook de verdraagzaamheid hare dweepers kon hebben?
Een Staat, die geene verdraagzaamheid oefent, berooft zich niet alleen van eene menigte nutte onderdanen, maar ontbeert ook het voordeel, dat buitenlanders zich er komen nederzetten.

{==657==} {>>pagina-aanduiding<<}

De strijd tusschen de wereldlijke en de geestelijke magt is steeds een strijd op leven en dood.
Ongetwijfeld moet een Regent de Bisschoppen raadplegen bij zaken, die het welzijn der Godsdienst betreffen; maar, met welk een oog men hen ook beschouwen mag, nimmer mag men met hen onderhandelen. Als dienaren der kerk mogen zij geene toegeeflijkheid betoonen, en als onderdanen past het hun niet, bedingen te maken.
De Godsdienst zou reeds eene groote weldaad zijn, al had zij niet anders gedaan dan de poorten der toekomst voor ons te openen.
De gedachte aan de eeuwigheid is een troost, bij de snelle vlugt van den tijd.
Het is een ongeluk van de koninklijke regering, dat de heerscher menigwerf in zijn geheele rijk de eenige is, die de algemeen luid gewordene stemmen van het volk niet verneemt.
Verleidingen omgeven eenen troon als bijenzwermen eene honingraat.
Wie zou er zich toe willen leenen een heerscher te worden, wanneer hij op den schepter de woorden las: ‘Ik verjaag de waarheid?’
De waarheid moet iets zeer schrikwekkends hebben, daar men zich zoo veel moeite geeft om haar te beletten tot den troon te naderen.
Een Koning ziet zijn volk slechts door het glansrijke prisma van zijn hof. Hoe is het hem dus mogelijk, de ellende te ontdekken onder de bonte kleuren, waarin men alles aan hem vertoont?
Zou een vreemd, met onze wonderlijke inrigtingen onbekend en door onze armzalige vooroordeelen onbeneveld wezen, een wezen, kortom, dat niet tot deze wereld behoorde, wel begrijpen kunnen, dat hij, wien het welzijn van den Staat vertrouwd is, zich beleedigd voelen kan door voorslagen, welke het nut van dien Staat bedoelen? En evenwel ziet men dit dagelijks gebeuren.
Een bedenkelijk verschijnsel is het voor eenen heerscher, wanneer zijn volk begint na te pluizen, volgens welke grondbeginselen de Vorst zijne magt oefent, en tot hoeverre de gehoorzaamheid van den onderdaan behoort te gaan.
Mistrouwen brengt niet minder onheil over den heerscher dan over de beheerschten.

{==658==} {>>pagina-aanduiding<<}

Het welbegrepen welzijn des volks is ook het welbegrepen belang van den Vorst.
Het streelendste gezigt voor eenen Vorst en het aandoenlijkste voor een gevoelvol hart zijn de vrije en opregte uitbarstingen der liefde van geheel een volk.
De wettige magt op aarde heeft haren oorsprong in die van God. Daarom behoort ook het grootstmogelijke geluk des volks haar onveranderlijk doel te zijn.
Over de keus zijner Ministers behoort een Vorst zich lang en ernstig bij zichzelven te beraden, ten einde niet eenmaal in het treurige geval te komen, zich voor hen en tegen zijn volk te verklaren.
Eene groote smart voor een volk is het, wanneer het hen, die het te regt veracht en haat, met gunstbetooningen overhoopt ziet.
Menigmaal zou een Vorst niet zoo kwistig met zijn vertrouwen te werk gaan, wanneer hij zich vooraf van de bijzondere belangen en hartstogten dier genen onderrigtte, welke zich in hetzelve pogen te dringen.
Een Vorst behoorde nimmer aan het hoofd van zijn staatsbestuur eenen man te plaatsen, die zich niet ontziet, zijn gedrag naar de volgende stelregelen in te rigten:
‘Geene magt is genoegzaam geëerd en geacht, wanneer de schrik haar niet vooruitgaat.’
‘De beheering van den Staat moet eene voor de oogen van het volk omsluijerde verborgenheid zijn, want steeds is het genegen zich aan de gehoorzaamheid te onttrekken; alle vertoogen, zelfs smeekschriften, zijn slechts een begin van opstand.’
‘Men moet hen, aan welke men een deel der staatsmagt heeft overgedragen, op alle mogelijke wijzen in bescherming nemen, zelfs wanneer zij hun gezag misbruikt hebben.’
‘De trouwste dienaren van den Vorst zijn die, welke, bij gestrenge doch onvermijdelijke maatregelen ten goede, niet schromen, zich aan den volkshaat prijs te geven.’
De toorn van eenen Vorst heeft zijne grenzen, maar de wraakzucht zijner Ministers nooit.
Niemand staat zoo hoog, dat hij voor den haat van eenen eersten Minister veilig is, en niemand staat zoo laag, dat niet de een of ander van deszelfs tafelschuimers hem dien haat waardig zou keuren.
Het is de verwarring ten top drijven, wanneer men aan

{==659==} {>>pagina-aanduiding<<}
willekeurige handelingen door de listig verkregene toestemming van den Vorst nadruk wil bijzetten, en de onderdrukten door den eerbied voor hunnen beheerscher tot zwijgen wil brengen.
De staatkunde der Ministers is steeds, zichzelven op den achtergrond te plaatsen en den naam van den Vorst vooruit te zetten, in welk geval de eerbied dan natuurlijk niet veroorlooft te twijfelen; en op deze wijs worden bevelen, welke hij zelf volgens zijnen eigen' wil gegeven heeft, met andere vermengd, welke hem volstrekt onbekend zijn. Zoodoende, vreezen de onderdrukten steeds, wanneer zij over onregt klagen, tegen den eerbied voor hunnen Monarch te zondigen, en weten niet, of zij ook den oppersten magthebber belgen, wanneer zij om redres smeeken.
Eene hatelijke regering is het, in welke de aangeklaagde zich niet durft beklagen.
Willekeurige magt is nimmer werkzamer en gevaarlijker, dan wanneer zij het werktuig van wraakzucht tegen enkele personen wordt.
Het is moeijelijk, willekeur in te voeren; maar met welbehagen vereeuwigt men haar, wanneer zij eenmaal voorhanden is.
Het welzijn van den Staat ontspruit uit rust en wettige vrijheid, en deze zijn slechts dáár te verkrijgen, waar alle willekeur vernietigd is.
In den aard der willekeurige magt ligt het, dat regt, zelfs dat menschelijkheid hunne aanspraken verliezen, zoodra een eenige doof voor hunne stemmen is.
Heeft een Vorst eenmaal verklaard: ‘Mijn wil is de eenige wet in mijnen Staat,’ van dat oogenblik af telt hij slechts vijanden.
In een beschaafd land, zelfs in zoodanig een, waar de Vorst onbeperkt meester is, moeten zij, aan welke de oefening der oppermagt betrouwd geworden is, zich door drie dingen in toom laten houden: door de wetten, door het beroep op den Vorst, en door de stem van het volk.
De gebrekkigste aller staatsregelingen is die, welke zelfs dàn misbruiken baart, wanneer zij door reine handen bestuurd wordt.
Misbruik der staatsmagt is de grootste misdaad, want geheel het volk is de verongelijkte.
Misbruiken hebben plaats niet enkel uit boos opzet, maar

{==660==} {>>pagina-aanduiding<<}
ook uit verkeerd begrip. Zoodanige derzelven, waaraan de hoofden van het staatsbestuur zich niet schuldig maken, worden menigmaal door de ondergeschikten begaan, en die, welke de tegenwoordige staatsdienaren misschien niet plegen, voeren soms hunne opvolgers in.
Hoe strafbaar misbruiken zijn, bewijst de angstige zorg, waarmede men ze verbergt.
Wanneer men zich uit gehoorzaamheid aan misbruiken onderwerpt, zoo wordt daardoor de hare grenzen te buiten gaande magt tot wet gestempeld.
Één deugdzaam man kan aan vele misbruiken hinderpalen in den weg leggen. Het is reeds een groot heil, dat zijne tegenwoordigheid menig kwaad verhindert.
Eene regering kan er nimmer haar voordeel bij vinden, in eene onregtvaardigheid te volharden.
Men waagt het niet ligt, gegronde regten tegen magtigen geldend te maken; maar wel gebruikt men zijne magt dikwerf zeer onregtmatig, om zwakkeren te verpletten.
Een volk verdraagt zijne ellende lang, wanneer het bestuur de kunst verstaat, om haar voor hetzelve te verbergen.
Omsluijert een bestuur zich in geheimhouding, zoo kan men er uit afleiden, dat het ongeregtigheden begaat.
Kan een Koning, welke dien naam verdient, zonder verontwaardiging den raad van eenen Minister aanhooren, die laaghartig genoeg is, hem voor te slaan, zijne magt op den ommekeer der wetten te bouwen? die hem aanraadt, zijne geregtshoven omver te werpen, welke de geregtigheidsliefde van den Souverein bevestigd heeft, welker daarzijn alleen reeds in de harten des volks die gerustheid wekt en onderhoudt, welke zijn geluk zoowel als den roem zijner regering uitmaakt; geregtshoven, waar alle belangen in dezelfde schaal gewogen worden, waar hoogheid en rijkdom hunnen voorrang verliezen, waar de armoede niet bloost zich te vertoonen, waar eindelijk eene talrijke zamenvloeijing van dienaren der geregtigheid en der wetten gezamenlijk hare kundigheden en ondervinding besteedt, om den gang des regts voor elke afwijking te bewaren, en een rijk even heilbrengend als onwrikbaar staande te houden? (*)

{==661==} {>>pagina-aanduiding<<}

In de vreedzame verrigtingen van den burgerlijken ambtspligt kunnen er helden zijn, welke de vergelijking met die des legers volkomen kunnen doorstaan; en daarenboven hebben zij nog dit vooruit, dat zij den roem, dien hun onverzettelijke moed, om voor regt en waarheid op te treden, verwerft, alleen aan zichzelven te danken hebben, terwijl een krijgsheld den zijnen met vele duizenden van medestrijders deelen moet.
Hij, wiens pligt het is, de regten des volks te beschermen, vervult zijn ambt voorzeker zeer nalatig, zoo hij niet om den troon verbitterde vijanden heeft.
Het volk kan aan geen' beambte zijn vol vertrouwen schenken, wiens toestand onverzekerd en aan willekeur onderworpen is, of wiens arbeid door voorbijgaande voordeelen beloond wordt; want om dezelve te behouden, of er nieuwe te verkrijgen, is hij van die genen afhankelijk, door welker toedoen hij den weg tot zoodanige voordeelen kan banen.
Hij, die eenen post aanneemt, uit welken men eenen eerlijken en bekwamen man wederregtelijk verdreven heeft, behoorde, om zijner eer wille, zich niet te verontschuldigen, met het voorgeven, dat hij aan bevelen van hooger hand gehoorzaamheid verschuldigd is. Bevelen van zulk eenen aard geeft men slechts aan hen, die er in het geheim om bedelen.
Het verval van een rijk begint van het oogenblik, waarop de onderdrukker magtig genoeg wordt om de justitie te doen zwijgen.
Wanneer in eenen Staat de grondbeginselen van regt en zedelijkheid vernield zijn, kunnen de persoonlijke deugden van eenen Vorst slechts zoo lang voor ondergang behoeden, als hij leeft en regeert.
Daar, waar men alle wetten invoeren kan onder het voorwendsel alleen, dat zij voor het algemeene welzijn dienstig zijn, bestaat geene staatsregeling hoegenaamd.
Wat zijn de regten van het volk in de hand van een zwak Vorst? - Een speeltuig, hetwelk een invloed hebbende gunsteling verbreekt.
Niets werkt nadeeliger op het vertrouwen van een volk, dan wanneer in de aan hetzelve gegevene verordeningen bepalingen vervat zijn, die valstrikken verbergen.
Slechts eenvoudige wetten zijn goed.

{==662==} {>>pagina-aanduiding<<}

De zeden zijn het werk der wetten, en het algemeene heil dat der zeden.
De belangen van elke regering brengen mede, het verfoeijelijke stelsel van verklikken nimmer te laten ontkiemen; het is de vruchtbare bron van haat en wraak, voor mistrouwen en zedebederf. Is al, in groote steden, tot handhaving der policie, daarvan iets noodig, zoo verschoone men toch het land daarmede, want het vernietigt de braafheid van geheel het volk.
Waar verklikkers beloond worden, zal er nooit gebrek zijn aan strafschuldigen.
Wie zou besluiten kunnen schuldigen te straffen, wanneer men niet de hoop had onschuldigen daardoor te beveiligen.
Onder al de takken van het staatsbestuur is er geen, die zoo zeer eenen man van voortreffelijk hart en hoofd vereischt, als het finantiewezen. De finantiën zijn het drijfrad van al de overige deelen van het staatsbestuur. Van dezelve hangt in oorlogstijd de overwinning, in vredestijd de overvloed af. Zij bevorderen de vruchtbaarheid van den grond, en, rijkdom sparende, doen zij de vruchten van een jaar zich uitstrekken over vele andere. Staan de bronnen, die aan het opzigt en bestuur van eenen contrôleur-generaal der geldmiddelen vertrouwd zijn, een oogenblik stil, zoo kwijnt, zoo smacht alles, de luister van den troon begint te tanen, het volk zweeft in gevaar. Welk eene oplettendheid, welk eene zorg, welk eene waakzaamheid, welk eene naauwgezetheid zijn er niet noodig tot vereeniging en leiding van zoo vele bronnen, die derzelver bed maar al te ligt verlaten, en alsdan bezwaarlijk in hetzelve terug te brengen zijn! Welke scherpzinnigheid, welke juiste berekening, welke werkzaamheid en wijsheid behooren er niet toe, om derzelver loop geregeld te doen voortgaan en tot het bepaalde doel te brengen, om de verdeeling naar evenredigheid der behoeften, tijden en plaatsen te regelen, en in gevallen van nood te voorzien, welke men menigwerf in het geheel niet vooruit berekenen kan en die elk oogenblik veranderen!
De eigendommen van een volk, dat niet uit slaven bestaat, zijn onaantastbaar. Belastingen, hoe noodig zij ook zijn, blijven steeds eene verkorting dier eigendommen. Daarom werden voormaals ook inzonderheid de belastingen

{==663==} {>>pagina-aanduiding<<}
niet anders dan met toestemming van het volk opgelegd, en tot dezelve in volksvergaderingen besloten. Al hebben nu deze vergaderingen opgehouden, zoo heeft zich daardoor toch de toestand des volks niet veranderd, deszelfs regten kunnen even weinig verjaren als die van den Vorst, de domeinen van dezen laatsten mogen zich vergrooten, de grenzen van zijn rijk zich uitbreiden; maar nimmer moet hij gelooven, dat hij de eigendommen van zijn volk mede tot zijne veroveringen tellen kan.
Het eerste, waarop het in eene staatshuishouding aankomt, bestaat daarin, de belastingen naauwkeurig vast te stellen. Zijn zij onbepaald en willekeurig zoo heeft de schatpligtige belang, zijn vermogen te verheimelijken; want hij moet vreezen, dat het hem hooger zal doen belasten.
Eene treurige ondervinding heeft geleerd, dat de ontwerpers van een belastingstelsel daaraan geene andere grenzen toekennen, dan het betalingsvermogen des belasten. Onmenschelijke behandeling der enkele personen wordt verderfelijk voor den geheelen Staat: want hij, die daardoor in een jaar bijna al de vruchten van zijn zorgen en werken verliest, zal zich elders heen begeven, waar hij van zijne krachten, vlijt en bekwaamheid meer genot te wachten heeft, en waar hem geen weêrzin ingeboezemd wordt voor arbeid zonder nut.
Belastingen op goederen zijn regtvaardiger en minder drukkend dan die op personen.
In het vak van finantiën kan men op geen' regtmatigen en billijken grond van verrigtingen, die voor de oogen van het publiek geschieden, een geheim maken.
Een in schulden stekend ambteloos persoon, door zijne schuldeischers benaauwd, neemt zonder keus elk middel te baat, dat hem voor het oogenblik uit den nood kan redden; niet zelden handelt een Regent op dezelfde wijs.
Het eerste, waarmede men zich bij het uitbarsten van eenen oorlog bezig houdt, is het uitschrijven van nieuwe belastingen; het laatste, waaraan men bij herstelden vrede denkt, is, ze weder af te schaffen.
Een met belastingen overladen volk eindigt met er geene hoegenaamd te betalen.


{==664==} {>>pagina-aanduiding<<}

De houtvestersdochter.

(Naar een waar voorval uit den laatstverloopen tijd geschetst, door julie von grossmann.)

‘Komt gij alleen vadertje?’ vroeg de Opperhoutvestersvrouw hubert haren man, toen deze, van de vervulling eener ambtsverpligting terugkeerende, haar aan den drempel van het huis ontmoette: ‘Is therese u niet tegenkomen? Vóór meer dan een uur is zij daartoe op weg gegaan.’
‘Zij zal mij spoedig volgen,’ gaf de Houtvester ten antwoord, terwijl hij ging zitten en zijne vrouw hem eenig warm drinken voorzette.
‘Zoo, dat zal therese ook goed doen, als zij komt,’ zeî hubert: ‘want, moedertje, ik moet het u maar bekennen, zij heeft zich onderweg een koud bad gehaald, waarvan haar, onder de natte kleederen, de huid wel een weinig huiveren zal.’
‘Wel, gij doet mij schrikken, dat mij het bloed in de aders stolt! Mijn God, wat heeft het meisje dan nu weêr begonnen? Die wilde deern....’
‘Beknor mij het kind niet, vrouw!’ viel hubert haar in de rede; ‘neen, neem het in uwe armen en verwarm het aan uwe borst; want het meisje verdient, dat het met liefde ontvangen worde, dat verzeker ik u.’
Bij deze woorden trad therese de kamer in, vrolijk en blozende als de lentedag, dien de leeuwerikken daarbuiten met hun gezang verheerlijkten. Zij had, den vader bijna op den voet volgende, terwijl deszelfs korte aanduiding de moeder deed schrikken, snel in haar kamertje de natte kleederen met anderen verwisseld, en haar van gezondheid gloeijend gelaat vertoonde geen spoor, waaruit men nadeelige gevolgen van het voorgevallene zou hebben kunnen vreezen.
‘Gij stout kind, wat hebt gij toch aangevangen?’ vroeg, schijnbaar verstoord, vrouw hubert, terwijl zij, vol moederlijke bezorgdheid, hare dochter in de heldere oogen keek en haar een glaasje warm bier toereikte.
‘Niets, moederlief,’ antwoordde therese, ‘dan alleen mijn petekindje, wevers george, uit de gracht gehaald, waarin onze arme ernst, nu drie jaren geleden, bij het baden verdronk.’

{==665==} {>>pagina-aanduiding<<}

‘Om Gods wil, hoe ligt hadt gij niet, door uwe vermetelheid, hetzelfde lot kunnen hebben!’ riep de moeder, hare handen wringende over het smartelijke verlies, dat de woorden van hare dochter haar herinnerden.
‘Over leed, dat voorbij is, moet men niet telkens van nieuw klagen,’ zeî de Houtvester op afkeurenden toon, ‘en vooral niet, nu gij den Hemel behoordet te danken, dat Hij uw kind waardig gekeurd heeft, de levensredster van dat eens natuurgenoots te worden.’
‘De Hemel zal het uitbarsten eener smartelijke herinnering wel aan het moederhart vergeven,’ gaf vrouw hubert ten antwoord, ‘en ook den vragenden zucht, waarom hij mijn kind geen reddenden Engel toegezonden heeft.’
‘Het is een geluk, dat gij niet de moeder van den jongen man zijt, dien ik heden morgen aan het grenskantoor ontmoet heb,’ zeî de Houtvester, ‘en die mij, terwijl wij er wachten moesten, eene gebeurtenis verteld heeft, welke mij door merg en been ging. Hem trof een lot, dat de vraag, waarom? nog eer regtvaardigen kon, dan bij u. Denk eens, na langdurige afwezigheid keert hij verleden winter naar zijne geboortestad terug, en ziet, kort vóór dat hij er aankomt, op de spiegelgladde ijsvlakte van eene in de nabijheid stroomende rivier, twee knapen, die zich met schaatsenrijden vermaken. Met een vrolijk gevoel volgt de blik des reizigers de vlugge bewegingen der kinderen, gedachtig aan den tijd, toen ook hij over dezelfde winterbaan op zijne schaatsen daarheen vloog. Maar plotseling springt hij, van de schrik overweldigd, uit het rijtuig, en snelt naar de plaats, waar de knapen, welke hij gadesloeg, voor zijne oogen door het ijs gezonken zijn. Met inspanning van krachten gelukt het hem, eenen der beiden uit het water te halen; maar den anderen heeft de stroom gevat en onder het ijs gesleept. “Wie was het, dien gij bij u hadt?” vraagt nu de jonge man aan den geredden knaap; en verbeeld u den schrik en de smart, die hem bevangen, daar deze hem den naam noemt van zijnen eenigen twaalfjarigen broeder (*)!’
‘O God, dat is om van te rillen!’ riepen thans, als uit éénen mond, moeder en dochter; en de eerste erkende, dat zij, in de plaats van den jongen of van deszelfs moeder, bij

{==666==} {>>pagina-aanduiding<<}
een zoo zonderling en schrikkelijk geval, zich van eene den Hemel aanklagende vraag bezwaarlijk zou hebben kunnen onthouden.
‘Eene aanklagt,’ merkte de Houtvester aan, ‘waarvan, zoo ik hoop, uw godsdienstig gevoel u weldra het zondige zou hebben doen inzien, en u tot het begrip teruggebragt, dat alles, wat in den raad der Voorzienigheid besloten is, goed en wijs moet zijn, al komt het dan ook aan ons beperkt gezigt, aan ons kleinmoedig hart en twijfelenden geest hierop aarde zoodanig niet voor. Wie weet, of niet de moeder van den verdronken knaap, zoo hij in het leven gebleven ware, reden tot het vergieten van nog veel bitterder tranen gehad zou hebben, als zij thans over zijnen dood moest weenen? Daarom laak ik ook steeds de overmatige smart, waarin ouders, aan het ziekbed van een geliefd kind, deszelfs herstel door hun vurig gebed, zonder de bijvoeging: Heer, niet mijn wil geschiede, maar de uwe! den Hemel als 't ware afdwingen. Daarom ook poogde ik mijne bedaardheid te behouden, toen gij hoop- en troosteloos voor het bed van onze therese op de knieën laagt, omdat het naar binnengeslagen roodvonk haar leven met groot gevaar bedreigde. Misschien hieldt gij mij wel voor koel en ongevoelig, omdat ik in uwen mateloozen rouw niet instemde; maar God weet, hoe mij het hart bloedde, wanneer ik aan den waarschijnlijken dood van het kind dacht, waaraan toen reeds - eigenlijk mag zij het daar ginds op haren stoel niet hooren - mijne gansche ziel hing. Evenwel, gebeden om haar leven, gelijk gij het deedt, heb ik, zoo veel ik mij herinner, niet. Ik weet alleen, dat ik daarbuiten de vochtige oogen naar den met sterren bezaaiden hemel ophief en stil de handen vouwde.’
‘Mijn goede, lieve vader!’ sprak thans, met overstroomende oogen teederlijk naar hem opziende, therèse, waarop hij nader bij het werktafeltje trad, aan hetwelk zij zich nedergezet had.
‘Gij, luistervink,’ zeide hij, ‘moest immers niet hooren, wat ik daar, wel zes stappen van u vandaan, met moeder praatte. Maar zeg eens, kind, wat borduurt of maakt gij dan daar toch voor een gedachtenisprezentje?’ vroeg hij, terwijl hij haar op de met eenig kralenwerk bezige vingers zag. ‘Gij zult u de oogen totaliter bederven, en, bij het aanstaande pinksterschieten, niet als de laatste maal den schijfjager vlak in het hart treffen.’

{==667==} {>>pagina-aanduiding<<}

‘O, wees niet bang, vadertje! dat meesterschot zal, hoop ik, niet mijn laatste geweest zijn, en het fraaije pistool, dat gij mij daarvoor geschonken hebt, mij nog menigen prijs helpen winnen. Doch mijne vrouwelijke bezigheden mag ik daarom niet aan den spijker hangen, en mij door mijne vriendinnen uit de stad, die mij nu reeds plagenderwijs menigmaal uwe houtvestersleerlinge noemen, daarin laten overtreffen.’
‘Ja, lieve hendrik,’ begon nu de Houtvesterin, daar therese nu eenmaal op dat kapittel gekomen was, ‘iedereen spreekt er over, dat gij het meisje als een' jongen opgevoed, haar op de jagt medegenomen hebt, en dat zij het snelste wild als een uitgeleerde jager weet te vervolgen en te schieten; want dat zij zelve, dank haren goeden aard, bij het woeste boschleven niet wild en woest geworden is, noch de vrouwelijke ingetogenheid verloren heeft, weten toch diegenen niet, die van hare ruwe veldoefeningen hooren, zonder haar nader te kennen.’
‘Laat de menschen denken en spreken, wat zij verkiezen, christine! Gij weet, dat ik mijn levensdagen lang mij niet naar de meening der wereld gerigt heb, en toch tot op den huidigen dag met eere daarin voortgekomen ben.’
Het binnentreden van eenen jongen man brak hier het gesprek af, dat blijkbaar een' pijnlijken indruk op therese gemaakt had.
‘Nu, hoe staat het, robbert? Hebt gij u met uwen broeder verzoend en hem uitgeleide gedaan?’ vroeg de huisheer.
‘Neen, Heer Houtvester, het regt was op mijne zijde, en ik had gezworen niet toe te geven.’
‘Dat staat mij van u in het geheel niet aan,’ viel de Houtvesterin hem in de rede. ‘Waart gij zondag maar in de kerk geweest, dan zou u van den kansel eens regt de les over de onverzoenlijkheid gelezen zijn. Maar, zeker, de jonge lieden der tegenwoordige wereld nemen zich voor het hooren van zulke strafpredikatiën, waarbij zij niet weêrom spreken kunnen, in acht.
‘Steek er maar een speldje bij, moederlief,’ hernam therese, ‘hij zal zijne straf toch niet ontgaan. De beurs, die ik hier heb, en die ik als een gedachtenisje voor hem bestemd had, krijgt hij nu niet; want het in goudkralen daarop gewerkte devies: Concordia, begrijpt hij wel, dat voor hem in 't geheel niet zou passen.’

{==668==} {>>pagina-aanduiding<<}

‘Wèl gesproken, mijn meisje!’ zei de Houtvester, terwijl robbert, met een' hartstogtelijken, op therese gerigten blik, haar nader trad, en den bijna voltooiden arbeid, dien zij hem voorhield, bezag.
‘De straf is harder, dan gij misschien denkt,’ merkte hij aan; ‘want het kralenschrift heet in het Duitsch Hartsvereeniging; maar, al ontneemt gij mij het woord, den zin kunt gij mij niet meer uit de gedachte bannen.’
Dit gezegd hebbende, keerde hij zich snel van haar af, om den Houtvester een dienstrapport te doen, uit hetwelk zijne geschiktheid tot het beroep en zijne bedaarde koelbloedigheid zoo doorslaand bleken, dat zijn principaal zich tot verontschuldiging der te voren betoonde hardnekkigheid geneigd voelde.
‘Vaderlief, neem het mij niet kwalijk,’ hernam vrouw hubert, nadat de kweekeling het vertrek verlaten en de Houtvester hem den lof had nagezonden, dat hij een consequent mensch was, op wien men zich verlaten kon, en die den goeden post, die voor hem bestemd was, wel verdiende, ‘die consequentie, gelijk gij robert's onbuigzamen wil geliefde te noemen, is niet de edele vastheid, welke het mannelijk karakter zoo wèl staat, en achting aan het zwakkere geslacht inboezemt; gelijk zij zich bij robbert vertoont, kan zij slechts vrees en afkeer verwekken en alle zachter gevoel verjagen. Ook herinner ik mij niet, dat zijne zoogenaamde consequentie zich ooit in iets, dat lof verdiende, heeft laten zien. Steeds waren het slechts waaghalsondernemingen, zonder nuttig of verdienstelijk doel, waarbij hij het vermetel uitgesprokene woord volhield en uitvoerde. Ik denk nog aan den schrik, dien hij mij in den eersten tijd van zijn hierzijn veroorzaakte, toen hij, om zijne door rudolf in twijfel getrokkene hardvochtigheid te bewijzen, voor mijne oogen, met het scherpe tafelmes, zonder zijn wezen te vertrekken, eenen vinger van zijne linkerhand zoodanig doorsneed, dat die daarna moest worden afgezet.’
‘Het was eene dolle naäping,’ zei de Houtvester. ‘De kort te voren door ons beprate geschiedenis van den Servischen prins, die met eene soortgelijke heldhaftigheid, toen men hem te jong achtte om de opvolger van zijnen dapperen vader te zijn, en hem dus niet tot vorst wilde kiezen, voor het oog des volks zich een oog uit het hoofd rukte, had hem er toe verleid.’

{==669==} {>>pagina-aanduiding<<}

‘Jammer maar, dat robbert daardoor niet, als die jonge held, een vorstendom, maar slechts eene verminking won, die het meisje, aan hetwelk hij eenmaal de hand zal reiken, welligt niet zeer bevallen zal.’
‘Ei, ei, wijfje! ontbreken dan niet ook uwen oude zelfs drie vingers aan de regterhand; en evenwel drukt gij die misvormde hand met uw fluweelen pootje niet alleen aan uw hart, maar zelfs dikwijls genoeg aan uwen lieven mond.’
‘En dat met regt en reden,’ hernam vrouw hubert, terwijl zij vol aandoening de verminkte hand van haren man aan hare lippen trok. ‘Zoo lang ik adem haal, zal ik deze dierbare hand, die niet alleen voor Koning en vaderland, maar ook voor mijnen eenigen broeder gebloed heeft, met achting en liefde kussen.’
‘En mij ook er mijn deel van gunnen, niet waar, moederlief?’ riep de naar hen toegetreden dochter, de hand des vaders grijpende en die met innigheid aan haren boezem drukkende.
‘Gij vrouwen verstaat het toch meesterlijk, ons door uw fleemen het hart week te maken, en den geest, om het even bij een groot of bij een klein geschil, tot toegeven te stemmen,’ hernam de Houtvester, in wiens oog een opwellende traan schemerde. ‘Zoo zal ik u dan maar mijne meening ten offer brengen, en om u, lieve vrouw, genoegen te geven, bij dezen verklaren, dat onze therese van heden af aan mij niet meer naar het bosch verzellen, geen wild, ook niet meer naar het hart der pinksterschijf, maar op zijn hoogst, voor haar eigen pleizier, met haar pistool - want dat moet ik haar dan toch laten behouden - op eene diefachtige musch zal mikken. Zijt gij nu tevreden, moedertje? Maar ook gij! therese?’
‘Ja, geheel en van harte,’ zeî vrouw hubert; doch hare dochter sprak: ‘Slechts onder deze voorwaarde, vadertje, dat gij uw afgedankt jagersmeisje nog, even als te voren, in het vizier van uwe liefde behoudt;’ iets, waarvan haar de vader met de innigste genegenheid de verzekering gaf.
Eenige dagen na dit gesprek zaten moeder en dochter, reeds laat in den avond, met vrouwelijke handwerken bezig, in hun huiselijk woonvertrek, aan de zijde van den huisvader, die stil voor zich de couranten las.
‘Dat noem ik eerst tegenwoordigheid van geest!’ sprak hij; ‘ik moet u het artikel eens voorlezen.’

{==670==} {>>pagina-aanduiding<<}

‘Wanneer het maar niet al te akelig is,’ hernam vrouw hubert; ‘want gij weet wel, lieve hendrik, dat ik kort vóór het naar bed gaan van iets dergelijks niet houde.’
‘Het is geene spookvertelling, waarvan gij zoudt kunnen droomen,’ verzekerde de Houtvester al lagchende; waarna hij het volgende voorlas: ‘Vóór eenigen tijd - plaats en naam doen niets ter zake - dringt zich aan eene te voet reizende vrouw, die eene som gelds bij zich droeg, op haren weg door een afgelegen oord, een haar niet geheel onbekend man tot reismakker op. Bij zijne vriendschappelijke, haar vertrouwen wekkende vragen is zij zoo onvoorzigtig, hem het doel harer reis mede te deelen, en te dier gelegenheid gewag te maken van het geld, dat zij bij zich draagt. Naauwelijks is dit geschied, of de schelm eischt van haar, dat zij het hem zal uitleveren, en perst haar, onder bedreiging dat hij haar anders het leven benemen zal, den eed af, dat zij hem niet zal verraden. Hiermede verlaat hij haar; maar weldra komt hij tot andere gedachten, en, terugkeerende, kondigt hij haar aan, dat hij op haren eed niet kan vertrouwen, en dat zij, tot zijne gerustheid, toch sterven moet. Vruchteloos zweert de ongelukkige, bij alles wat heilig zijn kan, dat zij den gedanen eed zal houden; hij vertrouwt haar niet, en sleept de weerlooze naar eenen in de nabijheid aanwezigen afgrond, om er haar in te stooten. Uit vrees echter, dat, ondanks de diepte, haar lijk daarin ontdekt en misschien aan de kleederen herkend mogt worden, dwingt de booswicht de ongelukkige, zich uit te kleeden. Daar nergens menschelijke hulp te zien is, moet zij ook aan dit bevel gehoorzamen; moet zien, hoe hij de uitgetrokkene kleederen in eenen bundel pakt; maar, op het oogenblik dat hij, hiermede bezig, zich bukt....’ Hier hield de Houtvester met lezen op.
‘Stoot zij hemzelven in den afgrond,’ riep therese, die met ingespannen aandacht geluisterd had.
‘Juist zoo,’ zegt de Houtvester; ‘en nu kan men denken, met welk een' ijlenden spoed, de uit zulk een vreeselijk gevaar verloste zich weder aankleedde en naar het naaste dorp snelde, om hetgeen haar overkomen was aan te geven.’
‘Maar wie weet,’ merkte de Houtvesterin aan, ‘of niet de vrouw nog voor het geregt in ongelegenheid geraakt, en

{==671==} {>>pagina-aanduiding<<}
over hare eigenmagtige, zonder getuigen geoefende lijfsweer behaald, ja zelfs van moord verdacht gehouden is; want men weet immers, dat in zulke gevallen eigene verklaring alleen voor de wet niet genoeg is. Daarom behoede de Hemel een iegelijk voor zoo zware verzoeking! Zoo lang zij leeft, zal de vrouw van het gruwelijke der daad, hoe zij er dan ook toe gedwongen mag geweest zijn, en hoe weinig men er haar om zou durven veroordeelen, niet weder bekomen.’
‘Dacht ik het niet, dat gij er nog eindelijk een gewetensbezwaar uit zoudt maken, den booswicht, die op het punt stond u om te brengen, zoo als hij verdiende, in den kuil gestooten te hebben, welken hij voor u bestemde! Naar mijn inzien had de vrouw voor het werk, dat zij den beul bespaarde, eene belooning verdiend. Doch luister! de honden blaffen en de hofpoort gaat open. Wie kan er nog zoo laat komen?’
Bij deze woorden van haren man keek vrouw hubert angstig naar den met schietgeweer en hertsvangers behangen kamermuur tegenover haar; terwijl therese, zich met een lachje aan hare schouders drukkende, fluisterde: ‘Moederlief is misschien wel bang voor eenen aanval van dieven of moordenaars?’
De moeder had echter naauwelijks, met de woorden: ‘Ik geloof gij spot nog wel met mijnen angst,’ het onverschrokken meisje een vriendelijk klapje op de blozende wang gegeven, of er werd aan de deur geklopt, en op het barsche ‘binnen!’ van den Houtvester trad een jong, schoon man, in een' sierlijken reisjas gekleed, de kamer in, en verdreef door zijne komst in één oogenblik alle spoor van vrees van het aangezigt der matrone.
‘Rudolf, zijt gij het? onmogelijk!’ riep de heer des huizes, doch met alle teekenen eener zoo blijde, door vrouw en dochter gedeelde verrassing, dat hij, tot wien de uitroep gerigt was, niet twijfelen kon, of hij was een welkome gast in den kleinen hem verwanten familiekring.
‘Bijna zou ik u niet herkend hebben, jongenlief!’ zeî, na het wisselen der eerste begroetingen en vragen, vrouw hubert, terwijl zij den zoon harer overleden zuster, die nu naast haar plaats genomen had, in de groote, heldere oogen zag, welke middelerwijl op de deur gerigt waren, waaruit

{==672==} {>>pagina-aanduiding<<}
waaruit therese zich verwijderd had, om eenige toebereidselen tot het verblijf van den lieven gast te maken. Aan dit zijn nichtje was de zoo onverwacht verschenen neef, sedert de vijf jaren, dat zij hem niet gezien had, schier nog meer veranderd voorgekomen, dan aan hare moeder. De jonge student, die destijds, op de reis naar Göttingen, zich verscheidene weken in het huis zijner tante had opgehouden, had, wel is waar, reeds toen op therese geenen ongunstigen indruk gemaakt, doch de aard zijner schoonheid haar meermalen genoopt, hem met de tusschen bloedverwanten geoorloofde scherts te kwellen, dat hij naar een verkleed meisje geleek. Heden daarentegen was haar, bij zijne verschijning, bij den klank zijner volle, mannelijke, welluidende stem, bij zijne rijzige, de hare verre te boven gaande, en door den modernen overrok nog langer schijnende gestalte, die schertsende uitdrukking in geenen deele ingevallen. Zijn voormaals lichtbruin, bijna blond haar scheen donkerder geworden, en de jeugdige tint van zijn vriendelijk gelaat bezat nog wel steeds de kleur der gezondheid, doch had het vroegere kinderlijke verloren, waarbij een kleine knevelbaard boven den welgevormden mond aan de regelmatigheid zijner schoone wezenstrekken en den sprekenden blik zijner eenigzins dweepende oogen geene afbreuk deed.
Dit wel opgevatte beeld van gunstige verandering verzelde therese, terwijl zij, met huishoudelijke bedrijvigheid, na zijne eerste ontvangst, zich spoedde, om haar eigen kamertje, het netste en vrolijkste van geheel het huis, voor den broederlijken vriend in gereedheid te brengen. Het daaruit voor haar ontstaande ongemak, om, gedurende den tijd van zijn bezoek, een minder aangenaam verblijf te moeten betrekken, scheen haar geen het minste verdriet te doen; integendeel, terwijl hare blikken de met bloeijende tuingewassen versierde vensterbank langs vlogen, om te ontdekken, of ook sedert des voormiddags, toen zij zelve, naar gewoonte, de reiniging daarvan bewerkstelligd had, zich eenig stof tusschen dezelve had nedergezet, dacht zij bijna overluid: hij komt toch alsof hij geroepen was, om den bloei mijner rozen in deszelfs schoonsten gloed te zien. Dat hij die reeds op hare wangen bewonderd, en dat hare, in kleur het vergeet-mij-nietje evenarende, oogen hem aan het versje herinnerd hadden, hetwelk hij, bij zijn laatste verblijf, niet alleen in haar album geschreven, maar ook met een' scherpen vuursteen op

{==673==} {>>pagina-aanduiding<<}
de vensterglazen gegrift had, vermoedde therese in hare vrolijke drukte niet. Het viel haar even weinig in, dat ook hij, op gelijke wijze, door eene voordeelige verandering in haar persoonlijk voorkomen verrast kon geworden zijn; dat ook hij de therese van veertien jaren, met hare jongensachtig veronachtzaamde kleeding, gang en wijze van doen, met hare spichtige leest, haar zonder zorg om het hoofd geslingerd haar, ter naauwernood in de therese van negentien jaren herkende, die, als eene slanke volwassene maagd, hem zedig en vol aanminnigheid te gemoet trad, en dat de oogenblikkelijke maar diepe indruk, dien deze verschijning bij hem te weeg bragt, door het innemende harer spraak, het welluidende harer stem, ja door de snel bemerkte smaakvolle schikking harer schoone haarlokken en harer welgekozen nette kleeding, noch versterkt werd; van dit alles had, gelijk wij gezegd hebben, therese niet het geringste vermoeden.
Nog nimmer was therese zoo innig wel te moede geweest als thans, en zij kon den aandrang niet weêrstaan, dit gevoel in woorden lucht te geven, toen zij, den trap afhuppelende, in het voorhuis robbert ontmoette.
‘Weet gij reeds, robbert,’ zeide zij, ‘welk een lieve gast, als een dief in den nacht, waarvoor moeder bijna in verzoeking geraakte hem te houden, ons verrast heeft.’
‘Hoe zou ik dat kunnen weten?’ hernam robbert op een' bijna norschen toon, ‘daar ik zoo even eerst uit he bosch terugkom, waar ik een' ongenooden gast, wiens spoor ik na lang loeren ontdekt had, zoo nadrukkelijk de deur gewezen heb, dat hij het wederkomen wel vergeten zal.’
‘Nu, luister dan,’ zeî therese, die aan zijn berigt slechts halve oplettendheid geschonken had; ‘mijn neef rudolf, dien gij toch ook kent en dien wij niet hadden durven hopen zoo spoedig weder te zien, heeft ons onverwacht met zijn bezoek verblijd, en ik was daarboven juist bezig hem mijn kamertje in te ruimen, daar vader hem nu zeker niet zoo spoedig zal laten vertrekken. Maar wat deert u toch, robbert? Gij ziet er immers zoo doodsbleek uit, alsof u een ongeluk gebeurd was. Zeg toch, wat mankeert u?’
‘Alles, wat uw lieve gast bezit, of misschien nog hopen mag te verkrijgen, en daarenboven de kleine portie langmoedigheid of ezelsgeduld, die bij onverwachte Judasknepen van het noodlot geen gezigt vertrekt, en den tegenstander met

{==674==} {>>pagina-aanduiding<<}
sleemend kattengestreel en beleefde strijkaadjen, in plaats van met een: dat je de Duivel....’
‘Robert, wat is dat voor eene manier van spreken? schaam u!’
‘O, wees maar boos over mijne rondheid, onstuimigheid, onhoffelijkheid, of hoe gij ze noemen wilt; het komt toch alles overeen uit. Ik ben een wilde kwaap, dit weet gij immers, een ruwe ongelikte beer, een mensch met een leelijk mismaakt gezigt, een lomperd zonder zwier of manier, en diensvolgens een afschuw voor ieder, en inzonderheid voor u, therese; voor u, die....’
‘Die u thans eens terdeeg over uwe zelfvernedering, welke in den grond toch slechts gemaaktheid is, de les zou lezen, zoo zij daartoe den tijd had; maar, wat in het vat is verzuurt niet, en nu goeden nacht! Maar dat waarschuw ik u nog, dat gij mij morgen niet met zulk een Jobsgezigt aan het ontbijt komt!’
Met dezen groet en deze vermaning keerde zich therese van den jongen man, die haar zoo strak aanstaarde, dat zij schier bang voor hem werd, af, om een haar aangenamer gesprek te gemoet te gaan.
Gedurende hare afwezigheid was hetzelve op eene wijze gevoerd geworden, die tranen in de oogen der Houtvestersvrouw gelokt en ook haren man niet onaangedaan gelaten had, hoezeer beider stemming eene vrolijk-weemoedige was. Het binnentreden der dochter deed het onderhoud, hetwelk hen zoozeer getroffen had, afbreken, zoodat er eene stilte ontstond, gedurende welke therese, toen zij hare poging, om het gesprek verder aan den gang te brengen, zag mislukken, glimlagchend zeide, dat het scheen alsof er een Engel door de kamer gegaan was.
Dit gezegde gaf plotseling aan des jongelings sprakelooze aandoening woorden terug. Hij sprong op, en, terwijl hij therese bij de hand greep, zeide hij, haar met oogen der innigste teederheid aanziende: ‘Wilt gij, dierbaar meisje, de Engel zijn, die, van dit vertrek uitgaande, mij den hemel der liefde binnenleidt? - Hoe tijdelijk geluk mij gezegend heeft, heb ik aan uwe onders verhaald - maar hun ook verklaard, hoe, zonder uw bezit, de mij te beurt gevallen erfenis voor mij een vreugdelooze rijkdom zou wezen. Zij hebben mij hunne toestemming gegeven; zij willen mij als hunnen zoon erkennen wanneer gij er u niet tegen verzet.

{==675==} {>>pagina-aanduiding<<}

‘Zij is u immers steeds genegen geweest,’ verzekerde de moeder, terwijl zij zich de tranen uit de oogen wischte.
‘En zij is te wars van gemaaktheid,’ voegde de vader er bij, ‘om niet ja te zeggen, wanneer haar hart er haar blijkbaar toe drijft.’
En inderdaad, de getuigenis harer ouders niet weêrsprekende, neigde zich het hoog blozende verraste meisje in de haar omvattende armen van den gelukkigen jongeling, wiens oor en hart de zalige woorden vernam: ‘ja, rudolf, ik heb u van harte lief.’
Na deze erkentenis brak geene nieuwe stilte het beleefde gesprek weder af, welks rozenkleurige draad tot na middernacht voortgesponnen werd, tot doodelijk verdriet van eenen langs de geslotene vensterluiken rondsluipenden luisteraar.
De gedachten, welke, onder dit rondsluipen, in robbert's ziel opstegen, waren zoo zwart als de nacht, die hem omgaf; en gaarne zou hij met de magt der duisternis een vorbond gesloten hebben, wanneer zij hem op dat oogenblik verschenen ware, om hem tot het verderf van zijnen gelukkigen medevrijer de hand te bieden. Ja, bijna geraakte hij in verzoeking, aan de vervulling van dezen, heimelijk in hem opwellenden wensch te gelooven, toen uit den zwerm der nachtvogelen, die, als eene door zijne gedachten uit haar helsch verblijf te voorschijn geroepen wilde jagt, over en om het huis zwierden, eene groote vledermuis naar beneden schoot en zich zoo vast in het gekroesde haar van den nachtwandelaar verwikkelde, dat hij het spookachtige middelwezen niet, dan met hulp eener schaar en ten koste van een deel zijner lokken, weder los kon krijgen.
‘Bloed of haar! Bij slot van rekening komt dat toch op hetzelfde neder!’ prevelde hij binnensmonds, bij de, eerst in zijn slaapvertrek volbragte verrigting, waarna hij het leelijke dier niet, naar jagersmanier, met uitgespreide vlerken aan het kruiskozijn van zijn venster spijkerde, maar het met een deel van zijnen roof liet ontsnappen. De weêrschijn der gedachten, waaraan hij zich bij deze handeling overgegeven had, grijnsde nog uit zijne groenachtige katoogen en om zijnen schamper zaamgetrokken mond, welks bovenlip het ontsierde likteeken van eene zaamgehechte hazenkloof droeg, toen therese den volgenden morgen, bij zijne verschijning in het woonvertrek, de des nachts op zijnen schedel aangereg-
{==676==} {>>pagina-aanduiding<<}
te verwoesting met overluid gelach bemerkte, en de Houtvester in vrolijke luim hem vroeg, of hij misschien in den droom zijn haar voor het kreupelbosch gehouden had, dat hem gisteren bevolen was te doen uithakken. De rest van zijn kroes haar rees van innerlijke woede als te berge, toen, gedurende dit kwellen, de gelukkige rudolf, die hem bij zijn binnentreden ter naauwernood over den schouder had aangezien, de hand zijner beminde aan zijne lippen trok, en de ring aan haren vinger hem daarbij, nog vroeger dan de in den loop des dags gedane aankondiging, de tot stand gekomene verloving bekend maakte, die hem alle hoop ontroofde.

(Het vervolg hierna.)




Muzijk bij de oude Zweden.

Bij hunne verlustigingen gingen de oude Zweden van even zonderlinge begrippen uit als bij hunne wetgeving. Alle volken, beschaafde of wilde, half en heel barbaarsche, die van onder het klimaat dier poolgewesten voortkwamen, waren onervaren in het dansen; maar de Zweden hadden nog daarenboven, bij hunne onbekendheid met die kunst, door hunne wetten daartoe gebragt, de muzijk verboden, en de genen, die dezelve beoefenden, tot eerlooze en voor den Staat gevaarlijke personen verklaard. Tot op den tijd der regering van gustaaf wasa, in 1523, was eene wet van kracht, welke alle muzikanten uit het koningrijk verbande, en verlof gaf hen te dooden, waar men hen ook zou aantreffen. Het vermoorden van eenen muzikant (zegt archenholtz in zijne Geschiedenis van gustaaf wasa) werd als eene kleinigheid, als eene grap beschouwd. Alleenlijk was de moorlenaar verpligt, een paar nieuwe schoenen, een paar handschoenen en een driejarig kalf aan de erven van den vermoorde te geven. Doch zelfs deze schavergoeding, die toereikend voor het verlies van eenen vader, eenen zoon, eenen broeder geacht werd, ontging hun menigmaal nog; want de erfgenaam kon er geene aanspraak op maken, dan na zich aan eene demoedigende proef onderworpen te hebben, die volkomen de barbaarsche tijden waardig was, waarin zij gevorderd werd. Men besmeerde den staart van het kalf met vet; nadat het dier vervolgens op den top van eenen heuvel gebragt was, nam de erfgenaam den aldus glibberig gemaakten

{==677==} {>>pagina-aanduiding<<}
staart in de hand; de moordenaar sloeg alsdan het kalf met eene zweep, om het te dwingen snel weg te loopen. Gelukte het nu den erfgenaam, den staart vast te houden, zoo was hetzelve zijn eigendom; doch liet hij het ontslippen, zoo verloor hij alle aanspraak daarop, en was nog daarenboven het voorwerp van het spotgelach aller aanwezigen.

Latijn en werken.

Wijlen john adams, in der tijd President der Vereenigde Staten, verhaalde menigmaal, ja zelfs nog in de laatste dagen van zijn leven, met al de vrolijke luimigheid, welke hem zoo zeer kenmerkte, de volgende anecdote uit zijn vroeger leven: ‘Toen ik nog een knaap was, moest ik de Latijnsche spraakkunst leeren, en had daartegen een' geweldigen weêrzin. Mijn vader stond er op, dat ik studeren zou, en daarom plaagde men mij met deze verwenschte Grammatica tot zoo lang, dat ik begreep het niet langer te kunnen uithouden. Ik ging dan eindelijk naar mijn' vader, zeide hem, dat het studeren mij niet beviel, en verzocht liever aan eenige andere bezigheid gezet te worden. Zulk een voornemen strookte niet met de wenschen van mijnen vader, die het echter niet regtstreeks scheen te keer te willen gaan. Snel was hij met een antwoord klaar. “Goed, jan,” zeide hij; “bevalt u de Latijnsche Grammatica niet, zoo beproef het eens met de spade, misschien gaat het daarmede beter. Op de weide hebben wij eene sloot noodig; leg uw Latijn ter zijde en graaf.” Dit scheen mij een heerlijke ruil; in drie sprongen was ik op de wei. Ondertusschen, weldra vond ik, dat graven op den duur nog lastiger was dan Latijn leeren, en deze eerste dag was de langste, welken ik immer beleefd heb. Ik at dien dag mijn brood letterlijk in het zweet mijns aangezigts, en was blijde, toen de avond kwam. 's Nachts maakte ik eenige vergelijkingen tusschen de Latijnsche Grammatica en het behandelen der spâ, maar zeide daarvan tegen niemand een woord. Den volgenden voormiddag groef ik verder, en was, toen het middag werd, op het punt om tot het Latijn terug te keeren; maar ik schaamde mij, en kon het niet over mij verkrijgen. Gedurende den nacht echter overwon het moeijelijke van den arbeid mijnen

{==678==} {>>pagina-aanduiding<<}
trots, en ik verklaarde mijnen vader (de hardste strijd, dien ik in mijn leven immer doorgestaan heb) dat ik, zoo hij zulks veroorloven wilde, tot de Grammatica terugkeeren zou. Hij was hierover in zijn binnenste zeer verheugd, en, zoo ik mij naderhand eenigen roem verworven heb, ben ik zulks alleen verschuldigd aan mijne twee dagen arbeids in die afschuwelijke sloot.’

Anecdoten van professor Engel.

Het aandenken aan den wijsgeerigen en vernuftigen bel-esprit engel geleek eenige jaren na zijnen dood naar een bloemgewas aan den weg, van hetwelk ieder zich eenen ruiker plukt. Eene menigte anecdoten van hem werden verteld, ook misschien wel verzonnen. Het volgende voorval, waarbij ik zelf tegenwoordig was (Dr. g. merkel is de verhaler) schijnt mij beter, dan vele andere, den geest van den overledene te kenmerken. - Als bijzonder vriend van moses mendelssohn en van david friedländer, genoot hij onder alle klassen der Joden te Berlijn zeer veel vertrouwen. Menigmaal kwamen er van deze Israëlieten hem om raad verzoeken in verlegenheden, waaruit zij zichzelven niet wisten te redden. Op zekeren avond deden dit dan ook twee mannen van bekende gegoedheid. Men had hun uit Polen een' jongen bloedverwant toegezonden, die reeds bijna geen kind meer was, en dien men verlangde, dat zij in de wereld zouden voorthelpen. Maar, welke loopbaan zou hij daartoe best inslaan? Hierover konden zij het niet eens worden; de een wilde hem tot den koophandel, de ander tot een ambacht bestemmen. Zij streden heftig, en verlangden, dat engel beslissen zou. Geduldig had hij langen tijd naar hetgeen zij van weerskanten aanvoerden, geluisterd; eindelijk vroeg hij, waartoe de jongeling zelf wel den meesten lust betoonde? ‘Tot geen van beide,’ was het antwoord. - ‘Ik wil u eens iets uit mijne kinderjaren vertellen,’ zeide nu engel. ‘Ik was een wilde knaap; mijn broeder was het ook. Eens vonden wij aan den oever van het meer bij Parchin een' bijzonder regten en fraaijen wilgentak. Ik besloot er een' vaandelstaf van te maken; mijn broeder wilde, dat de stok eene lans zou worden. Elk bleef vast op zijne meening
staan. Eindelijk stiet ik den tak in den vochtigen

{==679==} {>>pagina-aanduiding<<}
grond, en wij pakten elkander bij den kraag. Toen wij regt aan den gang waren, riep de meid ons om te komen eten, en wij durfden niet op ons laten wachten. De wilgentak werd vergeten, en eerst in het volgende voorjaar vonden wij dien weder. Hij was geen vaandelstok en ook geene lans geworden, maar wel een frisch groeijend boompje - zoo als zijne natuur het medebragt.’ - De mannen glimlachten en gingen. Voorloopig werd de jongeling naar school gezonden, en, zoo ik mij niet vergis, heeft hij naderhand in de geneeskunde gestudeerd.
Professor engel was een man, die, in het gevoel zijner eigene waarde, zijne meening onverbloemd uitte, en eenen spottenden inval niet ligt binnenhield. Toen hij naar Berlijn beroepen en aldaar aangesteld was, behoorde het spoedig tot den goeden toon der groote wereld, engel bij zich te hebben. Wijlen Prins S.... gaf zich ook gaarne het voorkomen, een Maecenas van geleerden en kunstenaars te zijn; derhalve deed hij engel op zekeren voormiddag tot zich roepen, om hem in persoon te leeren kennen. Engel verscheen, moest een' geruimen tijd in het voorvertrek wachten, en werd eindelijk binnengelaten. De Prins, een zeer trotsch man, verhief zich een weinig van de sopha, waarop hij zat, knikte hem genadig toe, en begon een gesprek met hem, geheel en al in den gewonen toon van een' voornamen beschermheer; dat is te zeggen, het bestond uit niets anders dan uit vragen naar engel's omstandigheden. Middelerwijl bleef de Prins bestendig gezeten, zonder engel uit te noodigen om insgelijks te gaan zitten; integendeel, in het gevoel van zijnen hoogen stand liet hij hem staan. In den verderen loop van het onderhoud viel ook het gesprek op den Hertog van***. ‘Dien hebt gij zeker mede gekend?’ vroeg de Prins. - ‘O ja, regt goed,’ hernam engel. - ‘En hoe vondt gij hem?’ - ‘Om u de waarheid te zeggen, van weinig beduidenis; hij was een zeer alledaagsch, ja onnoozel mensch. Ik ben menigmaal bij hem geweest; ondertusschen had hij toch zoo veel wellevendheid van mij altijd een' stoel aan te bieden.’
Naderhand werd engel eens bij dezen zelfden Prins ten eten verzocht. Aan de tafel viel het gesprek onder anderen ook op den beroemden zeereiziger cook, en men betreurde. dat hij op zijne togten zoo ongelukkiglijk het leven

{==680==} {>>pagina-aanduiding<<}
had moeten verliezen. Hierbij voerde voornamelijk engel het woord. Eensklaps vroeg, om zich toch ook eens te laten hooren, de Prins hem: ‘Kwam cook niet op zijne eerste reis om het leven, Heer Professor?’ - ‘Ik geloof ja,’ was engel's antwoord; ‘maar hij stoorde er zich niet veel aan, en begon kort daarna zijne tweede.’

Noodlottig verspreken.

De pastoor eener dorpgemeente lag met den onbarmhartigen rijken waard van hetzelve overhoop. Op zekeren zondag prees hij, om hem eene les te geven, in zijne preek, de deugd der liefde tot den naasten bijzonder aan, en haalde daarbij de wonderdadige spijziging der armen aan. In zijnen ijver versprak hij zich, en riep: ‘Ja, alzoo heeft ook de Heer met tienduizend brooden vijf menschen verzadigd; wat zegt gij daarvan, mijne geliefden?’ - ‘Dat kan ik ook, heer pastoor!’ antwoordde overluid en droogweg de waard, en onder lagchend gefluister der gemeente werd het sermoen gesloten. Den eerstvolgenden zondag wilde de pastoor den onbescheiden waard nog eens onderhanden nemen; hij koos denzelfden tekst, sprak met nog grootere zalving, en wendde zich eindelijk met deze woorden tot den waard: ‘Alzoo heeft de Heer, uit barmhartigheid, met vijf brooden tienduizend hongerigen verzadigd; kunt gij dat ook?’ - ‘Met datgene, wat verleden zondag is overgebleven heel wel, uw Eerwaarde,’ hernam deze.

De eerlijke man.


‘Ik maak, zegt Ventus, geene schulden, 
En zal dus deze blaam niet dulden.’ - 
't Bewijs is ligter, dan men meent: 
Omdat geen sterv'ling hem iets leent. 

Meng. No. XI. bl. 571. reg. 8. leze men: geregtshofzalen.


{==681==} {>>pagina-aanduiding<<}

Mengelwerk.

Verhandeling, over de voorname oorzaken van den ondergang der protestantsche kerk in die landen, waar dezelve reeds gevestigd scheen.

Onze tijd, hoogst belangrijk door gebeurtenissen in het staatkundige, wordt dit nog meer door verschijnselen op het gebied van Godsdienst en Christendom. Daargelaten de zoodanige, welke de Protestantsche Kerk ons aanwijst, hier in eene steeds toenemende bevrijding van menschelijke banden, daar in eenen teruggang tot het oude, ginds in eene geheele omverwerping van het bestaande en algemeen erkende, zien wij een niet het minst merkwaardig verschijnsel van onzen tijd in den kamp, dien de Katholieke Kerk weder tegen de Protestantsche schijnt hernieuwd te hebben. Het is waar, moeijelijk kan men van eene hernieuwing spreken, waar de strijd van het oogenblik der vijandige scheiding voortduurde en uit den aard der zaak voortduren moest. Maar de geschiedenis wijst ons tijdpunten aan, waarin de geheele Moederkerk, als door een' krachtigen schok van Rome in beweging gebragt, woelt en werkt en al hare krachten inspant, om verlies te voorkomen, dreigend gevaar af te keeren, of wel, om een deel van het vroeger verlorene te herwinnen. Dit aanschouwen wij ook in onze dagen. De verwikkelingen in Pruissen, de strijd in Engeland, verschijnselen in ons Vaderland en elders, toonen op nieuw, dat Rome nooit rust, en de heerschappij der geheele Christenheid als een haar toekomend regt blijft beschouwen. Hoe men deszelfs tegenwoordige pogingen hebbe te beoordeelen, welke de gevolgen daarvan zullen zijn, hierover is verschil van meening, en de beslissing moeijelijk. Mogt één gewenscht gevolg maar niet uitblijven! Mogten de woelingen der Roomsche Kerk den Protestant de oogen openen voor het

{==682==} {>>pagina-aanduiding<<}
gevaar, dat hem van die zijde altijd bedreigt, wanneer hij niet waakt!
Maar, is dat gevaar heden ten dage zoo groot? Hebben wij reden om te vreezen? Velen meenen dit, en de heroveringen, welke de Roomsche Kerk in vroegere eeuwen gemaakt heeft, schijnen hun een voldoende grond daarvoor. En inderdaad, wanneer wij zien, hoe de Hervorming in oorden, waar zij zich eenmaal met kracht en snelheid uitbreidde, wederom door de magt van Rome is onderdrukt; hoe dezelve naauwelijks gekend wordt dáár, waar zij eenmaal de zegevierende partij mogt heeten, - dan schijnt de vrees voor het duurzaam bestaan en den toenemenden bloei der Protestantsche Kerk niet geheel ongegrond; de vermaning tot waakzaamheid ontvangt nieuwe kracht; hare opvolging wordt een dure pligt voor elk. Maar, zouden wij ook van de tegenwoordige woelingen en pogingen der Roomsche Kerk een verlies voor de Protestantsche moeten vreezen, gelijk aan dat in vorige eeuwen? Zou het verledene de huiveringwekkende spiegel zijn van het toekomende? Zal de Hervorming ook dáár nog eens voor hare vijandin wijken, waar zij thans deze slechts nevens zich duldt? - Om deze belangrijke vraag, zoo ver ons dit mogelijk is, te beantwoorden, kunnen wij misschien geenen beteren weg inslaan, dan op te sporen de oorzaken van den ondergang der Protestantsche Kerk in die landen, waar zij eenmaal magtig en gevreesd was. Zijn de omstandigheden, die toen zoo bedroevend naakten, thans niet meer of niet meer in die mate aanwezig, dan worde in ons de hoop bevestigd op het zegenrijk bestaan en den toenemenden bloei der gezuiverde Kerk! Zijn zij daarentegen nog aanwezig, of kunnen zij wederkeeren, dat dan onze ijver groeije met het gevaar, en alzoo bewaard blijve, wat met stroomen bloeds gekocht en nogtans niet te duur gekocht is!
Volgt mij dan bij het onderzoek naar de voorname oorzaken van den ondergang der Protestantsche Kerk in die landen, waar zij reeds belangrijke veroveringen had gemaakt en gevestigd scheen.

{==683==} {>>pagina-aanduiding<<}

Gelijk uit ontbinding leven, zoo werd uit het bederf der Kerk hare hervorming geboren. Ware zij een menschenwerk geweest, zij zou vergaan zijn in den afgrond der middeleeuwsche duisternis. Maar zij was eene hemelsche stichting, en God riep haar uit de duisternis tot het licht. Een innocentius de III, de vader der Inquisitie, zou het Christendom hebben ten onder gebragt, indien dit had kunnen geschieden; hij zou het menschelijk verstand hebben uitgedoofd, indien dit mogelijk ware geweest.
Behoefte aan eene betere Godsdienst, dan de Godsdienst dier dagen, bereidde de Hervorming voor, en maakte dezelve noodzakelijk. Verschillende omstandigheden en gebeurtenissen, die op de denkbeelden, gezindheden en begeerten der volken van Europa eenen magtigen invloed hadden, begunstigden de Hervorming. De oogst was rijp; nog ontbraken slechts de maaijers. De 16de eeuw vangt aan. Luther wordt de tolk van duizenden in alle landen, handhaaft de belangen der Christenheid tegenover haren overweldiger, en geeft het teeken, om het over-Alpisch stelsel met de fakkel des verstands toe te lichten.
Uit het hart van Duitschland en Zwitserland verspreidt zich de Hervorming naar de naburige landen. Overal waggelt de Roomsche Kerk van den schok, dien zij te Wittenberg ontvangen heeft. Ook daar, waar zij zich sedert lang van denzelven heeft hersteld, gevoelt zij dien in niet geringe mate. Oostenrijk, Frankrijk en de zuidelijke Nederlanden, thans geheel of bijkans geheel aan Rome onderworpen, waren voor een groot deel aan de zijde der Hervorming. - Gaan wij kortelijk na, wat de geschiedenis daarvan mededeelt.
In de landen, die tot het Oostenrijksch gebied behooren, zien wij in de 16de eeuw de nieuwe meeningen allerwegen doorgedrongen. De Keizers van dat Rijk waren zuilen van het Pausdom; maar hunne landen waren op verre na niet aan het geestelijk gebied van den Paus onderworpen. Deze waren in het klein, wat Duitschland op eene grootere schaal vertoonde. Het grootste deel van den

{==684==} {>>pagina-aanduiding<<}
Heeren- en Ridderstand was der gezuiverde Godsdienst toegedaan. In de steden hadden de Protestanten de overhand. Nadat het hun gelukt was, eenigen uit hun midden in de regering te brengen, werd gaandeweg de eene waardigheid na de andere aan Protestanten opgedragen. Langzamerhand werd de geheele Landdag Protestantsch, en van nu af deed de Hervorming snelle schreden tot een zelfstandig bestaan. Van de landsstenden was de Regent afhankelijk, daar zij hem de geldheffingen konden weigeren of toestaan. Zij maakten dan ook van den geldnood, waarin Keizer ferdinand en zijn zoon zich bevonden, gedurig gebruik, om de eene vrijheid na de andere van deze Vorsten af te persen.
Niet geringere veroveringen had de Hervorming in een ander deel van het Oostenrijksch gebied gemaakt, namelijk in het Vaderland van huss. De sekte, aan welke deze geloofsheld haar bestaan had gegeven, leefde nog altijd in Boheme voort, en week van de Roomsche Kerkleer in geen ander opzigt af, dan in het gebruik des Avondmaals. Het Bazelsche Concilie had den Hussiten toegestaan, het Avondmaal onder beide gedaanten te genieten; en, ofschoon hun dit voorregt door de Paussen betwist werd, was het hun echter niet ontnomen. Maar onder den hun gegeven naam van Utraquisten verborg zich de sekte der Boheemsche broeders, die oneindig meer van de Kerk afweken en den Duitschen Protestanten zeer nabij kwamen. Bij hen vonden de nieuwe meeningen eenen gereeden ingang. Maar nu konden zij zich niet langer verbergen onder den gedulden naam, en zij wilden dit ook niet. Zij stelden eene geloofsbelijdenis op, en verlangden vrijheid van geweten. Keizer maximiliaan duldt hen. Zijn opvolger rudolf tast hunne regten aan; maar zij onttroonen hem met behulp van zijnen broeder matthias, en verkrijgen, tot loon, van dezen, wat zij verlangen. Doch in volgende jaren schijnt deze zijne verpligtingen te vergeten, en nu laten de Protestantsche afgevaardigden op de vergadering te Weenen eene taal hooren, die ons tot een bewijs kan strekken van hunne magt en hun zelfvertrouwen. ‘De

{==685==} {>>pagina-aanduiding<<}
Protestanten,’ zeiden zij onder anderen, ‘wilden niet minder geacht wezen dan de handvol Katholieken in hun Vaderland. Door zijnen Protestantschen adel had matthias den Keizer tot toegevendheid genoodzaakt. Waar men tachtig Pausgezinden vond, zou men driehonderd Evangelische Baronnen tellen. Het voorbeeld van rudolf moest matthias eene waarschuwing zijn, opdat hij niet het aardsche verloor, door veroveringen voor den Hemel te maken.’
Ja, de Oostenrijksche Keizers, die zoo magtige Vazallen van den Roomschen stoel, sidderden dikwerf voor de wraak der beleedigde Protestanten. Tweemaal zagen zij derzelver zegevierende legers voor de poorten van Weenen. En thans? Naauwelijks denken zij er aan, dat er Protestanten in hun Rijk gevestigd zijn. De eens zoo magtige partij is versmolten tot een niet noemenswaardig dig deel der Oostenrijksche volken.
Weinig anders is het in Frankrijk. Eens werd aldaar de gezuiverde Godsdienst door bijkans de helft der natie beleden, thans door een klein gedeelte. De gevoelens, door luther in Duitschland, door zwingli in Zwitserland gepredikt, vonden spoedig eenen weg naar de Fransche Provinciën. Noch de eensuren der Sorbonne in 1521, noch de besluiten van het Parijsche Parlement, noch de vervloekingen der Bisschoppen konden beletten, dat dezelve bij het volk, den adel en de geestelijken ingang vonden. De krijgszuchtige regering van frans den I en zijne verbindtenissen met de Duitsche Protestanten droegen niet weinig bij, om de nieuwe meeningen bij zijne onderdanen te verbreiden. Te vergeefs greep men het middel van vuur en zwaard aan; het deed geene werking. De brandstapels, welke de vervolgzucht aanstak, dienden slechts om het heldengeloof en den roem hunner offers te doen schitteren. De Protestanten bedienden zich tegen de Kerk van wapenen, die krachtiger werkten dan de middelen, welke de blinde ijver hun tegenstelde. Zij maakten de onkunde der Roomsche priesters tot het wit van hun spottend vernuft; terwijl zij de leerstellingen hunner eigene Kerk op

{==686==} {>>pagina-aanduiding<<}
eene eenvoudig verhevene en wegslepende wijze voorstelden. Hierdoor wonnen zij het beschaafdste gedeelte des volks en verkregen de meerderheid boven hunne tegenpartij, wie de groote hoop vooral begunstigde. Ook de wreede vervolgingen, om dezen tijd tegen de Waldenzen hernieuwd, gaven den Protestanten meer geloofsgenooten, dan de woede der Inquisiteurs kon ombrengen. Daarenboven verkregen zij vastheid in hunne begrippen door het geschrift van hunnen landgenoot calvin, (Institutio Chr. religionis) hetwelk nogtans oorzaak was, dat zij de kenmerkende meeningen van luther varen lieten, en dat Godsdienststelsel aannamen, hetwelk zich door de verstmogelijke verwijdering van het Pausdom onderscheidde. In weinige jaren had de Hervorming in Frankrijk een aanzien verkregen, hetwelk zij niet ligt scheen te zullen verliezen. En toen haar hevige vijand, hendrik de II, door den dood in zijne moordzuchtige plannen gestuit werd, was het Rijk bijkans gelijkelijk verdeeld tusschen de partij der Katholieken en der Hugenoten. De guisen en montmorengys aan de eene zijde; de condés en colignys aan den anderen kant. Beide partijen magtig, beide elkander dreigende en vreezende. Moeijelijk scheen het te gissen zelfs, wie van beide zegevierende uit den strijd zou wijken. Maar de geschiedenis meldt ons het einde van den strijd. De Protestantsche Kerk is schier bezweken onder de slagen van hare meer magtige vijandin, en thans moet zij het als eene gunst aanmerken, nevens deze geduld te worden.
In dat lot der Protestantsche Kerk van Frankrijk, zien wij tevens de geschiedenis der Belgische. Ook hier verhief de Hervorming met kracht het hoofd, en dreigde zij de banden te breken, die het bloeijende gewest aan den Roomschen stoel verbonden. Ja, nergens vond de leer van luther en calvin gunstiger ontvangst, dan in deze oorden. Bijzondere omstandigheden werkten daartoe mede. Protestantsche kooplieden, die zich in Antwerpen, gelijk in Amsterdam, verzamelden; Duitsche en Zwitsersche troepen, door karel in de Nederlanden ingevoerd; Fransche, Duitsche en Engelsche vlugtelingen, die in hun va-
{==687==} {>>pagina-aanduiding<<}
derland het zwaard ontvloden en in de vrijheden van Vlaanderen bescherming zochten, deze allen waren zoo vele verkondigers en verbreiders der Hervorming. De zamenvloeijing van zoo vele volken in de Brabandsche stapelplaatsen maakte het der regering hoogst moeijelijk, de eerste verbreiding der nieuwe Godsdienstmeeningen tegen te gaan. Dezelve bleven meer verborgen, en onder het hulsel der verborgenheid plantten zij zich met des te meer snelheid voort. Karel de V zette den toenemenden stroom de nadrukkelijkste middelen tegen. Te vergeefs. Ook hier bevorderde, althans in den beginne, de tegenstand den voortgang; en nog gedurende de regering van dien Vorst waren steden, dorpen en vlekken, met aanhangers der Hervorming vervuld. Onder de Landvoogdes margaretha nam hun getal dagelijks toe. Door de Edelen gesterkt, door willem van oranje en andere Stadhouders begunstigd, kwamen zij steeds openlijker voor hunne gevoelens uit, eischten zij van de schroomvalligheid eener vrouw, wat zij van eenen karel naauwelijks zouden hebben
durven afbidden, en erlangden zij op vele plaatsen vrijheid om eigene kerken op te rigten. In vele Vlaamsche en Henegouwsche steden woog het getal der Lutherschen en Calvinisten op tegen dat der Roomschen, ja overtrof dit, zoo als in Antwerpen, Valenciennes, 's Hertogenbosch en andere. Moest men niet verwachten, dat de zegenrijke Hervorming in deze oorden immer vasten voet houden, en, door hetzelfde geluk begunstigd, eenmaal zegevieren zou? Het verlichte deel des volks hoopte dit; de Paussen vreesden het; de sombere filips sidderde, ziende de mogelijkheid daarvan. Maar de hoop des eenen, gelijk de vrees des anderen, is onvervuld gebleven. Rome heeft België behouden, en de eens zoo magtige Protestantsche Kerk wordt er ter naauwernood gekend.
Vanwaar dit verschijnsel? Deze vraag doet zich thans aan ons op. Wij zullen beproeven, die te beantwoorden, en de hoofdoorzaken trachten aan te wijzen van den onder gang der Protestantsche Kerk in genoemde landen.

{==688==} {>>pagina-aanduiding<<}

Ons oog vestigende op de tijden, die de Hervorming vooraf gingen, zien wij veel zich vereenigen, om den toegang tot het hart te verschaffen aan eene Godsdienst, die het dor geraamte van kerkelijke plegtigheden verving, en den mensch wederom toereikte, wat de eeuwige behoeften zijner ziel vorderen. Het was er evenwel verre af, dat die behoeften overal even levendig werden gevoeld, of, waar men ze gevoelde, even gemakkelijk konden bevredigd worden. Spanje werd door zijne Pyreneën van buiten, door zijne Inquisitie van binnen, voor elke verandering in het godsdienstige, helaas! te veilig bewaard; Italië door de tegenwoordigheid zijner Paussen en de heerschende ongodsdienstigheid. Wijze en moedige mannen verwekten hier wel weêrzin tegen de heerschzucht en zedeloosheid der priesters, maar zij bragten geene hervorming tot stand. Men bleef gehecht aan de oude vormen, omdat het karakter in dezelve meer behagen vond, dan in de nieuwe, van uiterlijke praal ontdane Godsdienst. Een romantisch volk, dat door een' warmen en aangenamen hemel, door eene vrolijke, immer jonge, immer lagchende natuur en de menigvuldige tooverijen der kunst in een eeuwig zingenot gehouden wordt, zulk een volk was die Godsdienst behagelijker, wier prachtige toestel de zinnen gevangen neemt; wier geheimenisvolle raadselen der verbeelding eene eindelooze ruimte openen; wier voornaamste leeringen zich door de schoone vormen der schilderkunst met zacht geweld van de ziel meester maken; wier geboden meer het uitwendig gedrag, dan het inwendig zieleleven raken.
Het is op dien aard der Roomsche Godsdienst, dat wij in de eerste plaats het oog vestigen, bij het onderzoek naar de voorname oorzaken van het verval der Protestantsche Kerk in vele landen. Haar uitwendige luister, zoo strijdig met de dienst in geest en waarheid, begoochelt de zinnen en lokt den mensch aan, inzonderheid wanneer zijn verstand niet behoorlijk is ontwikkeld, of wanneer zijne verbeelding den boventoon heeft. - Meent echter niet, dat dit uitwendig behagelijke der Moederkerk eene eerste oor-
{==689==} {>>pagina-aanduiding<<}
zaak is van het verval der Protestantsche Kerk hier en ginds. Neen; maar het maakte den terugkeer tot dezelve voor velen aanlokkelijk en ligt. Velen verdroot het weldra, dat de feestelijke plegtigheden, waarmede Rome zijne kinderen vermaakte, zoo op eenmaal door de gestrenge Hervormers werden verbannen, te meer daar men, gelijk doorgaans, van het eene uiterste tot het andere oversloeg. Hierbij kwam, dat de Hervorming spoedig eenen weldadigen invloed op de Roomsche Kerk zelve uitoefende, en oorzaak was, dat die misbruiken werden afgeschaft, om welke duizenden zich van haar hadden geschieden. Zoo werd de ergernis weggenomen, terwijl men het aanlokkelijke bleef behouden. Wien zou het dan kunnen bevreemden, dat welhaast de gedane stap velen berouwde; dat zij straks met een gevoel van gemis op hunne vorige geloofsbroeders nederzagen, wanneer deze in plegtigen optogt de feesten vierden, waarbij de Kerk al haren luister ten toon spreidt? Wien zou het kunnen bevreemden, dat velen gehoor gaven aan de zachte wenken der teedere moeder, wie zij alleen of bovenal om hare onwaardige dienaren verlaten hadden? Met regt zou dit ons evenwel nog bevreemden, indien wij waanden, dat allen, die de vanen der Hervorming gevolgd waren, dit uit ware behoefte der ziel hadden gedaan; en dat zij van de waarheid en noodzakelijkheid der gezuiverde Godsdienst evenzeer overtuigd waren, als van de dwalingen en misbruiken der Roomsche Kerk. Maar dit was niet alzoo.
Velen hadden zich aan de Hervormers aangesloten uit oogmerken en beginselen, die de proef der echtheid niet doorstaan, noch duurzaam stand konden houden. En hierin vinden wij eene andere oorzaak van het spoedig verval der Protestantsche Kerk. - Duizenden in alle landen ontrukten zich aan de magt der Kerk, om daardoor hunnen haat tegen derzelver onwaardige dienaren te bevredigen. Duizenden schaarden zich aan de zijde der Hervormers, omdat deze iets nieuws aanbragten. Duizenden, omdat zij langs dezen weg aan hunne zucht tot opstand botvieren, of hunne staatkundige plannen onder het hulsel der

{==690==} {>>pagina-aanduiding<<}
Godsdienst konden verbergen. Wie ontevreden was, koos, uitwendig althans, de partij der Hervorming. Ook de slechtste zaak, die met haar niets gemeen had, als dat zij zich tegen de bestaande orde keerde, door deze verwantschap stout gemaakt, verscheen in haar gezelschap. Ontevredenheid, hoop op voordeel, staatsbelang hebben een groot deel gehad aan de Hervorming. Gewis komt aan de overwinnende kracht der waarheid verreweg het grootste aandeel in dezelve toe; maar de geschiedenis bevestigt het allerwegen, dat minder edele oorzaken de Hervorming bevorderden en ondersteunden. Boheme streed voor Godsdienstrijheid; maar haat tegen Oostenrijk sterkte deszelfs krachten, deed het volharden, gaf het dikwerf dappere aanvoerders. De Hugenoten kampten voor Godsdienstvrijheid; maar de heerschzucht der guisen stelde de condés en colignys aan hunne spits. Onze voorouders gloeiden voor Godsdienstvrijheid; maar de heffing van den tienden en twintigsten penning was mede eene niet geringe oorzaak van hun volharden tegen en verwerpen van Spanje. De regenten (niet allen) streden in schijn voor de waarheid, inderdaad voor zelfverdediging of verovering; maar het eerste gaf hun legerbenden, en opende hun den toegang tot de schatten der rijken. De groote menigte werd of door het uitzigt op buit onder hunne vanen gelokt, of kampte voor vrijheid in den Staat, vrijheid in de Godsdienst. Het waren alzoo niet allen Protestanten, die hunne kleuren droegen. De Roomsche Kerk bezat nog altijd vele harten onder hare afvallige kinderen; en het was te voorzien, dat, wanneer eenmaal de opgewekte hartstogten tot kalmte zouden gebragt zijn, en het nieuwe opgehouden had nieuw te wezen, de partij der Protestanten aanmerkelijk zou verminderen. En zoo gebeurde het ook. Naauwelijks zijn de gemoederen bedaard, of velen, die wel de partij der Hervormers, maar
geenszins derzelver beginselen tot de hunne gemaakt hadden, keeren terug in de armen der moeder, die nu met fluweelen banden lokt en trekt, en met goedertierenheid het ondankbaar kroost vergeven en weder aannemen wil.

{==691==} {>>pagina-aanduiding<<}

Rome moest zich alzoo van zijne geledene verliezen gedeeltelijk herstellen; maar Rome heeft meer gedaan; het heeft, gelijk wij zagen, in sommige landen het verloren gebied bijkans geheel herwonnen. Welke zijn hiervan de oorzaken? Eene hoofdoorzaak vinden wij daarin, dat de Roomschkatholieke Kerk in die landen door de magt van den wereldlijken arm ondersteund, en in haren strijd tegen de Protestantsche krachtig werd geholpen.
Waar een Vorst zich niet bemoeide met het geweten en de Godsdienstmeeningen zijner onderdanen, daar won de Hervorming gedurig meer veld; waar een Vorst haar begunstigde of zelf beleed, daar breidde zij zich met snelheid uit; maar wanneer zij in eenen Vorst eenen vijand vond, dan werd zij schier verstikt in den rook der brandstapels en het bloed der moordschavotten. Waar in Duitschland een Protestantsch Vorst heerscht, daar verheft zich fier de Protestantsche Kerk. Wanneer hendrik de VIII zich van den Paus losscheurt, geeft hij der nieuwe meeningen millioenen belijders. De regering van maria maakt de verdrukte tot heerscheres; maar elisabeth bevestigt wederom op de ruïnen van het Katholicisme hare heerschappij en de Kerk, welke zij aankleeft. Gustaaf wasa, belijder der nieuwe leer, stelt haar met zich op den troon, en verbant uit zijn Rijk de oude Godsdienst.
Hetzelfde, maar op eene tegenovergestelde wijze, zien wij elders. De Keizers van Oostenrijk zijn beschermers en Vazallen van den Pauselijken stoel. Hun naam zelfs dwingt hen, de sekte te vervolgen, door Rome gevloekt. Aan dien naam is groot gezag verbonden, en de partij, die het aan hare zijde heeft, mag op de overwinning hopen. Het belang der Oostenrijksche Vorsten eischt de vernietiging der Protestanten. Wat hun belang eischt, vordert hunne betrekking met Spanje en Rome. Aan zoo vele stemmen moeten zij gehoor geven. Een bloedige strijd vangt aan, en eindigt zegenrijk voor het Katholicisme in Oostenrijk. De Protestantsche Kerk werd er ten allen tijde onderdrukt; en, ofschoon zij bij het Weener traktaat regten en vrijheden verkreeg, is zij nogtans blootgesteld aan

{==692==} {>>pagina-aanduiding<<}
onverdraagzaamheid en vervolging, gelijk dit de bewoners van het Ziller-dal ondervonden. (*)
Aan de vijandige gezindheid der Vorsten is ook het zoo groot verval der Protestantsche Kerk in Frankrijk toe te schrijven. Nimmer heeft daar een Vorst den troon bezeten, die haar onbepaald begunstigde, zelfs hendrik de IV niet uitgezonderd. En hoe velen noemt ons de geschiedenis als wreede moordenaars van het beste gedeelte hunner onderdanen! Denkt aan eenen hendrik den II en zijne auto's da fé; aan eenen karel den IX en den Bartholomeus-nacht; aan den dwangzieken richelieu; aan de Missionarissen en dragonders van lodewijk den XIV! Het bloed der Protestanten is in Frankrijk bij stroomen gestort. Vervolging, ballingschap, dood is het begin en einde hunner geschiedenis, zelfs weder na de herstelling der bourbons in 1815. Wie deze geschiedenis leest, verwondert zich niet meer, dat de Kerk, waartoe eens bijkans de helft der zoo magtige natie behoorde, thans naauwelijks een zestiende deel derzelve bedraagt.
Wat daar en in Oostenrijk zoo heilloos werkte tegen het bestaan en den bloei der Protestantsche Kerk, dat deed zulks niet minder in België. De wreede ijver van filips, die (het zijn zijne eigene woorden) liever niet regeren, dan over ketters regeren wilde, berokkende haar een onherstelbaar verlies. Elk middel was hem goed, zoo het slechts zijn doel bevorderde. Wie weet het niet, hoe velen verdreven en om hals zijn gebragt gedurende de voogdijschap van margaretha; hoe veel meer nog onder het schrikbewind van eenen alva en de vargas? Ja zelfs de gematigde parma roeide allerwegen de ketterij uit, en waar hij eene stad inneemt, is dit, en de volkomene herstelling der Roomsche Kerk, zijn eerste werk. - Was niet de uitkomst te voorzien van zulk een aanhoudend pogen? Moest die rampzalige ijver van Spanje niet eindelijk zijn doel bereiken? Ja gewis, en ook in ons Vaderland zou welligt dat doel zijn bereikt geworden; ook hier zou Rome, door Spanje ondersteund, misschien gezegepraald hebben,

{==693==} {>>pagina-aanduiding<<}
indien niet verschillende omstandigheden en voorvallen ons gunstig waren geweest. (*) In België, waar het licht der waarheid met zoo veel vreugde werd ontvangen, waar men in den aanvang met zoo veel moed en volharding ijverde, gelijk voor burgerlijke zoo ook voor Godsdienstvrijheid, daar is dat licht op nieuw uitgedoofd, en door Spaansche dwingelandij volkomen vernietigd, wat zoo schoone vruchten voor de toekomst beloofde.
Maar konden dan de Protestanten niet in elkander een' steun vinden tegen de vijandschap der Vorsten? Ja, en wij vinden ook, dat zij zich somtijds vereenigd hebben, om het bedreigde geloof te beschermen. Maar evenwel meenen wij in het gemis aan eensgezindheid mede eene voorname oorzaak te vinden van het verval der Protestantsche Kerk.
Dat gemis was dikwerf groot. Talrijke daadzaken bevestigen, dat de onderlinge haat der Calvinisten en Lutheranen den afschuw overtrof, dien zij van het Pausdom hadden. En terwijl zij zelve nog aan gevaar en vervolging zijn blootgesteld, kunnen zij reeds niet nalaten, anderen te vervolgen. In hunne bijzondere geloofsbelijdenis vonden zij hun vereenigingspunt, niet in hunne gemeenschappelijke bezwaren tegen de Hierarchie en hunne verwerping van de Roomsche leerstellingen. Wat kon aan de verbreiding der gezuiverde Godsdienst nadeeliger zijn, dan deze onderlinge haat en verbittering harer belijders? Gaven zij niet daardoor hunnen vijanden krachtige wapenen in de hand? Moest het dezen niet gemakkelijk vallen, hen gedurig met vrucht te bestrijden? Wij zien dit dan ook, zoo wel in Duitschland als in de zuidelijke Nederlanden. Ongetwijfeld zouden beide partijen in meer gelijke kracht

{==694==} {>>pagina-aanduiding<<}
tegenover elkander gestaan hebben, zoo de Protestanten hun vereenigingspunt gesteld hadden in hunne verwijdering van het Pausdom, niet in hunne bijzondere Confessiën. Dan hadden de Protestanten in Frankrijk eenen magtigen bondgenoot gevonden in het hervormde Duitschland. Dan zouden de Vereenigde Provinciën eene krachtige ondersteuning genoten hebben uit datzelfde Rijk, en met nog meer geluk den strijd hebben voleindigd. Reeds had de Hervorming den scheidsmuur nedergeworpen, dien wetten, spraak, zeden en karakter tusschen de volken hadden opgetrokken. Overeenstemming in de Godsdienst had vreemden innig verbonden, verschil in dezelve burgers gescheiden. De Fransche Hugenoot had op den hervormden Zwitser, Duitscher, Hollander eene betrekking, welke hij niet gevoelde jegens zijnen katholieken medeburger. Welk eene ontzagwekkende magt, indien de Protestanten van alle landen zich als een eenig man verbonden, om hun geloof te beschermen! Helaas, wat liefde tot de waarheid vereenigd had, dat heeft sektengeest weder gescheiden! Weldra waren de Protestanten niet meer één ligchaam. Haat verving de vorige toegenegenheid; tweedragt verdeelde hen, en deze was de magtigste bondgenoot der Roomschen. Men sloot met dezen verdragen; maar Lutheranen of Calvinisten, wie ook de verdragen aangingen, steeds sloten zij elkander uit. Men zag zijne broeders in gevaar; men zag hen wijken voor de overmagt van den algemeenen vijand; men zag hen vallen en ter dood gesleurd, en... men zag het schier onverschillig aan, omdat men zich niet Protestant, maar Lutheraan en Calvinist noemde. Het Koningrijk was in zichzelf verdeeld; hoe kon het dan standhouden?

Ziet daar, naar mij voorkomt, u de voorname oorzaken aangewezen van den ondergang der Protestantsche Kerk in die landen, waar zij reeds gevestigd scheen. - Wij willen onze beschouwing met eene opmerking besluiten.
Wanneer wij zien, hoe de Roomsche Kerk niet slechts staande is gebleven bij den geduchten schok, dien zij ont-
{==695==} {>>pagina-aanduiding<<}
ving, maar zelfs zich hier en daar heeft hersteld in het bezit van het verlorene, dan worden wij in de meening bevestigd, dat de Protestantsche Kerk nog wel eeuwen lang misschien in haar eene mededingster, zoo al niet eene vijandin, zal hebben. De Moederkerk heeft, gelijk wij zeiden, in hare zinbegoochelende plegtigheden, hare mysteriën, en haar beroep op eerwaardige oudheid, iets, wat haar van de toegenegenheid veler harten op den duur verzekert. Een groot deel der menschen, daarenboven, zal altijd liever voor zich laten denken, dan zelf denken; liever op de verzekering der zielenhoeders vertrouwen, dan zelf gronden van geloof en hoop zich verschaffen. Gelijk de Protestantsche Kerk eenen waarborg van duurzaamheid heeft in der menschen liefde tot de waarheid en zijnen geestelijken aanleg, zoo heeft dit de Katholieke in des menschen traagheid en zinnelijkheid. In deze zal zij niet minder hare sterkte vinden, dan in hare inrigting en besturing door velen onder één hoofd. Voor de zuidelijke volken is buitendien het Christendom in den vorm van het Katholicisme meer aantrekkelijk, dan in dien van het prozaïsch Protestantisme. Hoe spoedig is het daar met het zinnelijk kleed omhangen! Geschiedde dit om het Christendom voor de Heidenen aannemelijker te maken, misschien heeft men er tevens eigene behoefte mede bevredigd. De afval van beroemde Protestanten, van den Graaf van stolberg, den wijsgeer schlegel en anderen, bewijst, dat de Roomsche Godsdienst, door haar poëtisch karakter, zelfs voor denkende hoofden gevaarlijk kan zijn. Ook de klagten der zendelingen over hare veroveringen in het door de Protestanten verkregen gebied leeren, dat de Roomsche Godsdienst voor de uit het Heidendom bekeerden nog altijd aanlokkelijk blijft. Zullen wij daarover verwonderd staan? In geenen
deele. Zullen wij ons hierover bedroeven? In aanmerking genomen de vijandige gezindheid der Roomsche Kerk jegens ons, ja voorzeker; maar niet, wanneer men haar beschouwt als eene afdeeling der Christelijke Kerk, die juist door haar zinnelijk karakter de verbreiding van het Christendom onder de Heidenen zeer kan begunstigen. Zoo

{==696==} {>>pagina-aanduiding<<}
zou zij het voorportaal zijn, dat leidt tot het heiligdom zelf, hetwelk door de Hervorming op nieuw geopend is. Het Christendom, voor alle tijden en volken geschikt, duldt verschillende vormen, naar verschillende behoeften en karakters. Ook in den vorm van een zuiver Katholicisme openbaart het zijne hemelsche kracht, en kweekt het mannen als fenelon, vincent de paule, ganganelli, schrant en vele anderen. Dat dan de Katholieke Kerk blijve bestaan naast de meer geestelijke en verhevene Protestantsche, maar van hare verkeerdheden meer en meer gezuiverd. Dan zal zij ophouden als eene vijandin nevens dezelve te staan. De klove, die beiden scheidt, zal allengs worden aangevuld, en de tijden zullen daar zijn, dat er vrijheid heerscht in het onverschillige, verdraagzaamheid in het gewigtige, liefde in alles.
Maar die tijden zijn nog verre. Rome staat vijandig tegen ons; daarom moet men haar wederstaan, en trachten te behouden wat men heeft. Dit is niet onmogelijk. Het zal kunnen geschieden door bevordering van godsdienstige verlichting en eensgezindheid.
Onkunde en bijgeloof zijn de zuilen der Roomsche Kerk. Toen de menschelijke geest zich van de knellende boeijen had ontslagen, werd weldra de behoefte aan eene hervorming bevredigd en de Protestantsche Kerk geboren. Gelijk alzoo gene van de ontwikkeling des verstands en de opscherping des oordeels alles heeft te vreezen, zoo mag deze daarvan alles goeds verwachten; ja, de hoop op voortdurend bestaan en toenemenden bloei moet zij daarop gronden. Men bevordere dan de verbreiding van heldere kennis, bovenal van godsdienstige kennis; men prente der jeugd een redelijk geloof in, en make haar gedurig opmerkzaam op de voorregten van den Protestant. Men waarschuwe allen, aan een duister gevoelen de voorkeur te geven boven een duidelijk inzien en bevatten, ten einde het gevaar af te wenden, dat van deze zijde de Protestantsche Kerk bedreigt. Zoo zullen wij niet slechts behouden wat wij hebben, maar ook het krachtigst en het waardigst middel bezigen tegen de listen en kuiperijen, welke Rome

{==697==} {>>pagina-aanduiding<<}
aanwendt, om zielen te winnen. - Ook de eensgezindheid der Protestanten zal op deze wijze worden bevorderd. Waar de kennis aan het zuivere Christendom toeneemt, daar verdwijnen gaandeweg die begrippen en vooroordeelen, waaruit onverdraagzaamheid wordt geboren; daar wordt de waarheid in liefde betracht; daar paart zich aan belangstelling in zijn Kerkgenootschap toegenegenheid voor elk ander. Waar men zijne voorregten als Protestant waardeert, daar zal men zich met andersdenkenden verheugen, en door eensgezindheid hen beschermen tegen elken vijandigen aanval. En de waarheid, alzoo door de eendragt sterk gemaakt, zal nooit behoeven te wijken voor de dwaling, ofschoon deze door list en geweld worde bijgestaan.
Wie erkent niet met blijdschap het goede, dat onze tijd te dien opzigte aanbiedt? Het zou geene wijsheid zijn, te klagen, dat de vorige dagen beter waren. Het ware wezen des Christendoms is meer dan ooit in het licht gesteld; het beginsel van het Protestantisme, lang voorbijgezien, werd wederom erkend en gevolgd, terwijl de verdraagzaamheid en verbroedering toenamen onder de volgers van verschillende belijdenissen. Maar dit alles is nog niet zoodanig, als het wezen moet en kan. Nog wordt er te veel onkunde gevonden, te veel miskenning van het Christendom, te veel laauwheid omtrent hetzelve. Nog zijn vijandige naijver en weêrzin jegens andersdenkenden aanwezig in vele harten en vele Gemeenten; terwijl de verdraagzaamheid van menigeen in den grond niets anders is dan eene volkomene onverschilligheid omtrent Godsdienst en Christendom. Mogt dit eenmaal anders worden, het goede blijven, en het kwade, dat met hetzelve vermengd is, meer en meer verdwijnen! Wij vertrouwen, dat deze wensch vervuld zal worden. En terwijl alzoo het bestaan der Protestantsche Kerk duurzaam wordt gewaarborgd, mag zij misschien van de toekomst uitbreiding on bloei verwachten.
De geschiedenis zegt ons, dat daar, waar burgerlijke vrijheid heerschte, de Hervorming het meeste veld won. De absolute magt der Vorsten heeft haren voortgang meer

{==698==} {>>pagina-aanduiding<<}
belemmerd dan bevorderd. Wel werd zij door die magt in een gedeelte van Duitschland, in Engeland, in Zweden op den troon geplaatst; maar zij zou zich zeer waarschiinlijk meer in alle deelen van Europa gevestigd hebben, indien de volken meer burgerlijke vrijheid hadden genoten. De goede ontvangst, welke de Hervorming, gelijk in vele vrije steden, vooral in de zoo bevoorregte Zuidelijke en Noordelijke Nederlanden had, kan daarvan ten bewijze strekken. Niets is ook natuurlijker, dan de overgang van burgerlijke vrijheid in gewetensvrijheid. Menschen of volken, die door eene gelukkige staatsgesteldheid met menschenwaarde eenmaal zijn bekend geworden, die gewoon zijn, de wet, welke regt over hen spreken zal, te beoordeelen, wier geest door werkzaamheid is opgeklaard, wier gevoelens door levensgenot ontsloten, wier moed door inwendige zekerheid en welvaart verhoogd zijn; zoodanige volken of menschen zullen zich moeijelijker dan anderen in de blinde heerschappij van een despotisch geloof kunnen voegen, en eer dan anderen zich daarvan trachten los te maken. Ook de latere tijden hebben de waarheid daarvan op nieuw in het licht gesteld. Hoezeer is in Frankrijk de magt der Kerk gedaald, sedert de burgerlijke vrijheid daar begonnen is te herleven. Hoe is daar het aanzien der Protestantsche Kerk toegenomen, nadat het verlichte deel der natie begonnen is in te zien, dat zij zich slechts toeëigent, wat een onvervreemdbaar regt is van elken mensch: vrijheid. Ten onregte zou men die verdraagzaamheid aan onverschilligheid voor Godsdienst bovenal toeschrijven. In Italië, in Beijeren heerscht deze niet minder, en evenwel men duldt er naauwelijks vrijheid van geweten in anderen, omdat men zelve nog niet van de banden des gezags ontslagen is, zelve nog geene vrijheid bezit en kent. Hoezeer is ook in
Spanje, de zetel van geloofsdwang en Inquisitie, de heerschappij der Kerk gefnuikt, nu het licht der burgerlijke vrijheid daar is doorgebroken! Wat al pogingen zijn er mede door Rome aangewend, om hem op den troon te plaatsen, die de vijand is dier vrijheid en een werktuig moest zijn in de hand der priesters! Alles, wat Rome wenscht, moeten

{==699==} {>>pagina-aanduiding<<}
wij vreezen; wat Rome vreest, mogen wij wenschen. En zien wij dan, dat zij allerwegen het absoluut gezag voorstaat, en met ijver medewerkt, om elke ontluikende kiem van burgerlijke vrijheid te onderdrukken, dan moetenvwij reeds daaruit besluiten, dat zij deze hoogst gevaarlijkvacht voor hare heerschappij, en overtuigd is, dat burgerlijke vrijheid vrijheid van geweten aankweekt.
Zou dan niet de tegenwoordige vooruitgang der volken in de gevolgen weldadig zijn voor de Protestantsche Kerk? Wij hopen en gelooven zulks, en verblijden ons in het denkbeeld, dat geene magt dien stroom zal kunnen stuiten, maar denzelven den vrijen loop moet laten, zal zij niet zelve jammerlijk vergaan. En zouden wij niet de hedendaagsche woelingen en pogingen der Roomsche Kerk voor een groot deel uit erkentenis van en vrees voor de gevolgen van dien vooruitgang moeten afleiden? Zouden het niet welligt pogingen zijn, om te behouden, wat zij heeft, om voor toekomstig verlies zich te behoeden, of om elders weder te winnen, wat zij ginds reeds verloor, en hier misschien zal verliezen? Moeijelijk is het, met zekerheid te antwoorden; maar dat het antwoord, hetwelk de toekomst geven zal, geheel teleurstellend zal zijn, dit kan ik niet gelooven. Neen, veeleer schijnt het mij toe, dat de toestand der menschen en der volken van Europa meer en meer zoodanig wordt, dat de Protestantsche Kerk van de toekomst meer moet hopen dan vreezen, indien hare leden slechts waken, prijs stellen op hunne belijdenis, die getrouwelijk, door een' echt-Christelijken wandel, naleven, en door eendragt zich sterken.

l.g. bavink.
Purmerende, 1840.




De herten in Schotland.

Uit een onlangs in het licht verschenen werk (scrope, on Deer-stalking) nemen wij hier eenige niet onbelangrijke trekken en aanmerkingen over, met opzigt tot het

{==700==} {>>pagina-aanduiding<<}
aankweeken en de gewoonten dezer soort van dieren in Schotland.
Het bosch van Perthshire, tusschen de Graafschappen Aberdeen en Inverness gelegen, hetwelk 30 mijlen lang en ongeveer 11 mijlen breed is, bevatte in het jaar 1776 slechts omtrent 100 herten, terwijl het er thans 5 à 6000, ja, zoo men sommige opgaven gelooven mag, zelfs 7000 in zijnen omkring telt. Het bosch van Mar, aan Lord fife in Aberdeenshire toebehoorende, bestaat uit vier met elkander gemeenschap hebbende valleijen op den noordelijken oever van den Dee, is 15 mijlen lang en 8 breed, en het getal daarin levende herten beloopt gewoonlijk 3000. De bosschen van Sutherland, die thans door het aanleggen van meijerijen en schaaphouderijen zeer bekrompen zijn geworden, bestaan nog uit twee groote streken, Diriechat en Dirie-more. De eerste strekt zich, in evenwijdige rigting met de kust, 50 mijlen verre uit, en is van 10 tot 30 mijlen breed; de andere, die niet minder dan 70 mijlen lang is, op eene breedte van 20 mijlen, heeft bijna geen hout meer, maar bestaat uit diepe en dorre dalkloven, van elkander gescheiden door steile rotsklompen, die een donker en wild voorkomen, en bij elken stap gevaarlijke hellingen vertoonen. Dertig jaren geleden schatte men het getal der herten, aan welke beide deze heidestreken onderhoud verschaften, op 3000; in onzen tijd denkt men, dat dit getal wel tot de helft versmolten zal zijn.
Het woud van Corrichibah op het zwarte gebergte in Glenochy, Graafschap Argyle, welk bosch aan den Markies van breadalbane behoort, heeft eene uitgestrektheid van 35,000 morgen lands, en bevat 1500 herten; het woud van Glenartney, Graafschap Perth, een eigendom van Lord willoughby, beslaat 28,000 Schotsche morgen, en voedt nagenoeg 1000 dezer dieren. Behalve deze bosschen kan men nog dat van Invercauld, van 28,000 morgen, dat van den Markies van huntly, van meer dan 30,000 morgen, dat des Hertogs van richmond, van gelijke grootte, en eenige minder aanmerke-
{==701==} {>>pagina-aanduiding<<}
lijke bosschaadjen, als de voornaamste verblijfplaatsen dier soort van jagtwild rekenen.
De kleur van het rood-hert (cervus elaphus) is gewoonlijk roodachtig bruin; zijne horens, die in grootte, getal der takken enz. door den ouderdom en andere oorzaken zeer veel verandering ondergaan, vallen alle jaren tusschen April en Junij af, en worden door nieuwe vervangen, die in drie maanden tijds tot derzelver vollen wasdom geraken. Deze nieuwe horens zijn een tijdlang zeer gevoelig, en zoo lang deze pijnlijke aandoenlijkheid duurt, vecht het hert met de voorpooten, en houdt daarbij den kop terug. De hertenkalven eten somwijlen de afgevallene horens; eens vond wijlen de Hertog van athol een jong kalf op deze wijze gestikt. De blaauwgraauwe kleur en het fluweelachtige, dat aan de pas uitgegroeide horens eigen is, verliest zich in Augustus of September, omstreeks welken tijd het hert zijne volle schoonheid erlangt. Wordt een zeer jong hert gesneden, zoo spruiten de horens in het geheel niet uit; doch geschiedt die verrigting in het vijfde of zesde jaar, wanneer de horens reeds begonnen zijn te groeijen, zoo vallen zij niet meer af, of, waren zij op dat oogenblik afgevallen, zoo spruiten zij niet weder uit. Is de eene horen kleiner dan de andere, dan ontstaat dit steeds uit het een of ander toeval, door kwetsing of iets dergelijks. De paartijd valt in Schotland in September of October, en levert in dat land een pittoresk tijdvak. Alsdan doen de jonge herten de bosschen van hun geschreeuw weêrgalmen, en leveren elkander hevige gevechten, welke somwijlen niet eer dan met den dood van een der strijders eindigen. Heeft een hert eenige hinden rondom zich verzameld, alsdan poogt weldra een ander hert hem dezelve te ontvoeren; de beide medevrijers tasten elkander nu met woede aan, en het kampen duurt tot dat een der vechtenden zich gekwetst gevoelt, als wanneer hij om de hinden, welke hij niet besluiten kan te verlaten, in het rond begint te loopen. De overwinnaar vervolgt hem, en treft hem met de punt
zijner horens, waarop de ander bloedend omkeert, zich op zijnen vijand werpt, en de strijd begint met

{==702==} {>>pagina-aanduiding<<}
nieuwe verbittering. Dit duurt zoo lang, tot dat de krachten geheel uitgeput zijn.
Men heeft bij het mannelijke hert eene zonderlinge mengeling van bloohartigheid en van moed bemerkt. Ziet hij den jager naderen, zoo plaatst hij zich midden tusschen de hinden en derzelver jongen, die als wachten uitgesteld zijn, en blijft, met zijne horens zoo na mogelijk aan den grond gebukt, onbewegelijk staan, in de hoop, dat men hem niet bemerken zal. Wordt echter de kudde ernstig aangetast, zoo vertoont hij zich terstond, en baant zich, aan het hoofd der zijnen, met zoo veel moed als beleid eenen weg door alle hinderpalen. Deze stoute, ontembare moed vormt, in vergelijking met zijne gewoonlijk zoo schuwe en vreesachtige gemoedsstemming, een zonderling contrast. Het vliegen van een waterhoen, het klagende geschreeuw van een' regenvogel kannon hem vol schrik opjagen; maar naauwelijks staat zijn vijand hem tegenover, of hij vindt hem ten strijd gereed. Koel, waakzaam, maar onversaagd, heeft hij niet zoodra het oogmerk zijner aanvallers begrepen, of hij stort zich ook stoutmoedig midden onder zijne verraste vijanden. Wordt hij door de honden vervolgd, en ziet hij, dat hij niet meer kan ontvlugten, zoo blijft hij staan, kiest zijn standpunt, en verdedigt zich dapper, tot het uiterste toe. Wordt hij te hevig bedrongen, en laten de jagers hem den tijd niet, om eene tot zijne verdediging gunstige plaats te kiezen, alsdan snelt hij als een pijl naar de hem bekende wildernissen; en wee den hond, die hem in zijne eigene bergen te na komt! Met bewonderingwaardig instinct ijlt hij naar de rivieren, waar zijne lange beenen hem steeds veel boven de honden vooruitgeven, die, rondom hem henen moetende zwemmen, van vermoeijenis en koude zouden omkomen, alvorens zij hem afgemat hadden. Waar een steen, eene rots, een eilandje in eenigen bergstroom voorhanden is, bedient hij zich daarvan met schranderheid tot zijne verdediging. In zulk eene stelling ontwikkelt hij ten volle de bevallige sierlijkheid en majestueuze schoonheid zijner leest, en toont, door steeds eenen stand te
kiezen, waarin zijn rug gedekt

{==703==} {>>pagina-aanduiding<<}
blijft, eene verwonderlijke scherpzinnigheid; geen hond vermag alsdan iets tegen hem; slechts de mensch, of veeleer deszelfs schietgeweer, brengt hem den dood.
De gewone meening, dat het hert honderd jaren oud wordt, bevestigt de Heer scrope geenszins; integendeel beweert hij, dat de gewone levenstijd der herten zich tot twintig jaren beperkt. Bij het naderen van onweder, dat het niet zelden twee dagen vooruit gevoelt, komt het uit zijne bergen naar de vlakte. Nooit is het door sneeuwjagt omgekomen, gelijk het domme schaap, en zelden door sneeuwvallen. In den loop van zestig jaren heeft men slechts van twee zoodanige voorvallen heugenis, die in het bosch van Athol gebeurd zijn. Eens zijn elf herten onder eenen sneeuwval in Glen-marc en een andermaal eenentwintig dezer dieren begraven. Het dier zwemt voortreffelijk; naar men zegt zwemt het mannetje vooruit, en vervolgens legt elk der volgende dieren den kop op den rug van het onmiddellijk voorafgaande.

Merkwaardige voorspelling.

In het jaar 1788 was onder den jagtstoet des Konings van Frankrijk een voornaam beambte aangesteld, dien wij, uit achting voor zijne thans nog bestaande familie, slechts met zijnen titel willen aanduiden. De Markies van Meaux had reeds eenen gevorderden ouderdom bereikt; zijne rijzige ligchaamsgestalte onderscheidde zich door eene aan stijfheid grenzende regtstandigheid, en geheel zijn voorkomen vertoonde eene gelijkmatige mengeling van hoogmoed en opvliegendheid. Eene overmatig hooge meening van zijnen naam en zijn hoogadellijk wapenschild, hetwelk met de echte doornenkroon prijkte, die door gifflara van Meaux uit het heilige land was medegebragt, nam in 's mans ziel de ruimste plaats in.
Met eenig ongeduld had de Markies van Meaux het oogenblik verbeid, waarop het hem eindelijk, toen hij zijn vijftiende jaar voleindigd had, vergund geworden was in de krijgsdienst te treden, en sedert had hij geenen veldtogt verzuimd. Evenwel was het geene roemzucht, die hem op alle

{==704==} {>>pagina-aanduiding<<}
slagvelden ronddreef; want honderdmaal had men hem onverschillig gezien voor lof en belooningen van den kant der genen, uit wier mond een enkel woord de aloude ridderlijke accolade kon opwegen. Eenigermate om aan een instinct voor zijne organisatie te gehoorzamen, stortte hij zich in het midden der bloedigste gevechten, hechtte zich als een kreeft aan de vijandelijke bataillons, en liet zijne prooi niet eer los vóór hij haar geheel vernield had. Merkwaardiger- en men mag wel zeggen ongelukkigerwijs keerde deze man steeds onbeschadigd en gezond uit alle gevechten terug. Eene wond zou hem misschien getemd hebben. Ligchaamspijn, ziekte zouden hem waarschijnlijk eenig begrip van de waarde eens menschenlevens bijgebragt hebben; maar zijn tweegevecht met den dood, die telkens voor hem moest onderdoen, maakte hem gevaarlijk. Ook ver van het slagveld behield hij eene wildheid, die slechts door de opgewondenheid te midden van den strijd verontschuldigd worden kan. Zijne denkbeelden omtrent de waarde van het leven eens mans van gering aanzien waren die van eenen Baron uit de Middeleeuwen tegenover zijne lijfeigenen. Alvorens wij de voorspelling berigten, welke hij in tegenwoordigheid van lodewijk den XVI in het bosch van Fontainebleau deed, willen wij eenige trekken van dien merkwaardigen man vermelden, die, tot het verledene behoorende, eenen blik in het toekomende wierp, zonder als 't ware het tegenwoordige gewaar te worden.
Op zekeren dag, dat hij zijn jagtambt oefende, bemerkte hij, dat een jager, wien het besturen der honden opgedragen was, zich op een valsch spoor bevond. Het gejaagde hert was in het digte kreupelhout gevlugt, en had van daar een ander hert opgejaagd; een kunstgreep, welken die dieren niet zelden aanwenden, en die de jagt of verijdelt of bovenmatig rekt, wanneer men de dwaling niet bemerkt. In elk der gevallen ware ditmaal het jagtvermaak bedorven geweest, en de Markies had het fraaije uitzigt, om, na eenen dag van de geweldigste vermoeijenis, de schande te beleven, dat hij den aftogt moest doen blazen. Vol toorn galoppeerde hij den hondenleider achterna, en riep hem toe terug te keeren. Deze, die het toeroepen misschien niet hoorde, ging, in plaats van te gehoorzamen, voort, de honden op het spoor van het nieuwe hert te brengen. Zichzelven niet langer meester, legde de Markies de buks aan,

{==705==} {>>pagina-aanduiding<<}
drukte los, en de arme man lag in zijn bloed: het was de vader van een huisgezin.
Toen lodewijk de XVI van het gebeurde berigt ontving, deed hij den moordenaar voor zich komen, en, nadat hij aan eene dier opwellingen van deugdzame gramschap, tot welke hij somwijlen, ondanks de zwakheid van zijn karakter, vervoerd werd, den teugel had gevierd, hield hij zich ijverig met het lot der weduwe en harer kinderen bezig. Hij wees hun een jaargeld toe uit de goederen van den Markies, en wendde zich vervolgens tot hemzelven met de gemeenzaamheid van uitdrukking, die hem eigen was. ‘Ditmaal brengt gij er nog het leven af, Markies,’ zeide hij; ‘maar houd u in het vervolg goed, want ik roep allen, die mij hier hooren, tot getuigen, dat, wanneer iets dergelijks weder gebeurt, allen en een iegelijk vrijheid hebben, om u ongestraft te dooden. Die zich aan de wet onttrekken wil, heeft geen regt op hare bescherming.’
De Markies wilde antwoorden, dat hij de hem aangebodene genade niet aannam, en de voorregten van den hoogen Adel inriep; maar eenigen zijner vrienden rukten hem met geweld weg. Het voorval werd weldra vergeten, behalve bij den genen, die er de hoofdrol in gespeeld had. 's Konings woorden hadden eenen gang van denkbeelden verraden, welken de Markies niet erkennen wilde, en waartegen hij besloten had bij de eerste gelegenheid te protestéren.
Wanneer de Koning op de jagt was, en in het een of ander lustslot van den tweeden rang, zoo als la Muette, Madrid, of in de pavillons van Marly, rust hield, werd hij aan tafel door de aanwezige beambten van zijn huis bediend. Nu plaatste, bij zulk eene gelegenheid, de Markies eens eenen, kunstig met eene wilde-zwijnshuid overtrokken, varkenskop op 's Konings disch. Lodewijk de XVI herkende het tamme dier bij den eersten beet, en vroeg, wat die vreemde vermomming te beduiden had. Hierop had de Markies slechts gewacht. ‘Sire,’ zeide hij, ‘dit vleesch en deze huid behooren aan twee dieren van dezelfde soort, en slechts daarin verschillend, dat het eene vrij is, het andere zich, in eene slavernij, die het niet gevoelt, vet mest. Het eene leeft in vuil en van vuil; zijn woudbroeder daarentegen huist in een eeuwen verdurend paleis, en de storm schudt hem zijn voedsel toe uit de kroon der hemelhooge eiken. Het eene gehoorzaamt den stok, daar-
{==706==} {>>pagina-aanduiding<<}
bij alleen een vruchteloos geschreeuw uitstootende; het andere, levend evenbeeld van een ontembaar gemoed, keert zich tegen de jagers, en, wil men het bedwingen, zoo moet men het dooden; ja, maar voorzigtig, uit de verte, want uit den knorrenden snuit grimt de dood, en voor het strijdbare dier liggen de lillende lappen van stukgeretene honden, paarden en menschen! Het laatste, Sire, is een edel wild, en daarom neemt gij het ook niet tot bloote doelschijf; gij wilt het bevechten. Gij zet, als 't ware, uw leven tegen het zijne: terwijl men het andere aan het mes van den slagter overlevert. Dit, Sire, is het onderscheid tusschen beide; het schijnt klein, maar is nogtans oneindig groot, en het bestaat zelfs onder de menschen; dit te loochenen, zou zijn, van grondbeginsel tot grondbeginsel eindelijk aan datgene te raken, waarop de koninklijke waardigheid berust.’ Dit gezegd hebbende, trad deze bestrijder der gelijkheid, zeer
tevreden over zijn betoog, terug. Men diende hierop aan lodewijk den XVI, in plaats van den versmaden varkenskop, eene ossenlende voor, die hij bijna geheel opat; want hij was een der sterkste eters van zijnen tijd.
Destijds vertoonden zich in de maatschappij twee krachten, die elkander bijna in evenwigt hielden. Lodewijk de XVI beging den grooten misslag, te wanen, dat het voor hem mogelijk zijn zou, tusschen de beide denkbeelden, waarin geheel Frankrijk verdeeld was, eene soort van onzijdigheid te bewaren. Men moet echter erkennen, dat het hoogst moeijelijk was, toen reeds het ontzettend gewigt der beweging te voorzien, welke geheel Europa met zich moest voortslepen. Hiertoe werd de genie van eenen rousseau vereischt. En desniettemin was er een man, die in dit opzigt evenveel vooruitzigt had als rousseau; ja, vreemd genoeg, die man was juist een der genen, welke het meest naar oude denkbeelden en overleveringen geleefd hadden. Maar, zeker, van den dag af, waarop de Markies van Meaux begreep, dat het niet meer tot de voorregten van den Adel behoorde, eenen mensch te mogen doodschieten als eenen hond, hield hij de oude Monarchij voor verloren.
In den herfst van het jaar 1788 bevond het Hof zich te Fontainebleau. De pikeurs waren bezig, een deel van het woud met linnen af te zetten tot de wilde zwijnsjagt. Om met deze verrigting het doel, hetwelk men zich voorstelt,

{==707==} {>>pagina-aanduiding<<}
wel te bereiken, moet de op deze wijs afgezette kring, waarvan men een vierde deel ongesloten laat, om aan de dieren en de hen vervolgende jagers ruimte te laten, een stuk open' gronds omvatten. Nu gebeurde het, dat zich hierbij een der pikeurs niet goed van zijnen pligt kweet. Het zij bij verzuim of uit onkunde, trok nij de afsluiting om eene digte bosschaadje; maar ook terstond hoorde hij zich door de stem van den steeds waakzamen Markies aanroepen. Ter naauwernood had de man den tijd, om zich naar den kant te wenden, van waar dat geroep hem in de ooren klonk, of hij zag ook reeds het geweer, hetwelk zijnen kameraad gedood had, op hem aangelegd. Zonder daardoor van zijn stuk gebragt te zijn, bootste hij oogenblikkelijk de beweging van den ouden heer na, en beide stonden dus eenige minuten lang met de trompen hunner geweren op elkander gerigt. De Markies zette het eerst zijn geweer af, en ging op den pikeur toe, met de woorden: ‘Gij durft, kerel! Niet veel scheelde het, of ik zou, toen ik u op mij zag aanleggen, losgedrukt hebben. Hadt gij weêrom geschoten?’ - ‘Waarlijk, Heer Markies, ik zou u het eerst hebben laten schieten; maar, hadt gij gemist, dan zeker zou ik getracht hebben niet te missen.’ - ‘Duivels! Gij schijnt mij een onverschrokken man te zijn. Het doet mij leed, dat gij uw' pligt te buiten zijt gegaan. Kom morgen vroeg in het groote Valkenhof.’ - De arme pikeur, die zich op het ergste gevat hield, ging ter bestemder tijd stoutelijk, hoezeer niet zonder bezorgdheid, naar de aangeduide plaats. Doch de ontvangst, welke hij er vond, verdreef weldra al zijne vrees. Opgeruimd stelde de Markies hem aan zijne vrouw voor als eenen moedigen knaap, dien hij niet bang had kunnen maken, en de zamenkomst eindigde met het geschenk van eene beurs vol geld. Kort daarna werd de pikeur, met hulp der zoo zonderling verkregene kennis en bescherming, tot opziener over den
houtverkoop bevorderd, en dus tot een voornaam man in het bosch van Fontainebleau gemaakt.
Dit avontuur nu, hetwelk aldus tot genoegen van beide partijen afgeloopen was, berigtte een der vijanden van den Markies den Koning, en schilderde het met de zwartste kleuren. Er was op dien dag juist groote jagt in het bosch van Fontainebleau Ook marie antoinette verscheen daarbij in eene open kales, zelfs onder de schoonsten steeds de

{==708==} {>>pagina-aanduiding<<}
Koningin. Lodewijk de XVI en de oude Prins van condé verzelden te paard het rijtuig; hen volgden de Prinsen van den bloede en een schitterende stoet van voorname heeren en officieren van het koninklijke huis. Het Hof scheen zich te beijveren, het schouwspel van zijne laatste pracht te geven, en al zijn fluweel en borduursels ten toon te spreiden, alsof het vooruitgezien had, dat het geenen tijd meer hebben zou om dit alles af te dragen. Bij eene ronde plek, waarop verscheidene wegen uitliepen, en welke men le carrefour de Souvré noemde, deed de Koning halt houden; en hier riep hij, na zich een weinig ter zijde onder eenen eikenboom begeven te hebben, (schoon geenszins die, onder welken st. louis zijne vonnissen sprak) den Markies van Meaux andermaal voor zich, en verweet hem, zijne plegtige waarschuwing in den wind geslagen te hebben. Eindelijk, na een vertoog over de groote waarde van het leven onzer medemenschen, en over de ijselijke misdaad, welke men begaat, wanneer men willekeurig over hetzelve beschikt, eindigde de Monarch met het bevel, dat de Markies, na zonsondergang, zich naar zijn landgoed in Picardije zou hebben te begeven en aldaar tot nader order verblijven.
De oude Edelman was, overeenkomstig de etiquette, van zijn paard gestegen, en had hetzelve aan zijnen rijdknecht gegeven, om het vast te houden. Zoo stond hij, op geringen afstand van den Koning, naar diens strafpredikatie te luisteren. Toen hij zag, dat dezelve met eene ongenade eindigde, hernam hij snel zijne fiere vrijmoedigheid en antwoordde: ‘Parbleu, Sire, gij hebt gelijk; ik wil er geen woord tegen inbrengen. Ook is het tijd, dat ik aftrede; want ik zie hier dingen, die mijn begrip te boven gaan: een' bankier van Genève tot opperhoofd van den Staat verheven; een' Heer de saint germain, een jong officier van gisteren, die onze regementen naar den Pruisischen voet wil omkneden; ons, de oude soldaten der oude Fransche benden! Dit zijn nieuwigheden, aan welke een oud man als ik zich bezwaarlijk kan gewennen. Uwer Majesteits goedheid hield mij nog overeind, te midden van een Hof, dat ik niet meer ken; doch, daar ik ook deze verlies, voel ik mij te zwak, en sta te zeer op mijzelven, om te blijven. Zoo is dan inderdaad alles veranderd, daar ook gij, Sire, u van uwen ouden dienaar scheiden wilt om dezelfde daad,

{==709==} {>>pagina-aanduiding<<}
welke, veertig jaren geleden, den Graaf de charolois niet het geringste nadeel heeft aangebragt.’
Met geweld bedwong de grijsaard de gemoedsbeweging, door welke hij zich had laten wegslepen, en, de orde van st. louis, welke hij droeg, afnemende, reikte hij dezelve den Koning toe met de woorden: ‘Hier, Sire, is het or desteeken van den Heiligen lodewijk; ik geef het in de handen uwer Majesteit terug, daar deze nog vrij zijn, en ik mijne huldiging aan uwen eigen' persoon kan toebrengen, zonder mij daartoe aan eenen der u omgevende Raden te moeten wenden. Misschien zou mijne geboorte mij aanspraak op het blaauwe lint gegeven hebben; doch dit is de buit van kuiperijen geworden. Maar nu, Sire, alvorens ik mij voor altijd verwijder, leen het oor aan hetgeen ik nog te zeggen heb.’
Dit tooneel had de oplettendheid van het gevolg gewekt, on groepswijze had het zich allengskens rond om den Koning geschaard, om te vernemen, wat hier gebeurde. In de voorste rij bemerkte men den Prins van condé, den Hertog van bourbon en den Hertog van enghien, drie elkander volgende geslachten, wie het niet mogt gebeuren, een ten ondergang gedoemd stamhuis voort te planten; vervolgens den Hertog van penthièvre, opperjagermeester van Frankrijk, dien vromen, wijzen heer, die nog na verloop eener eeuw, in naam van zijne voorouders, over de koninklijke echtbreuk bloosde, uit welke hij zijnen oorsprong genomen had. Eindelijk zaten in eene kales, met de wapenschilden van Frankrijk en van Oostenrijk versierd, twee vrouwen, schoon, jong, lieftallig, als 't ware door een morgenrood van geluk omstraald. Zij schenen evenmin voor eene verschrikkelijke toekomst geschapen te zijn, als de bloem om van haren stengel geslagen te worden: het waren marie antoinette en de Prinses de lamballe. Elk luisterde met oplettend oor, toen de Markies met sterke stem aldus voortging: ‘De Voorzienigheid heeft mij aan den rand des afgronds geplaatst, waarin de Monarchij verzinken zal. In mijne jeugd heb ik de laatste schemering der groote regering gezien, en, vóór ik nog sterf, zal het koningdom in het graf liggen. Ja, Sire, eer een jaar verstreken is, zal de groote slag geschied zijn, en dan is alles verloren, want de arbeiders des verderfs, onder het werk der vernieling steeds vuriger wordende, zullen het niet staken, zelfs niet

{==710==} {>>pagina-aanduiding<<}
nadat uw hoofd gevallen zal zijn. - Ja, mompelt maar, gij heeren van het Hof, mompelt; gij hebt er reden toe, want weldra zullen er noch kamerheeren, noch stal-, noch jagermeesters meer wezen; niets zal er meer te zien zijn, dan eene verwarde vlugt van vliedenden, die in snelheid wedijveren om de grenzen te bereiken. Alle maatregelen, welke gij nemen zult, Sire, zullen slechts toebrengen om u des te zekerder te verderven, want het verraad is tot in uwe eigene familie doorgedrongen. Mij hoort reeds niet meer een Hof, maar een hoop veroordeelden; en terwijl mijne oogen die zoeken, welke den beul ontkomen zullen, zie ik, dat noch schoonheid, noch jeugd tot beschermend schild zullen strekken. - Daar uwe Majesteit mij het geluk ontneemt, u met mijnen zwakgeworden arm te verdedigen, en aan de slagen, die op u gemunt zijn, eene borst tegen te stellen, waarin een getrouw hart klopt, zoo keer ik naar mijnen vaderlijken haard terug. En ik moet mij spoeden; want eerlang zal de weêrgalm van den instortenden slottoren van lodewijk den XI alle sloten en kasteelen tot in derzelver grondvesten doen waggelen, en alvorens moet ik nog het lommer mijner bosschen wedergezien hebben en mij een graf bereiden. Vaarwel dan, Sire! Wanneer ik door Villers-Cotterets kom, zal ik niet verzuimen, den Hertog van orleans te zeggen, dat hij zich gereed houde, want dat zijn dag nabij is.... O, mogt ik toch de magt bezitten, eene dier luide roepstemmen te doen hooren, welke de trouw, in de toekomst, aan de Monarchij verkondigen! Maar ik heb nog slechts de kracht, om God te bidden, uwer Majesteits ziele genadig te zijn.’ - Na dit gezegd te hebben, verwijderde de Markies zich snel, en verdween achter het geboomte.
Nog bij verscheidene andere gelegenheden zijn profetische woorden tot lodewijk den XVI gerigt geworden. Op het punt van groote staatsomwentelingen verspreidt zich eene soort van helderziendheid, omtrent zoo als, bij het naderen van eenen storm, de donkere hemel den gezigteinder helderder doet uitkomen. Maar er zijn gebeurtenissen, welke de Voorzienigheid in hare wijsheid heeft voorbereid, en tegen welke, naar haar raadsbesluit, de menschen niets meer vermogen.
De Markies van Meaux stierf gelijk een man, als hij moest sterven. Sedert lang voorbereid op hetgeen stond te gebeu-
{==711==} {>>pagina-aanduiding<<}
ren, had hij zich in staat van verdediging gesteld, en ontving de Revolutie met opgehaalde valbrug en aan elk der schietgaten van zijn slot een' man met geladen karabijn. De pikeur, wiens vriendschap hij gewonnen had, was bij hem gekomen, toen hij, met het vrijverklaren der jagt van Fontainebleau, insgelijks vrij geworden was. Het beleg duurde lang. De Markies deed, even als het wilde zwijn, waarmede hij zich eens had vergeleken, menigvuldige uitvallen uit zijne sterkte, en bragt zijnen vijanden nijpende verliezen toe. Op zekeren dag echter droeg men hem stervende van het slagveld. Hij was woedend op de bajonetten ingedrongen, en van steken doorboord hief men hem op, terwijl zijn bloed uit ontelbare wonden stroomde. Met dezelfde onverschilligheid zag hij den dood naderen, waarmede hij dien vroeger anderen had toegebragt. Men liet hem in zijn marmergraf neder, en de zware deksteen sloot zich over hem. Het garnizoen kapituleerde en verwierf lijfsgenade, als loon van deszelfs schoone verdediging.
De pikeur keerde naar Fontainebleau terug. Daar leeft hij nog. Ondanks zijnen hoogen ouderdom, jaagt hij nog den geheelen dag; terwijl hij, bij regen, zonneschijn of sneeuw, marschen aflegt, op welke de jongsten zelfs hem naauwelijks volgen kunnen. Des avonds, wanneer hij, met het geweer over den schouder gehangen, naar zijne woning terugkeert, teert hij op zijne herinneringen. Eene streek heideland, welke hij aan den zoom van het woud bezit, stelt hem in staat, tweemaal 's jaars het heidekruid te maaijen; en deze magere oogst, welke hij aan de bezembinders verkoopt, vormt zijn voornaamste inkomen. Hieraan echter heeft hij ook genoeg; en wanneer hij, verzeld door zijne twee oude honden, over berg en dal daarhenen zwerft, is er op aarde geen vrijer en ligthartiger mensch dan hij. Het is reeds veertig jaren geleden, sedert hij in dezen gelukstaat leeft, en er is grond om te vermoeden, dat hij nog lang zoo leven zal, want hij heeft nagenoeg al de krachten zijner jeugd behouden; en, te midden van al de hoopen puins, welke tijd en gebeurtenissen rondom hem opgestapeld hebben, schijnt de dood zoo wel als het ongeluk hem te vergeten. Van hem vernamen wij de hier boven verhaalde geschiedenis.

e. de guépoulain.


{==712==} {>>pagina-aanduiding<<}

De houtvestersdochter.

(Vervolg en slot van bl. 676.)

De voorgenomen reis, welker loop onzen rudolf in het huis zijner bloedverwanten gevoerd had, bekwam thans, ten gevolge der aldaar zoo onverwacht gesloten verloving, een ander doel en eene verschillende rigting. In plaats van, zonder bepaald plan, het denkbeeld van vermaak, hetgeen de gril van het oogenblik hem mogt ingeven, met wisselende begeerte na te jagen, trad hij thans eensklaps, onvoorbereid, in de levensschool, en, alle reis- en wandelschetsen onzer hedendaagsche touristen ter zijde leggende, nam hij de hem vroeger zoo uiterst droog voorkomende leetuur van werken over landhuishoudkunde ter hand, als leiddraad bij eene ernstiger reize, welker doel de aankoop van een landgoed zijn moest. Weldra bood er zich hem een aan, dat aan zijne wenschen voldeed; en, terwijl hij nu aanstalten maakte, om het deftig, hoog gelegen heerenhuis op hetzelve, overeenkomstig den smaak des tijds en den omvang van zijn vermogen, in te rigten, de kamers, die het schoonste uitzigt genoten, voor zijne therese bestemde, en het besluit nam, om dezelve, behalve met het fraaiste en gemakkelijkste huisraad, ook met al die sieraden te voorzien, die het vrouwenoog zoo welgevallig zijn, was ook zijne aanstaande schoonmoeder bezig, om aan het oogstreelend uiterlijke eene meer soliede grondlaag te geven. Met verjongde bedrijvigheid en drukte bezorgde en schikte vrouw hubert de menigerlei tot het uitzet harer dochter bestemde dingen, welke, dit gevoelde zij met innig zelfbehagen, ook een rijke goedsbezitter zich niet behoefde te schamen. De groote voorraad der, sedert jaren met het zachtste dons gevulde, beddentijken, van gestreepte, karmozijne en halfzijden stof, prijkte op in den boomgaard opgerigte schragen, aan de niet al te zeer schroeijende stralen der morgenzon blootgesteld, maar zigtbaar uit de vensters eener tuinkamer, in welke eene oude, niet sierlijke geweerkast plaats had moeten maken voor een
gladgepolitoerd, nieuwerwetsch meubelstuk. De door het helder spiegelglas van hetzelve heenschitterende, uit zilverwerk en bontkleurig porselein bestaande inhoud, stamde nog grootendeels af van

{==713==} {>>pagina-aanduiding<<}
de adellijke moeder en grootmoeder der Houtvesterin, en uit denzelfden oorsprong kwam het superfijne tafelgoed voort, dat tot nog toe in oude eiken kasten en kisten, met het overige allengskens daarbij gevoegde fraaije uitzetlinnen, welbewaard en zorgvuldig weggesloten, gelegen had. Deze schatten waren thans aan het licht der openbare tentoonstelling getreden, en het in lijnwaad bestaande deel derzelven lag, netjes gesorteerd en met rose-lint omstrikt, op eene daartoe opgeslagen groote tafel, om, gelijk het oud gebruik zulks medebragt, door de vriendinnen en bekenden van den huize gemonsterd en bewonderd te worden.
Bij deze uitzetsmonstering verscheen ook eene zuster van robbert, de sedert kort getrouwde vrouw van een' beambte uit het vlek, tot welks regtsgebied de landbezitting en het huis van den Houtvester behoorden. Zij had dezelfde school met therese bezocht, en naderhand, niet zonder hoop om eenmaal met haar verwant te worden, den omgang met haar voortgezet. Robbert was niet zonder eigen vermogen, en eene reeds, door tusschenkomst van een' veel invloeds bezittenden bloedverwant, hem beloofde houtvestersplaats, waartoe hij onder leiding van therese's vader thans de vereischte kunde verworven had, maakte hem, volgens zijne eigene meening en die zijner zuster, tot eene regt aannemelijke partij. Zijn niet zeer bevallig uiterlijke, zijn evenmin innemend, eenen woesten aard verradend gedrag, werden bij deze waardering of niet in aanslag gebragt, of, volgens beider meening, door de boven vermelde voordeelen ruim opgewogen.
Dat therese de schoonzuster van ernestine, zoo heette robbert's zuster, worden moest, had deze haar menigmaal, in de vleijendste bewoordingen en met den toon van een vast vertrouwen, onverbloemd te verstaan gegeven, en het argelooze, goedhartige meisje had daarop, om hare vriendin te wille te zijn, steeds, hoezeer al schertsende, toestemmenderwijs geantwoord. Uit deze opzettelijk in ernst opgevatte verzekeringen had de looze vrouw eenen draad weten te spinnen, met welken zij hoe langer zoo meer therese, als aan een door haar gegeven woord, hoopte te binden. In bezit van de toegenegenheid der Houtvesterin, welke zij, door duizenderlei oplettendheden en kleine diensten, voor zich had weten te winnen, was het haar gemakkelijk gevallen, van deze, al vleijende, het verlof te verkrijgen, om thk-
{==714==} {>>pagina-aanduiding<<}
rese aan al de kleine vermaakpartijtjes te laten deelnemen, welke ernestine met hare overige vriendinnen uit de stad aanregtte; partijtjes, waarbij doorgaans ook robbert tegenwoordig was, en alsdan natuurlijkerwijs therese naar huis geleidde. Bij zulke gelegenheden had hij zich dan steeds van den besten kant weten te vertoonen, en daardoor zekeren tegenzin overwonnen, welken therese vroeger, en inzonderheid vóór den dood haars broeders, die zich met robbert nimmer had kunnen verdragen, tegen dezen had gevoed. Ondanks zijn ruw gemoed, bezat hij toch die loosheid van instinkt, die hem, even als het roofdier bij de vervolging van deszelfs buit, langs omwegen op zijn doel deed aangaan. Zijne opzettelijke klagten, dat hij, daar zijn rondborstige aard hem belette te kruipen en te kwispelen, door iedereen miskend werd; dat alle slechts uiterlijke schoonheid huldigende oogen zich van zijn ernstig mansgezind onvriendelijk wegkeerden; dat de mismoedigheid,
van door de natuur niet zoo gunstig als anderen behandeld te zijn, zijn gemoed somber maakte, en hem, met de hoop, ook het middel ontroofde, om in zijn leven immer gelukkig te worden, - deze en soortgelijke klagten wekten therese's medelijden, en haar oog, dat nog niet door mannelijke schoonheid aangelokt geworden was, haar vrij en kinderlijk kloppend hart, door de opwelling van haar gevoel bewogen, verzekerden hem, dat zij althans hem niet leelijk vond, dat zij hem nooit miskennen zou, en dat zij hem even lief had als zijne zuster. In hare onschuld bemerkte het meisje den waren indruk niet, welken deze onoverlegde betuigingen op den wilden jongeling maakten; doch hare deernis met hem moest weldra op gedurig hardere proeven gesteld worden. Dat het gebrek aan genegenheid, waarover robbert van eens ieders kant geklaagd had, niet onverdiend was, moest zijne jonge begunstigster eindelijk, trots alle beproefde verontschuldigingen, toegeven; doch, zonder het te weten handelende volgens de grondstelling van tieck's Oude van den berg, oordeelde zij den niet minnenswaardigen juist daarom hare welwillendheid te moeten schenken, wijl niemand anders, zijne eigene zuster uitgenomen, zich daartoe geneigd gevoelde. Zelfs toen deze, naar de hierboven medegedeelde, op zichzelve weinig beduidende verklaring, haar met de woorden om den hals viel: ‘O, hoe onuitsprekelijk gelukkig hebt gij mijnen broeder gemaakt!’ kwam

{==715==} {>>pagina-aanduiding<<}
haar geene andere uitlegging, dan die zij zelve bedoeld had, in de gedachte. In dezelfde argeloosheid liet zij zich eenigen tijd daarna overhalen, van robbert, op de bruiloft zijner zuster, eene kraak-amandel aan te nemen, en dus de daardoor ontstaande verpligting aan te gaan. De tot voldoening derzelve door haar, als verliezende partij, bestemde, kort vóór rudolf's aankomst afgewerkte beurs, had echter haar verloofde, toen hij dezelve te zien kreeg, ondanks therese's verzekering, dat zij niet voor hem bestemd geweest, maar een pligtgeschenk was, hetwelk zij aan robeert moest leveren, bij zich gestoken. Door eene gekochte gift, meende hij, welke hij gaarne op zich nemen wilde te bezorgen, kon de aangegane verpligting op genoeg voldoende wijs vervuld worden, maar het regt op het bezit van een werk harer handen kon hij nimmer aan iemand anders toekennen.
Ongelukkiglijk werd de beurs, door deze verandering harer bestemming, tot het tegenovergestelde van hetgeen, waartoe hare zinspreuk haar bestemd had. Doch, na dezen uitstap, keeren wij, in den loop van ons verhaal, tot den dag terug, op welken robbert's zuster, met innerlijk vijandig gezind gemoed, gekomen was, om hare vriendin met de rijke partij geluk te wenschen en het ten toon gestelde uitzet in oogenschouw te nemen.
Na deze bezigtiging veroorloofde zij zich echter, therese, in een vertrouwd gesprek, om hetwelk zij verzocht had, te kennen te geven, dat zij van hare verbindtenis met rudolf toch niet veel geluk verhopen kon, daar hij immers vroeger of later berigt ontvangen moest van de betrekking, waarin zij met haren broeder gestaan had, dien hare woordbreuk thans tot het ongelukkigste mensch der wereld maakte.
Met sprakelooze verbazing en met eene wisseling van kleur, die hare innerlijke siddering verried, vernam therese deze dreigende en, gelijk zij denken moest, op een vreeselijk misverstand berustende aankondiging.
‘Gij verkeert in een voor mij zoo ontzettend als onteerend misbegrip,’ hernam eindelijk het schuldelooze meisje met bevende stem. Maar zeg mij, om Godswil, wat meent gij, dat u tot deze gewaagde verklaring regt kan geven?’
‘Hetgeen mijn broeder mij in vertrouwen medegedeeld heeft,’ gaf ernestine op een' honenden toon ten antwoord. ‘Hij zal toch wel best weten, hoe hij met u staat; en wat men hem ook mag nageven, niemand heeft hem

{==716==} {>>pagina-aanduiding<<}
ooit op eene logen betrapt. Hij is echter ook geen man, met wien men roekeloos zijn spel kan drijven. Toen ik met hem over uwe trouweloosheid en over uwe verloving met dat saletjonkertje rudolf sprak, die van een' armen slokker plotseling een rijk man geworden is, omdat eene onnoozele weduwvrouw, die hem ten doop gehouden heeft en op zijn aardig tronietje verzot was, hem tot haren universelen erfgenaam heeft gemaakt, toen, zeg ik, toonde robbert's uitdrukking: “het einde zal het werk kroonen,” dat hij niet gezind is, zijne aanspraken zoo zoetsappig op te geven. In allen gevalle zal het u moeite kosten hem te verzoenen; en, daar ik mijnen broeder ken, raad ik u, als vriendin, hem niet nog bovendien door eene koele, terugstootende behandeling te verbitteren. Buitendien denkt hij nog slechts een paar dagen in uw huis te vertoeven, en alsdan naar de plaats zijner bestemming, nu zeker niet, gelijk hij eens durfde hopen, als uw bruidegom, te vertrekken.’
‘Uwe woorden verbijsteren mij als de onzin van eenen droom, die, zoo hij waar ware, mij tot krankzinnigheid drijven zou. Gij echter, of uw broeder, mogten in dien toestand verkeeren; anders toch weet ik voor uwe van allen grond ontbloote beschuldigingen en verlangens geene reden te vinden.’
‘Gij speelt de rol eener onwetende en onschuldige allervoortreffelijkst,’ hernam ernestine; ‘maar gij bereikt daarmede bij mij even min uw doel, als gij aan het net ontsnappen kunt, waarin gij u zelve gevangen hebt. Denk aan het tooneelstuk, hetwelk wij eens zamen zagen, en waarin een meisje, onder dergelijke omstandigheden, door den eersten minnaar, wien zij trouw had beloofd, haar geheele leven lang vervolgd werd, en aan de zijde van den rijken man, dien zij gehuwd had, geen oogenblik rust of geluk genieten kon.’
Dit in een afgelegen prieel van den tuin gehouden gesprek werd door de komst van eene landelijk gekleede vrouw afgebroken. Zij hield een aardig knaapje van ongeveer vijf jaren bij de hand, dat met zijne vriendelijke oogjes vrolijk naar therese opzag.
‘Neem het mij toch niet kwalijk, jufvrouw,’ zeide zij, therese's gemoedsbeweging bemerkende, ‘dat ik u hier ben komen storen. George wilde met kracht en geweld

{==717==} {>>pagina-aanduiding<<}
aan zijne lieve jufvrouw petemoei een kushandje brengen, en nu staat hij alsof hij geen tien kan tellen. Ik kom daar, moet gij weten, van het bekijken van al die mooije bruidskostbaarheden, zoo als uwe mama mij dit veroorloofd had. Dat is een pracht en heerlijkheid, dat iemand er zich blind aan zou kijken; en evenwel geen strikken en kwikken, neen; alles hecht en echt als de denk- en handelwijs der lieve ouders, die de Hemel u nog lang tot vreugd en welzijn mag laten behouden. Maar, zijt gij ook misschien ziek, jufvrouw treesje?’ ging de praatzieke vrouw voort; ‘gij ziet immers zoo bleek, als de kleine deugniet hier het was, toen gij hem uit het water gehaald hadt en hij nog niet bijgekomen was. Aan die liefdedienst, jufvrouw treesje, kijk dat kan ik u verzekeren, denken wij nacht en dag en wenschen u Gods zegen daarvoor, en zekerlijk.....’
‘Nu, ik groet u, therese,’ viel ernestine, zonder de weversvrouw eenige beleefdheid te bewijzen, haar in den vloed harer rede, en verliet het prieel met haastigen tred, even alsof zij voor vervolging vreesde.
‘Die gelijkt, als twee druppelen waters, in uitzigf naar haren broeder,’ merkte de goede vrouw aan, ‘en ik wil wel wedden, dat zij ook in andere dingen naar hem lijken zal. Ja, die broeder, dat is toch een door en door ondeugend en goddeloos mensch, die, neem het mij niet kwalijk dat ik zoo maar spreek als het mij om het hart is, geen erbarmen of geweten in het lijf heeft. Verbeeld u, daar heeft hij, kort geleden, den goeden gothelf in het bosch een oog uit het hoofd geschoten, omdat de arme drommel - ik weet wel, eigenlijk mag het niet wezen - een' jongen haas betrapt had, en dien, tot eene verkwikking, naar huis aan zijnen ouden, zieken vader wilde brengen.’
‘Is dat werkelijk waar?’ vroeg therese, terwijl haar eene rilling door de leden ging.
‘Gij hehoeft er niet aan te twijfelen, want gothelf's zuster dient immers bij mij als kindermeisje. Heden had ik haar naar huis gezonden, om eens te gaan vernemen, hoe de oude het maakte, die zondags altijd zijn weinigje eten van ons ontvangt; en daar kwam nu antje terug, en vertelde ons al jammerende, hoe haar vader bedlegerig en de schrik hem in al de leden geslagen was, en hoe haar broeder wel aan de ontsteking van zijn oog zou sterven, daar hij onophoudelijk in heete koortsen lag te ijlen en allerlei wartaal

{==718==} {>>pagina-aanduiding<<}
praatte. Een steenen hart zou er zich over erbarmen, want de arme lieden hebben naauwelijks genoeg om hun leven op te houden; en cothele was nog de eenige, die zijne handen roeren kon, om met zorg en kommer een stukje brood voor hen te verdienen.’
‘Maar, lieve beate,’ - de weversvrouw had te voren bij therese's ouders gediend - vroeg therese, bijna met misnoegen, op dit berigt, dat haar de ontmoeting met ernestine voor een oogenblik deed vergeten, waarom zegt gij mij dit nu eerst? Gij weet immers, dat moeder geenen zieke zonder bijstand laat.’
‘Wel,’ antwoordde beath op den toen der verontschuldiging, het was eene netelige zaak, daar gothelf zijne kwetsuur juist bij het plegen van eene kleine wilddieverij bekomen had; en men weet daarenboven, dat, hobbert bij den Heer Houtvester, een' witten voet heeft, en ook, dat aan dezen zich te wagen - iemand gewoonlijk niet goed bekomt’:
‘Genoeg,’ hernam therese; ‘ik zal er dan nu zelve voor zorgen, en dat zonder meer tijd te verliezen. Wacht hier maar een paar minuten op mij; terstond ben ik met eenige verkwikking voor de zieken terug; alsdan verzelt gij mij derwaarts; den teruggang zal ik wel alleen wedervinden.’
De avond was reeds aan het vallen, toen therese uit de hut trad, waarin hare weldadige verschijning leniging van smart en zelfs eene schemering van vreugde had aangehragt. Alles, wat beate haar verteld had, had zij op de treurigste wijs bevestigd gevonden, en deze bevestiging, gepaard met het vroegere zielschokkende voorval, haar in een' nog nimmer ondervonden' toestand van angstige bek Iemdheid gestort. Het bijzijn van vreemden werd haar drukkend, en, om ongestoord zich aan hare gepeinzen te kunnen overgeven, wees zij beate's aanbod, om haar ook op den terugweg te begeleiden, van de hand. Doch, hoe groot was niet haar schrik, toen haar nu, midden op den eenzamen weg, eensklaps roebert te gemoet trad!
‘Gij schrikt voor mij, even alsof gij een spook zaagt,’ dus sprak hij het hevende meisje aan. ‘Zeker, de tijden zijn veranderd,’ ging hij, zonder haar antwoord af te wachten, met boosaardigen grijnslach voort; ‘vroeger toch was ik u op afgelegene wegen geen ongevallige medgezel, en hereidwillig legdet gij uwen arm in den mijne.’

{==719==} {>>pagina-aanduiding<<}

‘Wanneer ik dit gedaan heb, Heer schmeller,’ hernam therese met herwonnen bedaardheid, ‘zoo geschiedde het in de overtuiging, dat ik daardoor bij u geene aanmatiging verwekken kon, die mij kon doen vreezen, van u eene taal, als die gij thans bezigt, te moeten hooren.’
‘Gij weet niet, therese, dat ik mijzelven niet meer herken, sedert gij mijne hoop zoo wreed verijdeld hebt; doch, wat u ook bewogen mag hebben mij te verstooten, het geloof, dat gij mij hemind hebt, ja dat gij mij nog bemint, kunt gij mij niet ontrooven.’
‘Heer schmeller!’
‘Gij wilt met deze vreemd klinkende benaming uw gevoel tot zwijgen brengen en mij den laatsten stoot geven; maar ik zweer u, dat ik middelen bezit, om u tot eene meer vertrouwelijke taal te dwingen; ja,’ voer hij met stijgende gemoedsbeweging voort, ‘in het ergste geval, middelen, om, goedschiks of kwaadschiks, uw bezit te verkrijgen. Waar is het, naar een ridderslot kan ik u niet voeren; maar wanneer ik u wegvoer, zult gij vernemen, dat die smachtende celadon, wien gij uwe hand zoo overijld hebt toegezegd, niet de eenige was, wien het geluk heeft toegelagchen. Vrouw fortuin is mij misschien nog gunstiger geweest dan hem; want zoo even verneem ik, dat ik de helft van het hoogste lot uit de Pruissische staatsloterij getrokken heb, en met deze niet onbeduidende som zou ook ik, als het zijn moest, wel de eene of andere heerlijkheid kunnen koopen. Met dit ronde sommetje zullen zich ook, zoo ik hoop, de oogen der lieve ouders wel over eenen stap laten toedrukken, dien gij met mij wagen zult - dien gij met mij wagen moet, therese, wanneer niet’ - vervolgde hij, schuw om zich heenziende, met doffe en holle stem, die haar eene rilling door het gebeente joeg - ‘wanneer niet - ziet gij, zoo een kleine vingerdruk aan den trekker van mijn geweer - gij weet het weigert niet en treft - het levenslicht uwer ouders en dat van uwen bruidegom voor altijd zal uitblazen.’
‘Robbert! verschrikkelijk mensch!’
‘Robbert! verschrikkelijk mensch!’ herhaalde met boosaardigen lach het voorwerp van dien uitroep; ‘ja, noem mij maar vrij aldus; ik kan het verdragen; het klinkt mij zelfs aangenaam en aanlokkend in de ooren; maar zeg niet Mijnheer schmeller, want dat maakt mij razend. Doch, therese, niet waar, gij, en ook uw vader, kent mij als een

{==720==} {>>pagina-aanduiding<<}
consequent mensch, op wien men zich verlaten kan, ofschoon uwe moeder mij daarvoor niet wilde houden; en deze verminkte hand hier, gij moogt ze nu, bij vervolg van tijd, kussen of niet, zegt u, dat robbert, hetgeen hij eenmaal gezworen heeft, houdt en weet door te zetten, al zouden hemel en aarde er tegen opstaan. Daarom kunt gij ook,’ voegde hij, met eene soort van trotsche scherts, er bij, ‘uw leven lang op mijne trouw rekenen, wanneer ik ze u eenmaal toegezworen heb. Doch thans is het tijd om te handelen. Wat er gedaan zal worden, hangt van u af. Ik heb u de keus gelaten, en ik ben zeker, uw moed en uwe kracht van geest zullen over kleine bedenkelijkheden de zege behalen. Maar de tijd dringt; wat geschieden moet, moet snel geschieden, heden nog, of uiterlijk morgen te middernacht.’
Morgen dan, te middernacht! ‘herhaalde therese met ijskonde bedaardheid. Gij hebt mij overtuigd, dat ik voor uwen hartstogt moet onderdoen, en dat alle andere bedenkingen moeten zwijgen. Ik voel en begrijp, dat gij mijn dwingeland geworden zijt, dien ik als een willoos slagtoffer volgen moet. Of gij echter van uwe zege vreugde zult rapen, is eene andere vraag.’
‘Daarvoor laat mij zorgen, duifje!’ hernam robbert, therese's ijskoude hand aan zijne brandende lippen drukkende.
‘Slechts ééne voorwaarde maak ik,’ zeî het meisje, dat moedig haar besluit genomen had; ‘te weten, dat gij zonder medeweter komt om mij af te halen; voor vreemde oogen verdroeg ik de schande niet.’
Vrees niets! Ik zal, met mijn cabriolet voor één' persoon, morgen met het slaan van middernacht, achter aan de tuindeur zijn, en het bestuur der twee bruintjes, die toch wel- uwe verraders niet worden zullen, eigenhandig op mij nemen. En nu, uwe hand, dat gij woord houden zult, en mij niet laten wachten.’
‘Even als gij, heb ik mijn woord nog nooit gebroken, en, afgeperst of vrijwillig gegeven, ook nu houd ik het.’
En hiermede gingen beide van elkander.

‘Gij wilt altijd, dat therese eene uitzondering op den regel zijn zal; maar ik verzeker u, vadertje, vóór de brui-
{==721==} {>>pagina-aanduiding<<}
loft zien bijna al de meisjes er bleek uit; dat is een tijd van denken en peinzen en zich beangst maken, die de rozen van de wangen jaagt. Gij herinnert u maar niet meer, dat het mij geen haar beter gegaan is, ofschoon ik zoo goed als therese er blozend uitzag. Mijne goede moeder stak echter, zoo als ik nu, in de drukte, zoodat zij naauwelijks oogen voor de bleek gewordene wangen harer dochter had, terwijl mijn vader, ook zoo als gij, door zijn gedurig vragen, wat mij deerde, mij bijna de kleur weder op de wangen dreef.’
‘Neen, christine,’ hernam de Houtvester, ‘ik kan ditmaal uwe onbezorgdheid niet deelen. Het meisje waart sedert gisteren waarachtig bijna als levend lijk door het huis. Zij schijnt te zien noch te hooren, en zoo straks nog gaf zij mij, op eene vraag, die ik haar deed, een antwoord, dat zin noch slot had.’
Dan moet zij toch zeker gisteravond, toen zij nog zoo laat thuiskwam, eene koude gevat hebben. De oude friede en zijn zoon gothelf liggen, naar de weversvrouw mij vertelt, beide ziek, en therese liet zich niet terughouden, om, door beate verzeld, den zieken eenige verversching te brengen.’
‘Ik heb nog iets op het hart,’ vervolgde de Houtvester, na een oogenblik zwijgens, terwijl hij zijne uitgegane pijp nederlegde. ‘Rudolf heeft mij geschreven, doch mij verzocht, therese en ook u, wat ik echter zoo naauw niet nemen zal, geene mededeeling van het geval te doen. Robbert, namelijk, heeft met hem twist gezocht wegens de beurs, welke, gelijk deze in beleedigende uitdrukkingen beweerde, rudolf hem op diefachtige wijs ontvreemd had. Uit het geschil om deze beuzeling is een ernstig tweegevecht ontstaan, bij hetwelk robbert onzen runolf met den kogel bijna de halve wang heeft weggeschoten. De gekwetstë moet het bed houden, en zal natuurlijk zijn leven lang een niet zeer fraai gedenkteeken er van dragen.’
‘O hemel, wat is dat voor eene tijding! Gij hebt mij ter dood toe doen schrikken. Wat zal therese, mijn arme kind, daarvan zeggen? En hoe zullen nu niet hare benijders zegevieren, wanneer de bruidegom met eene misvormde wang haar naar het altaar moet leiden!’
‘O vrouw, vrouw!’ hernam de Houtvester op een' bestraffenden toon, ‘welk een' ophef om het verlies van een

{==722==} {>>pagina-aanduiding<<}
luttel schoonheids, om eene kleine ontsiering van een edel mansgelaat, welks zielvolle oogen alle likteekenen ruim vergoeden zouden. Ook geloof ik uwe dochter beter te kennen, dan dat ik van haar te verwachten zou hebben, dat zij, als eene slechts op het uiterlijke ziende modepop, in onmatige droefenis over eene gezigtskrab bij haren bruidegom zou uitbarsten, die bij slot van rekening misschien niet eens zoo erg zal uitvallen, en die ten minste zeker hem geene blaauwe scheen bezorgen zou bij allen, welke gij zegevierende benijdsters noemt. Blijde ben ik overigens, dat ik met robbert, die hem zoo geteekend heeft, niets meer uitstaande heb. Het is nu bewezen, dat hij zijn oog op het meisje geslagen had, en dat hij, uit woede, dat een ander hem ze weggevischt heeft, zijn' moed aan hem heeft willen koelen. Zijn gedrag, bij het afscheidnemen, toonde mij dit klaar genoeg. Er lag in hetzelve echter ook nog iets zoo honends en trotserends, dat ik God danke, dat hij mijn schoonzoon niet geworden is. Zijn karakter is, gelijk ik in den laatsten tijd wel heb leeren inzien, geenszins het beste; en menigmaal heb ik mij in stilte verwonderd, dat therese zich steeds zoo vriendelijk jegens hem betoond heeft.’
‘Dit ligt nu eenmaal zoo in haren aard,’ antwoordde de Houtvesterin. Wat mij betreft, nooit heb ik hem vertrouwd, al moest ik dan ook, bij uwe partijdigheid voor hem, het stilzwijgen houden. Beate verhaalde mij gisteren onder anderen, hoe lieden, die zij niet wilde noemen, gezien hadden, dat ernst, vóór het zoo ongelukkig afgeloopen baden, waarbij hij het leven verloren heeft, met robbert in eene hevige woordwisseling geraakt was, waarbij zij therese's naam herhaalde malen hadden hooren noemen. Gothelf, die arme drommel, heeft zijn luisteren nu met het verlies van een oog moeten boeten. Tegenwoordig is mij alles klaar, en mijn arme ernst moest wel bezweet in het koude water springen en op staanden voet eene beroerte krijgen!’
‘Welk eene onderstelling!’ riep met innerlijke ontzetting, de Houtvester. ‘Vrouw! houd op, smeek ik u, want anders moet ik mij of de ooren toehouden, of naar buiten in het bosch, om mijn gistend bloed door eene andere bloedaftapping af te koelen.’ Bij deze woorden greep hij werkelijk zijn geweer, en ging naar het bosch, niettegenstaande

{==723==} {>>pagina-aanduiding<<}
de verzekeringen zijner vrouw, dat zij geen woord meer zou spreken.

Het was middernacht, en stilte heerschte in geheel het huis, toen therese van den vloer, waar zij langen tijd in diep gepeins op de knieën gelegen had, oprees, zachtkens hare kamer opende, zonder gerucht te maken huisdeur en hofpoort ontgrendelde, de waakzame honden, die, toen zij haar zagen, kwispelstaartende in hunne hokken terugkeerden, voorbijging, en, geleid door het vale hoht der in het laatste kwartier staande maan, het haar wachtende rijtuig bereikte. Door de tot standpunt voor hetzelve gekozen plaats, achter eenen ouden toren, waren de in dien bouwval nestelende roofvogels in beweging gebragt; en de gloeijende oogen der uilen, het onrustige gefladder dèr vledermuizen, eene therese over den voet glijdende bontgevlekte hagedis, zelfs het doffe gehinnik der paarden, die als door vrees getroffen rilden, riepen, als zoo vele onheilspellende verschijnselen, haar eenen weegroet bij hare noodlottige onderneming toe.
Met eenen uitroep van wilde verrukking ontving, van zijn koetsiersbankje, de schaker het naderende meisje. ‘Welkom!’ riep bij, ‘welkom, mijn lief, mijn leven! Phans zijt gij tot der dood toe mijn eigendom, en redt daardoor de uwen van een onmisbaar verderf. Maar kom, stijg op, want ik kan de onverduldige beesten niet loslaten.’
Zonder een woord te antwoorden, steeg therese, in een' zwarten mantel gehuld, op het ligte rijtuig, waarna robbert, die alle paden in den omtrek kende, de moedige rossen op eenen van de groote rijbaan afwijkenden zijweg dreef. ‘Snel,’ riep hij, naar zijne reisgezellin omziende, ‘snel zijn wij over de grenzen.’
‘Snel! ja snel!’ herhaalde achter hem hare stem, als de weêrgalm der Wraakgodin, en oogenblikkelijk volgde de vuurstraal en slag van een gelost pistool, welks kogel, van achteren door de ribben indringende, het hart van den booswicht zoo juist doorboorde, dat hij, met een' enkelen gil, levenloos van zijne zitplaats nederviel.
God zij uwe en mijne ziel genadig! Ik kon niet anders!’ - Met dezen uitroep greep de daderes de teugels der schichtig wordende paarden, en joeg naar de naaste plaats, waar eene regtbank gevestigd was. Aan de woning

{==724==} {>>pagina-aanduiding<<}
van den regtsbeambte sprong zij uit het rijtuig, deed den verschrikten man, dien zij uit den slaap deed opwekken, een kort verslag van het gebeurde, en gaf zich aan hem als gevangene over.
Hier eindigen wij dit, op een wezenlijk voorval uit het jongste tijdsverloop gegronde verhaal, en meenen verontschuldiging te verdienen, wanneer wij de drijfveren der daad, welke het ongelukkige meisje thans met twintigjarige vestingstraf te *** moet boeten, als ongeroepen verdedigster in eenigzins dichterlijken vorm omkleed en voorgedragen hebben.

Nadere bijdrage tot het Verhaal, de Houtvestersdochter.

(Medegedeeld in eenen Brief.)

Van eene kleine reis teruggekeerd, bezocht ons, niet lang geleden, een vriend, wien ik het inwinnen van eenige ophelderingen omtrent dit merkwaardig voorval had opgedragen; en toen wij ons, in minzaam gesprek, aan de theetafel nedergezet hadden, vroeg ik hem onder anderen, of hij ook aan mijn verzoek had kunnen denken.
‘Het toeval,’ antwoordde mij A., ‘was mijner bereidwilligheid, om aan uwen wensch te voldoen, reeds op mijne heenreis gunstig, daar het mij tot reisgezel eenen man gaf, die van de nadere omstandigheden des gevals naauwkeurig onderrigt, ja zelfs met de heldin daarvan vermaagschapt of ten minste zeer bekend scheen. Aanvankelijk bleef hij een zwijgend toehoorder der tusschen het overige reisgezelschap gevoerd wordende gesprekken, en mengde zich in dezelve eerst, toen zij op dit belangrijke onderwerp, de schoone vestinggevangene namelijk, welker verblijfplaats het doel onzer reize was, vielen. Een onzer medereizigers had zich als inwoner dier vestingstad kenbaar gemaakt, en daardoor aanleiding gegeven, dat hem eenige vragen nopens deze ongelukkige gedaan werden, die, zeide hij, zoo algemeene deelneming gewekt had, dat de wensch, om haar te zien en met haar in gesprek te komen, zelfs onbescheidenheden had doen begaan, over welke zij bij den vestingkommandant klagtig had moeten vallen.
‘Haar herziene proces,’ begon nu degeen, die vroeger,

{==725==} {>>pagina-aanduiding<<}
zonder mede te spreken, naar ons onderhoud geluisterd had, ‘zal, naar men vertrouwt, binnen kort geëindigd zijn; en waarschijnlijk zullen de akten van hetzelve belangrijke ophelderingen leveren over de gebeurtenis, die op zoo vele verschillende wijzen verhaald en verhandeld is, dat de ware toedragt der zaak daardoor in een twijfelachtig daglicht geraken moest.’
‘Misschien zoudt gij zelf wel, Mijnheer, althans uwe uitdrukkingen doen mij zulks vermoeden, in staat zijn, iets tot het te regt brengen dier verkeerde, onder het publiek verspreide, meeningen kunnen bijdragen,’ hernam ik; en de jonge man toonde zich niet ongenegen, aan mijne onderstelling te voldoen.
‘Ja,’ zeide hij, ‘gij vergist u niet. Ik ben met de betrekkingen en bijzonderheden dier ongelukkige geschiedenis vrij naauwkeurig bekend, en daardoor in staat, van dezelve eenig berigt te geven.’
Ik verzocht hem alstoen, mij hetzelve niet te willen onthouden; hoezeer ik niet liet merken, dat het tot aanvulling van reeds in druk verschenene mededeelingen zou moeten dienen.
Hoor nu, in hoe verre deze mondelinge berigten van de vroegere afwijken of daarmede overeenstemmen.
‘In de eerste plaats moet ik,’ dus begon mijn berigtgever, ‘de algemeen verspreide, maar verkeerde meening weêrspreken, dat de gevangene eene geheel mannelijke opvoeding genoten zou hebben, en hare denkwijze en neigingen daarmede overeenkomstig geweest zouden zijn. Dit was in geenen deele het geval. Integendeel was eene bijna aan weekheid grenzende zachtzinnigheid een hoofdtrek van haar oorspronkelijk karakter. Hoezeer nu die zachtzinnige geaardheid met de daad, welke door haar begaan is, in strijd schijnt te zijn, ligt echter juist daarin de verklaring der schijnbare inconsequentiën, waarin de ongelukkige zich met opzigt tot de zoogenaamde liefdesbetrekking, welke tot het ijselijke treurgeval geleid heeft, nu en dan verviel. Zoo veel is zeker, dat die betrekking meer in de verbeelding van den doodgeschotene, dan in de wezenlijkheid bestaan heeft, en dat de doldriftige jongman de vriendelijkheid van een welwillend gemoed, waarvan men ontegenzeggelijk een laakbaar dulden van hartstogtelijke uitdrukkingen met regt te last kan leggen, voor meer nam, dan daarmede gemeend

{==726==} {>>pagina-aanduiding<<}
was. Dit blijkt onder anderen uit het aanzoek, door hem bij den Houtvester om de hand van deszelfs dochter gedaan; welk aanzoek van zijnen leerling door dezen beantwoord werd, gelijk naar den aard der zaak te verwachten was. Zijne verwijdering was hiervan het natuurlijke gevolg; en weldra deed de verloving en vervolgens de huwelijksverbindtenis (*) van het beminnelijke meisje met een achtingwaardig man, die haar hart gewonnen had, dit schijnbaar onbeduidend voorval in het huis van het gelukkige gezin des Houtvesters zoo goed als vergeten. De booze geest, die hare rust bedreigde, peinsde nogtans in zijne afzondering op wraak, en wist aan de vrouw, welke hem afgewezen had, eenen brief in handen te spelen, die in uitdrukkingen der gloeijendste smart was opgesteld, en, gelijk hij wèl berekend had, in haar al te zachtmoedig hart medelijden verwekte, ja haar bewoog, hem een, den toon van bedaarde vriendschap ademend antwoord te zenden, ten einde hem, zoo mogelijk, te bezadigen. Doch natuurlijk bereikte zij haar oogmerk daarmede niet; integendeel werd de al te zacht behandelde daardoor slechts tot gedurig stoutere pogingen aangespoord. Hij wist een gunstig oogenblik waar te nemen, en verscheen, tijdens eene afwezigheid van den man, van welke hij zich kennis verschaft had, in persoon bij de jonge vrouw, welke hij daarbij met verwijten over hare trouweloosheid overhoopte, en tevens in dit onderhoud al het slechte en lage van zijn karakter aan den dag legde. Want, toen de ellendeling zich bij dezen overval door de beleedigde vrouw met koele waardigheid teruggewezen zag, waagde hij eene vordering van geld, aan welke de hem verachtende, ongelukkiglijk zonder naar de stem van het verstand, welke haar zulks afried, te luisteren, besloot te voldoen. De blik, welken zij, bij deze hem zoo zeer vernederende vordering,
in de diepte van zijne gemeene en boosaardige inborst had gedaan; de vrees voor de logenachtige uitstrooisels, met welker verspreiding hij haar gedreigd had, bijaldien zij zijn zwijgen niet op de gevorderde wijs van hem kocht, verontschuldigt zeker eenigzins de onvoorzigtigheid, waarmede zij in den haar gelegden valstrik ging. Hiertoe moest zij, daar hare eigene kas niet toereikend was, en zij zoo snel

{==727==} {>>pagina-aanduiding<<}
als mogelijk van den lastigen indringer ontslagen wilde zijn, eene leening bij hare bediende doen; en men kan denken, met welk een' heimelijken triumf over het voorspoedig slagen zijner gewaagde onderneming de booswicht zich verwijderde, terwijl zijn slagtoffer misschien wel reeds toen begon te vermoeden, dat zij boven eenen afgrond stond, waar niets haar meer redden kon. Dit te late inzien harer onberaden handelwijs trok de verwarde draden daarvan gedurig naauwer in elkander. De wensch, om haren huwelijkshemel niet door de erkentenis van het gebeurde te verdonkeren, deed haar den nieuwen misslag begaan van het gebeurde te verheimelijken; eene fout, welke duizenden harer zusteren in dergelijke gevallen reeds begaan hebben, en die meestal de treurigste gevolgen na zich sleept.
Wat te verwachten was, gebeurde; de schurk hernieuwde zijne vorderingen, na derzelver eerste voldoening, in gedurig hoogere mate, en bragt het eindelijk zoo verre, dat de ongelukkige, om aan zijne vervolgingen te ontkomen, hare juweelen verpandde, ten einde met de daardoor verkregen som, zoo zij waande, eindelijk eenmaal duurzame rust te koopen. IJdele hoop! De afpersingen begonnen na korten tijd op nieuw, en gingen over in bedreigingen en voorslagen, die de ongelukkige deden sidderen. God alleen kan weten, wat er in de ziel der vervolgde vrouw omging, toen zij het noodlottige blad in handen hield, waarin de eerlooze haar het voorstel deed, om zich door hem te laten schaken, en, in geval van weigering, haar met het vermoorden van haren man en hare ouders bedreigde; een dreigement, aan welks volvoering zij, bij de kennis van zijn wraakgierig karakter, niet kon twijfelen.
Of zij na het lezen van dien doemwaardigen brief iemand tot haren vertrouwde maakte, dan of zij alleen met zichzelve te rade ging, hieromtrent kan ik geene opheldering geven. Genoeg, zij nam het besluit, haren beul een bewilligend antwoord te geven, en hij ging, gelijk bekend is, met de vermetelste hoop het verderf, dat hij zichzelven bereid had, te gemoet. In het holst van den nacht werd het ontworpen plan zonder verhindering ten uitvoer gebragt, tot dat het schot viel, hetwelk den reeds juichenden schaker, toen hij meende zijnen buit nu zeker te bezitten, dood ter aarde wierp. Het biljet, dat, bij het ontdekken van zijn lijk, in zijnen zak gevonden werd, gaf natuurlijk terstond aanleiding

{==728==} {>>pagina-aanduiding<<}
tot het criminele proces tegen de schrijfster, die, ten gevolge harer eigene onbewimpelde verklaringen, tot eene lange vestingstraf veroordeeld werd.’
‘Gij hebt echter, zoo ik meen,’ viel ik hier den verhaler in de rede, ‘van eene mogelijke verzachting dezer straf, ten gevolge eener nieuwe revisie van het proces, gesproken?’
‘Ja,’ hernam hij, ‘naar hetgeen mij daaromtrent bekend is, betreft zulks het nader onderzoek van eene zeer voorname omstandigheid, welker ontwikkeling misschien de zelfbeschuldiging nopens den beganen moord te niet zou kunnen doen. Het schijnbaar zoo wèl aangelegde schot, hetwelk den schaker het hoofd van achteren verbrijzelde, kan haar niet worden toegerekend; en waarschijnlijk hebben hare regters eenen leidenden draad in de verklaring der beschuldigde gevonden, dat het haar in dien akeligen nacht, waarin zij zich als door helsche magten omgeven voelde, was voorgekomen, dat zij door donkere gedaanten vervolgd werd, welker schaduwen zij nu eens nader, dan verder of ter zijde van haren schaker gezien had, ofschoon haar bijna aan krankzinnigheid grenzende gemoedstoestand gedurende den togt haar alle heldere voorstelling ontroofd had. Zij herinnerde zich alleen met zelfbewustheid, dat zij, toen het schot hem getroffen had, haar wapen ver van zich weggeworpen heeft.’
Hier zweeg mijn berigtgever, en de gesprekken, die zich, na zijne mededeeling, over het gehoorde voortsponnen, doen niets ter zaak.
‘Ik ben nog niet ten einde,’ zeide mijn vriend A., toen ik hem over zijn uitvoerig berigt wegens een geval, dat mij zoo belangrijk geworden was, bedankte. ‘Het beste moet nog eerst komen. Op mijne terugreis, namelijk, bevond zich onder het naast bij mij zittende reisgezelschap eene jonge, schoone, gesluijerde dame, die weinig sprak, maar daarom niettemin aan mij en mijne reisgenooten ongemeen bevallig voorkwam. Ten gevolge der opmerkzaamheid, waarvan zij het voorwerp was, ontstond bij mij natuurlijk eene kleine nieuwsgierigheid, wie zij toch wel zijn mogt; en toen ik, op het laatste station onzer gemeenschappelijke reis, dezelve door eene vraag aan den conducteur poogde te bevredigen, oordeel nu, hoe groot mijne verrassing was, toen ik vernam, dat die dame de thans op vrije voeten ge-
{==729==} {>>pagina-aanduiding<<}
stelde vestinggevangene was, over welke ik op de reis naar G. de u medegedeelde berigten had ingewonnen! Het speet mij natuurlijk, dit niet eerder vernomen te hebben; want, bij alle bescheidenheid, had ik in dat geval zeker eene poging gedaan, om het zwijgen mijner zoo belangrijke reisgenoote te doen afbreken.’
Tot dusverre gaat het bij ons ontvangen briefberigt, hetwelk wij geene reden vonden aan het publiek te onthouden. Later vernamen wij nog, dat het hier boven medegedeelde inderdaad uit de processtukken gebleken en dus als volkomen waar te beschouwen is.

Middernachts-overpeinzing.

(Naar washington-irving.)

Thans bevind ik mij alleen in mijne kamer: de huisgenooten hebben zich verwijderd; het gerucht hunner treden heb ik hooren verdwijnen en de deuren achter hen sluiten; het geluid hunner stemmen en van hun gelach bereikt mijn oor niet meer. De klok van den toren der kerk, in welke zoo menig vroeger bewoner van dit huis begraven ligt, heeft het plegtige middernachtsuur geslagen. Gezeten bij het venster, en peinzend starende op het landschap, zie ik ieder licht vóór en na in het nabijgelegen dorp verdwijnen, en de maan, rijzende in stille majesteit, haren zilveren dos aan den hemel ten toon spreiden. Het oog gevestigd op deze eenzame boschjes en schaduwrijke lanen, verzilverd en gedeeltelijk verlicht door strepen van bedauwd maanlicht, wordt mijn geest doordrongen van eene bespiegelende verbeelding aangaande die geestelijke wezens, welke ‘op aarde omdwalen, ongezien van wakenden of slapenden.’ Zijn er inderdaad zulke wezens? Is de afstand tusschen ons en het Opperwezen, als 't ware, opgevuld door onnoemelijke rijen van Geesten, de schakel uitmakende tusschen onze ziel en de Goddelijke volmaaktheid, zoo als wij die opmerken of waarnemen van het geringste insekt tot den bezielden mensch? - Het is eene schoone en verhevene stelling, door onze voorvaderen omhelsd, dat er Beschermengelen bestaan, om te waken over steden en volken, zorg te dragen voor de goede bewoners, en de voetstappen te leiden der hulpe-
{==730==} {>>pagina-aanduiding<<}
looze kindschheid. Zelfs de leer der wederverschijning van ontvlodene zielen aan die genen, welke bij haar ligchamelijk bestaan op aarde haar dierbaar waren, is in zichzelve, schoon vervalscht door dwaas bijgeloof van het onkundige gemeen, ontzagwekkend en verheven. Hoe ligt dit denkbeeld belagchelijk kan gemaakt worden, men komt er onwillekeurig op terug, wanneer het een onderwerp van ernstige overpeinzing wordt; en dit denkbeeld heerschte in alle eeuwen en landen, zelfs bij nieuwontdekte volken, die door geenerlei wisseling van
denkbeelden met eenig ander deel der wereld in aanraking waren geweest: dit bewijst, dat het een van die duistere maar ingeschapene begrippen is, tot welke wij, aan onszelven overgelaten, van nature overhellen. In spijt van alle verwaandheid der Rede en Wijsbegeerte, zal steeds eene onbepaalde dobbering in den menschelijken geest omzwerven, en waarschijnlijk, als iets dat geene zekergaande wederlegging toelaat, nimmer geheel worden uitgewischt. Wie heeft nog ooit de natuur der ziel kunnen bevatten, of hare duistere verwantschap met het ligchaam; hoe dezelve ontstond, en waar zij gezeteld is? Wij allen weten, dat de ziel bestaat; maar hoe zij werkt, en waar zij huisvest, - dit zijn zaken van bloote bespiegeling. Indien wij dan zoo onkundig zijn omtrent dit geestelijk uitvloeisel, ofschoon het voornaamste deel van ons eigen ik uitmakende, en wij door hetzelve er gedurig aan herinnerd worden, hoe kunnen wij dan stellig deszelfs magt en werking, ontslagen van deszelfs vleeschelijke gevangenis, ontkennen? Al hetgene verwant is met onze geestelijke natuur, is vol van twijfeling en duisternis. Wij zijn ontzaggelijk en wonderbaar gemaakt; wij zijn omringd door onverklaarbaarheden, en wij zijn onverklaarbaar voor onszelven. Het is door de kleingeestige wijze, op welke de verwantschap der geesten is vernederd, niet door derzelver ongerijmdheid, dat dezelve in minachting is geraakt. Verhef die stelling boven de beuzelachtige onderwerpen, waarop dezelve werd toegepast; beroof of ontbloot haar van den nevel en schrik, met welke zij werd omkleed, - en er is niets in de geheele leer van geloof aan verschijningen, dat meer de verbeelding op eene liefelijke wijze kan verheffen en het hart verteederen; het is eene streelende verzachting op het doodbed, en verzoet de bittere tranen, ons ontwrongen door eene smartelijke scheiding. Wat kan vertroostender zijn, dan het denkbeeld, dat het

{==731==} {>>pagina-aanduiding<<}
aan de zielen van die genen, welke wij eenmaal liefhadden, vergund werd weder te keeren en voor ons welzijn te waken? - dat teederlievende en beschermende Geesten bij ons hoofdkussen, wanneer wij rusten, de wacht houden over onze meest hulpelooze uren? - dat schoonheid en onschuld, verwelkt in het graf, nog glimlagchend, ongezien, om ons zweven, zich zelve dikmaals openbarende in onze zalige droomen, waarin wij van nieuws de uren overleven van verleden genot? Een geloof van dien aard is, mijns bedunkens, eene aansporing tot deugd, en doet ons op onze hoede zijn, zelfs in onze verborgenste bedrijveu, van wege de gedachte, dat zij, welke wij eenmaal liefhadden en hoogachteden, onzigtbare getuigen zijn van alle onze daden. Het zal tevens van ons weren dat eenzame en verlatene, hetwelk wij meer en meer moeten ondervinden in onze omzwerving op, en in de beslommering van deze wereld, daar wij die genen, welke met ons vrolijk en vergenoegd rondreisden, een voor een zien wegvallen en verdwijnen. Het geloof aan verschijningen, in dit licht geplaatst, (ik beken het gaarne) is mij streelend; en ik zie in dusdanig geloof niets onbestaanbaars met de gevoelvolle en genaderijke leer van onze Godsdienst, noch tegenstrijdigs met de neiging van ons hart. Er zijn verhuisde zielen, die ik bemind heb zoo als ik nimmer op deze wereld weêr zal beminnen, die mij liefhadden zoo als ik nimmer weêr zal geliefd worden: indien zulke wezens in hunne zalige spheer hunne verkleefdheid behouden aan die betrekkingen, welke hun op aarde dierbaar waren; indien zij belang blijven stellen in de haast voorbijgaande aangelegenheden der sterfelijke bewoners, en het hun vergund is gemeenschap te houden met die genen, welke zij hier op aarde zoo liefhadden, - o! zoo gevoel ik thans, in dit stille nachtelijke uur, dat ik hunne verschijning, welke ik nu slechts in den geest ontwaar, zou kunnen aanschouwen zonder vrees - wat zeg ik! met het onverdeeldste genoegen. Doch zulke
persoonlijke verschijningen zouden al te gelukkig zijn voor aardbewoners, en veelligt de banden ontijdig verbreken, welke ons nog aan deze wereld hechten, de pligten opheffen, welke ons, naar Gods bestel, hier nog te volbrengen overblijven. Ons verblijf hier beneden is bestemd, om voorbijgaande genoegens en langdurige scheiding te ondervinden. De innigste vriendschap - uit welke korte en als verbrokkelde tijdperken

{==732==} {>>pagina-aanduiding<<}
bestaat dezelve meestal niet! Wij vatten elkander bij de hand, wij wisselen eenige woorden en vriendelijke blikken, verblijden ons voor korte oogenblikken, en - dagen, maanden, jaren verloopen, zonder dat wij weêr bijeenkomen, of, zoo wij eenigen tijd met elkander mogen doorbrengen, het graf opent weldra zijne poorten en snijdt alle verdere ligchamelijke gemeenschap af; wij moeten gescheiden blijven, tot dat wij elkander wedervinden in dat volmaakt verblijf, waar ziel bij ziel zal wonen, en waar geen dood bestaat, of afzijn, of eenigerlei stoornis in onze vereeniging voor eeuwig! - Deze voorstelling onttrekt, mijns inziens, niets aan de mogelijkheid van dusdanige onafgebrokene geestelijke gemeenschap hier op aarde, gelijk ik die boven heb ontwikkeld.

De bruidschat.

De rijkdom der Russische grooten wordt, gelijk men weet, grootendeels naar het aantal hunner lijfeigenen berekend. Elk dier lieden wordt als kapitaal te boek gesteld; zoodat, bij voorbeeld, een lijfeigene in den omtrek van Moskou als een vermogen van ongeveer 2000 roebels beschouwd wordt. De familie van den Graaf scheremetjeff, eene der rijkste van Rusland, bezit ongeveer 14,000 zoodanige lijfeigenen of boeren, aan vele van welke het thans overleden hoofd diens geslachts, op hun verzoek, wel niet eene volstrekte vrijlating heeft toegestaan, omdat hij den grondregel had, dat een vader zich niet van zijne kinderen mogt. scheiden, maar echter hun, tegen eene onbeduidende uitkeering van tien roebels per hoofd, eene onbeperkte vrijmagt over hun doen en laten, als ook over de plaats van hun verblijf, verleend heeft. Door deze gunst is het aan vele lijfeigenen van den menschlievenden Graaf scheremetjeff gelukt, zich groote rijkdommen te verzamelen, en Petersburg b.v. bevat in zijnen omkring verscheidene kooplieden, wel inzonderheid vethandelaars, die meer dan een millioen roebels bezitten, en desniettemin nog steeds lijfeigenen der familie scheremetjeff zijn. Vergeefs hebben deze lieden zich menigmaal met dringende beden om hunne vrijlating tot den Graaf gewend, hem daarbij voor het verleenen derzelve groote geldsommen biedende. De Graaf, bekend door de vastheid van

{==733==} {>>pagina-aanduiding<<}
zijn karakter, wees hen steeds met het antwoord af: ‘Een vader mag zich van zijne kinderen niet scheiden; ik verkoop u niet;’ doch, van den anderen kant, verhoogde hij het kleine jaarlijksche hoofdgeld, hetwelk deze lijfeigenen hem betalen moesten, ondanks hunnen grooten rijkdom, ook met geen enkelen kopek.
Nu echter gebeurde het, terwijl de oude Graaf nog leefde, dat een zijner boeren, die te Petersburg met den koophandel groot vermogen gewonnen had, eene dochter bezat, die door hare schoonheid en aanminnigheid het hart van eenen Kapitein der Garde veroverde, en diens liefde ook in volle mate met wederliefde beantwoordde. Aan de verbinding der jonge lieden stond niets in den weg, dan dat het meisje eene lijfeigene was, alzoo, volgens de Russische wetten, de kinderen van lijfeigene moeders desgelijks in dien stand verblijven. Vruchteloos leverde thans de vader bij herhaling de dringendste aanzoeken om vrijlating aan Graaf scheremetjeff in, en verklaarde zich bereid, om elke som te willen betalen, welke de Graaf als losprijs bepalen mogt. In den beginne wees scheremetjeff met zijn gewone antwoord: ‘Ik verkoop mijne kinders niet,’ het verzoek van de hand; doch toen de meer dan een millioen rijke lijfeigene niet opheild hem met gebeden en vertoogen te bestormen, verklaarde hij eindelijk: ‘Welnu, ik wil dan ditmaal eene uitzondering maken; maar gij moet mij, voor de vrijlating uwer dochter, de ronde som van honderdduizend roebels betalen; breng uw kind, met deszelfs bruidegom, en ook de koopsom, morgen ochtend om dezen tijd bij mij; ontbreekt er echter slechts een eenige kopek aan, dan wordt er van onzen koop niets.’
De boer verscheen den volgenden dag op den vastgestelden tijd met zijne dochter en met zijnen aanstaanden schoonzoon, en overhandigde den Graaf de honderdduizend roebels in banknoten. Scheremetjeff wendde zich hierop tot het jonge meisje, met de woorden: ‘Ik verkoop mijne kinders niet; maar ik schenk u, mijne dochter, mits dezen uwe vrijheid, en daarenboven, want een vader moet toch zijn kind een uitzet geven, deze honderdduizend roebels tot bruidschat.’
Dit gezegd hebbende, keerde hij zich snel om, en verliet de kamer, om zich aan alle dankzegging te onttrekken. De gelieven werden kort daarop een gelukkig paar, en maken

{==734==} {>>pagina-aanduiding<<}
thans te Petersburg een zeer aangenaam huis, in welks gezelligen kring zij zelven dit kleine, maar voor hen zoo gewigtige, voorval uit hun leven aan den mededeeler verhaald hebben.

Jean Paul een boekbinder.

Jean paul, op reis zijnde, reed eens de poort eener kleine stad binnen. De Korporaal, die aan deze poort de wacht had, trad naar buiten, met het aanteekenboekje in de hand. ‘Uw naam, Mijnheer?’ - ‘Ik heet richter.’ - ‘Uw stand?’ - ‘Ik ben Auteur.’ - ‘Auteur - auteur!’ vroeg de Korporaal verbaasd; ‘wat wil dat zeggen? wat moet ik daaronder verstaan?’ - ‘Nu, dat beteekent, ik maak boeken.’ - ‘Ja, zoo,’ hernam nu, meesmuilend, de Korporaal; ‘dat is verstaanbare taal. De menschen geven zich tegenwoordig toch allerlei wonderlijke en onbekende titels! Hier te lande noemt men eenen man, die boeken maakt, een' boekbinder.’

Onderscheid tusschen doorluchtig en doorschijnend.

Kästner, Professor te Göttingen zijnde, was eens bezig, in tegenwoordigheid van ettelijke studenten uit de hoogere volksklassen, waarnemingen met eenen verrekijker te doen. Een jonge Prins, van zeer levendigen aard, liep, ondanks al wat de Professor hem verzoeken mogt, gedurig van den eenen kant naar den anderen, en had hem, door voor den verrekijker te komen, reeds meer dan eens in zijne waarnemingen gestoord. Een tijdlang verdroeg kästner het; maar eindelijk zeide hij met ontevredenheid: ‘Uwe Hoogheid mag doorluchtig zijn; maar ik verzoek haar te bedenken, dat zij niet doorschijnend is.’

Titelpraal.

Een Graaf, die niets anders bezat dan den titel, wilde eens met eenen Geestelijke den spot drijven, welke zich Abt liet noemen, zonder aan het hoofd eener kloosterbroederschap te staan. Hij sprak hem aan met de opmerking: ‘Wij ken-
{==735==} {>>pagina-aanduiding<<}
nen elkander toch nu reeds lang, en nog nimmer heb ik van u vernomen, waar toch eigenlijk uwe Abdij gelegen is?’ - ‘Wel, dat verwondert mij vooral van u, Heer Graaf!’ was het antwoord, ‘daar gij toch weten moet, dat zij in uw Graafschap ligt.’

Wat behoort er tot eetlust?

Een Officier, die nevens verscheidene zijner kameraden, welke dien zelfden avond met hem eene stad moesten bestormen, aan tafel zat, at met weinig appetijt. Toen nu de anderen hem naar de reden daarvan vroegen, gaf hij ten antwoord: ‘Ik heb nooit grooten eetlust, wanneer ik niet zeker ben van de spijsvertering.’

Advocaat en geneesheer.

‘Wat onderscheid,’ vroeg eens iemand, ‘is er tusschen een' Advocaat en een' Geneesheer?’ (Beide waren daar tegenwoordig.) De Doctor zweeg, maar de Advocaat hernam: ‘Eenvoudig dit: mijn geëerde Collega maakt korte, ik lange Processen.’

De componist Rey en zijn uitgever.

De bekende Componist rey begaf zich eens naar zijnen uitgever lemoine, die door de uitgave van zijne werken reeds aanzienlijke sommen gewonnen had, doch algemeen als een inhalige vrek bekend stond. Bij het binnenkomen stootte rey toevallig in den winkel van den muzijkhandelaar eene ruit in, waarop deze hem vrij knorrig aanzag en koel ontving. Rey, dit bemerkende, kreeg spoedig een drie-francs-stuk uit zijne benrs en zeide: ‘Ik heb daar een ongeluk gehad, mijn goede lemoine; doch het is gelukkig spoedig te herstellen.’ Bij deze woorden reikte hij den man het stuk gelds over. Lemoine, voor wien het geld eene betooverende aantrekkingskracht bezat, nam het aan, doch stotterde: ‘Ik kan u niet teruggeven.’ - ‘O, dat maakt niets uit,’ hernam rey lagchende; ‘wij zullen onze rekening wel effen maken: wat kost die ruit?’ - ‘Een en

{==736==} {>>pagina-aanduiding<<}
een halve franc.’ - ‘Uitmuntend! de zaak is geklonken; behoud gij de drie-francs,’ en meteen stiet hij nog eene ruit in, zoodat de glasscherven door den winkel vlogen. ‘Ziet gij, nu zijn wij quitte.’ De gierigaard stond verlegen. De bekwame Componist ging dadelijk heen, zonder een enkel woord meer te spreken, en verrijkte van dit oogenblik af een' anderen uitgever met zijne oorspronkelijke muzikale handschriften.

Volkskarakteristiek.

Men heeft beweerd, dat, wanneer zich eene Europesche natie in een der andere werelddeelen ging nederzetten, de Spanjaard het eerst een klooster, de Italiaan eene kerk, de Engelschman een fort, de Franschman een schouwburg, de Duitscher eene herberg, en de Hollander eene beurs zou oprigten.

Het incognito.

De regerende Vorst van B* reed met den Baron M* naar Maagdenburg. Aan de poort gekomen, zeî de Prins: ‘Ik wil hier incognito zijn en mij slechts voor eenen Edelman uitgeven.’ Derhalve antwoordde hij, toen men hem naar naam en stand vroeg: ‘Ik ben de Baron M*.’ Nu kwam de beurt aan dezen, die zich voor den Vorst van B* uitgaf. ‘Maar, mijn hemel!’ fluisterde de Prins, terwijl hij hem aan de mouw trok, ‘gij hoort immers, dat ik incognito reizen wil.’ - ‘Juist dat wil ik ook, uwe Hoogheid,’ hernam de Baron.

Boeren-geestigheid.


Een zoogezegd Baron, om tot zijn doel te raken, 
(Het valsche wissels maken) 
Nam dezen weidschen titel aan; 
Zijn Baronij lag in de maan. 
Maar, schoon hij, volgens Gall, tot stelen werd geboren, 
Was hem in teind de galg beschoren. 
Blaisot, een boerenknecht, 
Die 't Regt aanschouwde, zegt: 
‘Mogt deze Heer zich al niet Hooggeboren noemen, 
Verdord! men mag hem wel als Hooggestorven roemen!’ 



{==737==} {>>pagina-aanduiding<<}

Mengelwerk.

Een woord over de dusgenoemde geschiedkundige romans.

De vraag, aangaande het meer of minder gepaste van de Geschiedenis met den Roman te verbinden of te vermengen, is tot heden nog onbeslist gebleven, en het is, uit dien hoofde, niet overtollig te achten, deswege na te denken, ten einde, zoo mogelijk, tot eene stellige of voorwaardelijke beslissing te komen. Zoodanig onderzoek wordt des te meer gevorderd, naar mate het aantal geschiedkundige Romans, die vroeger het aanwezen aan eenen florian en la fontaine, later aan eenen scott, cooper, irving e.a. te danken hadden, door een groot aantal, in de beoefening onzer vaderlandsche Letterkunde, zijn opgevolgd en nog gedurig opgevolgd worden.
Dat het den Geschied- en Letterkundige vrijstaat, de bedoelde geschriften het lezend publiek aan te bieden, is, in de Republiek der Letteren, even onbetwistbaar, als het zeker is, dat dezelve, doorgaans, met genoegen, door het publiek, ook in ons Vaderland, worden ontvangen; en beschouwt men de zaak uit deze beide oogpunten: vrijheid aan den eenen - genot aan den anderen kant, dan schijnt de vraag aldra ten voordeele van het genre te moeten opgelost worden.
Bij een bedaard en gezet nadenken vestigen wij evenwel onze aandacht op nog iets meer, dan op eene vrijheid, die wij eerbiedigen, en op een genoegen, waarvan wij niets willen afdingen; te weten, op het moeijelijke der taak zelve; en, beschouwen wij dezelve in haren geheelen omvang, dan is de vraag, omtrent het meer of minder gepaste der verbinding of vermenging van de Geschiedenis met den Roman, niet zoo spoedig uitgemaakt.
Immers is het moeijelijke der taak daarin gelegen, dat het zoo hoogstbezwaarlijk is, om twee ongelijksoortige za-
{==738==} {>>pagina-aanduiding<<}
ken met elkander te verbinden en tot één te brengen; en het is toch dit, dat wij van den geschiedkundigen Romanschrijver vorderen. In de Geschiedenis vindt hij niets dan werkelijk gebeurde zaken, die, bij de geloofwaardigheid des Historieschrijvers, als zoo vele stellige en onloochenbare waarheden behooren te gelden; in den Roman, daarentegen, doolt hij om in het uitgestrekt gebied der idealen, waaruit hij de beelden voor zijn verdicht verhaal opneemt, rangschikt en onderling verbindt. Datgeen, wat hier waarheid heet, verdient dien naam alleen in zoo verre het met algemeen erkende en onder duizenderlei gedaanten voorkomende omstandigheden en lotgevallen kan worden vergeleken, en niet in strijd is met het mogelijke en waarschijnlijke. Daarom is de waarheid in den Roman altijd als zeer betrekkelijk te beschouwen.
Uit het gezegde blijkt al aanstonds, dat Geschiedenis en Verdichting den schrijver geheel ongelijksoortige grondstoffen ter bearbeiding aanbieden. Gemakkelijk moge het zijn, een goed gedresseerd paard te berijden, en het moge aan den bekwamen ruiter gelukken, het jeugdig ros, hetwelk de stoeterij heeft verlaten, te breidelen en berijdbaar te maken; maar het is voorwaar geene ligte taak, eenen wagen te besturen, die met twee zulke ongelijksoortige dravers bespannen is! Of zou dit beeld de zaak, waarover wij handelen, onwaardig zijn? Treedt de Geschiedenis daar niet voor ons uit met den vasten en bedachtzamen tred der waarheid, en huppelt en springt de Verdichting ginds niet luchtig en dartel rond, zonder zich om wegen of sporen te bekommeren? En dan het te wagen, om die beiden den goeden weg en het regte spoor te doen bewandelen, zonder dat de een den ander schade doet of benadeelt, of ook wel zonder beider bestuurder eenig letsel te veroorzaken; daartoe behooren voorzeker kunde, bedachtzaamheid en moed, en deze goede, voortreffelijke eigenschappen zijn niet altijd het deel van hen, die toom en breidel in handen hebben genomen.
Immers - en zonder onze beeldspraak verder voort te zetten - de Historische Roman is, sedert de laatste jaren,

{==739==} {>>pagina-aanduiding<<}
onder die letterkundige voortbrengselen te tellen, welke niet weinig vermenigvuldigd zijn. Het aangename en onderhoudende van deze soort van lectuur heeft een groot aantal lezers menig genoegelijk uur verschaft, en den naam des bekwamen schrijvers met welgevallen en eerbetoon doen uitspreken; de boekhandel heeft, met de uitgave van deze soort van geschriften, geene onvoordeelige uitkomsten te betreuren gehad, en - als gevolg van een en ander - hebben eer en voordeel menigen schrijver uitgelokt, om zijne krachten aan dit genre te beproeven. Met welk eenen uitslag? Dit heeft de ervaring geleerd, en wij behoeven dit niet in bijzonderheden aan te wijzen; eensdeels, omdat de resultaten genoeg bekend zijn; anderdeels, omdat wij alsdan van ons bijzonder oordeel over dit of dat werk zouden moeten gewagen; iets, hetwelk bij eene algemeene beschouwing noch voegzaam noch gepast zou mogen gekeurd worden.
Het zal evenwel niemand persoonlijk kwetsen, wanneer wij beweren, dat het bedoelde genre niet altijd gelukkig is behandeld geworden; terwijl menige min- of meerder mislukte proefneming overtuigend heeft doen zien, dat het geene ligte taak is, eenen Geschiedkundigen Roman te schrijven. Leest men een of ander meesterstuk van eenen genialischen schrijver, dan schijnt de onderneming aan geene bezwaren van aanbelang onderhevig. Wij worden daarbij te moede, gelijk het ons, vóór twintig, dertig jaren, te moede werd, wanneer wij eenen van der palm hoorden redevoeren. Wanneer wij dan dien beroemden Redenaar zijne denkbeelden, met eene gemakkelijkheid, duidelijkheid en eenvoudigheid, die niets te wenschen overlieten, hoorden ontvouwen, en hoofd en hart, met hem instemmende, de door hem aan het licht gestelde waarheid huldigden, dan kwam, in een oogenblik van overijling, het denkbeeld wel eens bij ons op, ‘dat het groote inspanning noch begaafdheid vorderde, om te spreken gelijk hij gesproken had;’ maar bij eenig nadenken leerden wij juist in dat zoogenaamd gemakkelijke, duidelijke, eenvoudige en ware, de klippen kennen, waarop wij onver-
{==740==} {>>pagina-aanduiding<<}
mijdelijk hadden moeten stranden, bij het wagen eener poping, om den Leydschen demosthenes slechts van verre te volgen.
Tot het schrijven van een' gewonen, goeden, voortreffelijken Roman wordt een echt poëtische - tot het zamenstellen van een' Historischen Roman een genialische aanleg gevorderd, en deze is geenszins aan allen te beurt gevallen. Wij bewijzen dit door te doen opmerken, dat de meeste geschriften der laatste soort zich veelal tot bloote navolgingen bepalen, en vormelijk aan elkander verwant zijn. En vanwaar dit anders, dan dat derzelver vervaardigers meer den vorm dan den geest van een' beroemden voorganger geraadpleegd, en meer het uit- dan wel het inwendige hebben onder de aandacht gehouden, als lag daarin het kenschetsende en karaktermatige van het genre opgesloten? Gang en ontwikkeling van gedachten en der vormen, waaronder vele dezer letterkundige voortbrengselen zijn ingekleed, verkrijgen daardoor iets ontleends, zonder het merk der oorspronkelijkheid te dragen; en wat men ons als het wezen der zaak tracht te doen aanschouwen, is, van de uiterlijke bekleedselen ontdaan, niets meer dan eene schijnvertooning.
En geen wonder! want wat den oppervlakkigen beschouwer ligt uitvoerbaar schijnt, is zulks niet voor hem, die zich bedaard nederzet, om de zaak van nabij en in haren geheelen omvang te overzien, en die daarbij, in het genre, waarvan wij gewagen, de vormen alleen beschouwt als hulpmiddelen, waarvan eene meesterlijke hand zich bediende, om zeker voorgesteld doel te bereiken. De meesten echter zien zoo diep niet - blijven aan de vormen hangen, en wanen een meesterwerk te leveren, wanneer zij dezelve, zoo getrouw mogelijk nagebootst, in hunnen arbeid ten toon spreiden.
De meesten, die zich aan de zamenstelling van den Historischen Roman wagen, beschouwen deszelfs zamenstelling even gelijk een geheel onkundige het biljartspel beschouwt Alles schijnt hem daarbij zoo gemakkelijk, eenvoudig en natuurlijk, dat hij het voor eene geringe moeite

{==741==} {>>pagina-aanduiding<<}
rekent, in dit spel eene voorname hoogte te bereiken; maar geef nu den zoodanigen de queue in handen, en zie eens, hoe onhandig hij den bal misstoot, en het spel, tegenover een eenigzins geoefend speler, zal verliezen; en aanschouw, in dit beeld, het doorgaand lot der hedendaagsche Geschiedkundige Romanschrijvers, bij wie aan geene winst te denken valt!
Het zamenstellen van eenen Historischen Roman is toch eene zoo gemakkelijke taak niet, als sommigen zich verbeelden. Want, behalve eene uitgebreide en grondige kennis der geschiedenis van het tijdvak, waartoe de Romanschrijver zich bepaalt, behoort hij zich, daarenboven, met de zeden, gebruiken, volksgewoonten en de manier van uitdrukken der verschillende volksklassen vertrouwelijk en zich die eigen te maken. De bestaande regeringsvorm, de in zwang zijnde wetten en verordeningen, de godsdienstige gevoelens, en al de bijzonderheden, daaraan verbonden, behoort hij zich te hebben eigen gemaakt, en zich zoo geheel te kunnen verplaatsen in den tijd, waarin hij moge geacht worden te schrijven, dat de Lezer waant den Historie- en niet den Romanschrijver te hooren spreken. Dat hiertoe kennis en oefening vereischt wordt, zal wel iedereen gereedelijk toestemmen, maar het niet zoo gemakkelijk bevatten, dat er genie toe behoort, om zich van uit de negentiende in de gesteldheid der dingen in de derde, zesde, twaalfde, vijftiende en achttiende eeuw, geheel en volkomen, te verplaatsen; want in de genoemde en de daartusschen gelegene tijdperken dachten en gevoelden en spraken de menschen, de slaven en de Koningen, de vrijen en de dienstbaren, de mannen en vrouwen, de jongelingen en maagden, de leeken en de geestelijken, de krijgslieden en de regtsgeleerden, de geneeskundigen en kwakzalvers, de kramers en kooplieden, en de dwazen en verstandigen, geheel anders, dan in onzen tijd. Elke eeuw, iedere tijdkring, land, volk en provincie, had tevens eene eigene kleur en wijze van voorkomen; en zich daarbij van algemeene uitdrukkingen en zegswijzen te bedienen, zou genoegzaam wezen, om eene volkomene on-
{==742==} {>>pagina-aanduiding<<}
kunde te verraden. De Runen-maagden, de tooverpriesteressen, de waarzegsters, de dwazen, de dwergen, tot de spoken ingesloten, behooren slechts aan bepaalde tijdperken en oorden, en het is geenszins onverschillig, wáár en op
wat wijze deze personen ten tooneele worden gevoerd.
Is deze opmerking geldig ten aanzien van elke romantische voorstelling, zij klemt dubbel in den Historischen Roman, en voor zoo verre daarbij geschiedkundige personen optreden, of voorvallen ten tooneele worden gevoerd, die werkelijk hebben plaats gehad. Dan, er is nog meer! Immers kan de schrijver gebeurtenissen scheppen, of handelingen van dezen of dien historischen persoon in zijne verdichting vlechten, waaromtrent de Geschiedenis niets geboekstaafd heeft; en het is geenszins onverschillig, op wat wijze daarbij de geschiedkundige persoon, in zijne denkbeelden, gesprekken en handelingen, wordt voorgesteld, ten einde zijn geschiedkundig karakter bewaard blijve, en hij in den Roman in zoodanig licht verschijne als waarin de historische waarheid hem geplaatst heeft.
Het is van dezen kant inzonderheid, dat de vraag, of het gepast zij, de Geschiedenis met den Roman te verbinden, een ernstig voorkomen aanneemt. Het beoefenen der Historie is toch geenszins het lievelingsbedrijf van velen; oneindig grooter is het getal der beminnaars der Romanlectuur; en is het nu wel te verwonderen, wanneer de laatstgenoemden in den waan verkeeren, dat zij in den Roman de waarheid der Historie aantreffen? Dan, welke verkeerde denkbeelden, oordeelvellingen en besluiten worden niet verwekt, wanneer de Romanschrijver de geschiedkundige daadzaken, handelingen en personen geheel anders voorstelt, dan de Geschiedenis ons dezelve, in den reinen spiegel der waarheid, doet aanschouwen!
Maar doorgaans schetst ons de Romanschrijver ook personen en gebeurtenissen, waaromtrent de Geschiedenis het stilzwijgen bewaarde; en alhoewel wij hem, in zijne voorstelling desaangaande, eene grootere vrijheid veroorloven, zoo vorderen wij echter, dat de Romandichter daarbij aan het decorum van plaats, tijden en zeden, mitsgaders aan

{==743==} {>>pagina-aanduiding<<}
den trap en de mate der verstandelijke, zedelijke en godsdienstige kennis, beschaving en verlichting, niet in het minste te kort doe.
Ontdekt echter het geoefend oog, dat de Geschiedkundige Romanschrijver, hetzij geheel of ten deele, meer of minder te kort schoot, omtrent de behandeling van hetgeen wij, zoo aanstonds, als hoofdvereischten hebben opgegeven, dan zal hij het romantisch geschrijf, als voor de Geschiedenis allernadeeligst, moeten afkeuren, en dat wel om de eenvoudige reden, dat de historische waarheid zich niet straffeloos schenden laat.
Wij herinneren ons, in onze jeugd, een boeksken te hebben gelezen, onder den titel van: Huidendaagsche Krijghsroman; de Europesche krijgs- en staatkundige gebeurtenissen in en omstreeks het jaar 1672 inhoudende, en, ten aanzien van gebeurde zaken, de zuivere historische waarheid bevattende, waarmede echter de handelende personen in eene zijdelingsche betrekking werden geplaatst, eindelijk op eene liefdegeschiedenis uitloopende. Dit werkje is thans welligt niet meer voorhanden, als van het einde der 17de eeuw dagteekenende, en het zou tegenwoordig geene lezers meer vinden; maar waren alle geschiedkundige Romans in dien geest gesteld, dan aarzelden wij geen oogenblik, om de vraag, wegens het gepaste van het verbinden der Geschiedenis met den Roman, bevestigend te beantwoorden; maar de ervaring heeft ons geleerd, die bevestiging aan eene menigte voorwaarden te moeten verbinden, welke, na het bereids opgemerkte, wel geene herhaling of bijzondere vermelding zullen behoeven. Het karakter der historische Muze is toch te eerwaardig en te heilig, dan dat zij hare eigenaardige schoonheid zou kunnen prijsgeven aan de willekeurige luimen van hen, die, wanneer zij in het gewaad der tiende of twaalfde eeuw optreedt, hare leden met den tooi der zestiende of achttiende eeuw zou willen opsieren. Hij, die dit echter bestaan mogt, begaat eene willekeurige schennis der waarheid, en niets is schooner dan zij! Om haar echter, in alle tijden, bij alle volken, en onder menigerlei verschil

{==744==} {>>pagina-aanduiding<<}
van taal, gebruiken, zeden en gewoonten, in hare ware gedaante te herkennen en in het licht te stellen, daartoe behooren kennis, oefening en studie, die het deel van den gewonen veelschrijver onmogelijk kunnen zijn, en bij wier geheel of gedeeltelijk gemis hij niets anders dan onrijpe hersenvruchten kan aanbieden.
Die kennis, oefening en studie zijn echter alleen het erfgoed van weinigen. In welke kunst treffen wij de homerussen en phidiassen, de angelo's en rafaels, de demosthenessen en mozarts in getale aan? Het genie is slechts het erfdeel van weinige bevoorregte stervelingen. Werd dit meer bedacht, innig gevoeld, levendig onder het oog gehouden, hoe velen zouden dan niet worden afgeschrikt, om hunne veelal zwakke en ongeoefende krachten te wagen aan het opstellen van letterkundige voortbrengselen, die men onder den schoonklinkenden naam van Geschiedkundige Romans aankondigt, en waarin vaak minder historische waarheid wordt aangetroffen, dan in de duizend en één nacht Arabische Vertellingen!
Bij de bestaande vrijheid der drukpers is de zondvloed van dergelijke onrijpe voortbrengselen niet te keeren; maar ook behoudt eene bedaarde en grondige kritiek de vrije handhaving harer onvervreemdbare regten, en deze kan, voor 't minst, den afgrond aanwijzen, waarheen onkunde, onverstand en gebrek aan smaak en genie onvermijdelijk moeten voeren.
Niemand achte, om des genoegens en des vermaaks wille, die de Geschiedkundige Roman doorgaans aanbiedt, de schade gering, die door dezelve, bij eene verkeerde behandeling, der waarheid kan worden berokkend! Niemand kan meer dan wij de letterkundige verdiensten huldigen van wijlen onzen algemeen vereerden Landgenoot loosjes; maar de waardige man heeft, bij de zamenstelling zijner Historische Romans, gewis niet gedacht aan de nadeelige indrukselen, die zijne somtijds verkeerde voorstellingen van personen, plaatsen en omstandigheden bij zoo velen zouden verwekken, die de Vaderlandsche Geschiedenis in zijnen maurits lijnslager, in zijne uillegonda

{==745==} {>>pagina-aanduiding<<}
buisman e.a. wanen te vinden, en die daardoor zich meermalen verwarde begrippen hebben eigen gemaakt. Dat deze opmerking niets aan de zedelijke waardij van de geestvruchten des verdienstelijken Romanschrijvers ontneemt, spreekt wel van zelf; en het is juist daarom, dat wij zijnen arbeid ten voorbeelde hebben gekozen. Maar wij vragen: wat wordt er van personen, wat van plaats en omstandigheden, wanneer de Geschiedenis verminkt en daardoor op eene onwaardige wijze voorgesteld wordt? Gezwegen nog van de wulpsche, ja hoogst onzedelijke tint, somwijlen door minder gemoedelijke Schrijvers over dergelijke dusgenaamd historische tafereelen verspreid.
Uit al het gezegde zal de opmerkzame Lezer reeds het besluit hebben kunnen afleiden, dat wij met den dusgenoemden Geschiedkundigen Roman alleen dán hoog loopen, wanneer hij uit de pen van een genie in dit vak der Letterkunde is gevloeid; en dat de vraag, aan het hoofd van dit opstel geplaatst, niet dan voorwaardelijk op een toestemmend antwoord aanspraak kan maken.




Iets over den kerkelijken en burgerlijken toestand in het westelijk gedeelte van Noord-Amerika.

Daar eene niet talrijke bevolking over eene groote uitgestrektheid lands verspreid leeft, en de wegen slecht zijn, kunnen de meeste kinderen bezwaarlijk eenig schoolonderwijs erlangen. Daarbij ontbreekt het tevens aan bekwame leermeesters. Men zal zich dus niet verwonderen, dat de jeugd veelal verstoken blijft van de noodige kundigheden. De meeste landlieden staan gevolgelijk op een' zeer lagen trap van verstandelijke en zedelijke ontwikkeling. Wegens den grooten afstand worden de weinige kerken schaarsch bezocht. Daarbij is het een ongeluk, dat de meeste predikers geenszins de regte geschiktheid voor het leeraarsambt hebben. En hoe ware dit, bij gebrek aan behoorlijke opleiding, ook anders te verwachten? Menigeen, die prediker wil worden, begeeft zich als leerling

{==746==} {>>pagina-aanduiding<<}
bij eenen gevestigden prediker in huis, doch moet voor denzelven dan tevens ook allerlei huiswerk verrigten, b.v. de paarden oppassen, hout hakken enz., terwijl hij bovendien kost en onderwijs goed betaalt. Daarvoor laat zijn zoogenaamde leermeester hem zijne onbeduidende boeken lezen en eenige preken van buiten leeren. Zoo wordt de student tot het werktuigelijke van zijn ambt afgerigt. Aan eigenlijke godgeleerdheid en uitlegkunde is niet te denken. In zekere oorden van Amerika leven de Duitsche predikers sedert eenigen tijd in eene synodale verbindtenis en hebben kweekscholen opgerigt. Doch dit baat nog weinig en zal bezwaarlijk het kwaad verhelpen, daar de Amerikaansche Duitschers meerendeels te weinig belang in Godsdienst en kerk stellen. Na hunne vestiging in Amerika verliezen zij veelal datgene, wat hen als Duitschers kenmerkt; alleen de nieuw aangekomenen onderscheiden zich voordeelig. Maar Engelsche taal en Engelsche zeden zijn aldaar volkstaal en volkszeden; en ieder aankomeling schikt zich spoedig meer of min naar de spraak en gewoonten des lands, en moet dit wel doen.
Hoe het gesteld is in meer bevolkte plaatsen of steden, kan eenigermate blijken uit den volgenden brief, die door eenen Duitscher tijdens zijn verblijf in den Staat Ohio werd geschreven:
- Ik heb den tijd te Cincinnati voornamelijk besteed, om taal, zeden en gewoonten der Anglo-Amerikanen te leeren kennen, vooral het schoolwezen en den kerkelijken toestand. Cincinnati, de west-city of Koningin van het westen, ligt aan den regter oever van den Ohio, tegen de helling van eenen heuvel, en is door hoogere, met geboomte bedekte, heuvels omgeven. Aan den overkant, op den linker oever van den Ohio, vormen de heuvels ook een' halven kring, zoodat de hoogte, waarop Cincinnati werd gebouwd, midden in eene kom ligt. De rivier Ohia maakt de grensscheiding tusschen de Staten Ohio en Kentucky uit. De straten der stad zijn breed en loopen deels evenwijdig met de rivier, terwijl dwarsstraten dezelve doorsnijden en regelmatig verdeelen. Allen zijn goed gepla-
{==747==} {>>pagina-aanduiding<<}
veid. Vóór veertig jaren leefden hier nog wilden. Men wijst heuvels, die kenmerken van derzelver verblijf dragen. Deze stad is de voornaamste in het westelijk gedeelte der Vereenigde Staten en telt thans dertigduizend inwoners en ruim twintig kerken, waarin verschillende sekten hunne godsdienstige zamenkomsten houden. Men vindt hier Presbyterianen, Covenanters, Duitsch-Gereformeerden en Lutherschen, Episkopalen, onderscheidene aanhangen van Methodisten, Baptisten, Kwakers, Swedenborgianen, Unitarissen, Universalisten, Katholieken, Joden enz. Met alle deze lieden heb ik kennis gemaakt, en zelfs zeven weken bij een Presbyteriaansch huisgezin gewoond.
De Presbyterianen maken, zoo niet het talrijkste, althans het aanzienlijkste Kerkgenootschap in de Vereenigde Staten uit. Het is bekend, dat zij de leer der praedestinatie sterk drijven. Geene sekte betoont meer gestrengheid en onverdraagzaamheid, dan deze; evenwel schijnt zij aan het afnemen te zijn. De geest is van haar geweken, ofschoon de predikers alle moeite doen, om dien weder levendigste maken en door veel prediken en bidden meenen op te wekken. Ten opzigte van de viering van den zondag hebben zij zeer grove, Joodsche begrippen. Voor eenigen tijd leverden zij zelfs bij het Congres een verzeekschrift in, dat er op zondag geen brievenpost zoude gaan; doch hunne begeerte werd niet ingewilligd. Kort daarop verzochten de Joden om stilstand van den post op hunnen sabbath, doch met hetzelfde gevolg. Vóór omstreeks twintig jaren klaagden de Presbyterianen de Methodisten aan, hen beschuldigende van sabbathschending, wegens hunnen Camp-meetings, en thans houden zij zelve dikwijls zulke Camp-meetings, om zoogenaamde revivals of wedergeboorten te bevorderen en zielen van de eeuwige verdoemenis te redden. Onlangs was ik bij zoodanige Camp-meeting, die in de nabijheid der stad - gewoonlijk is de afstand grooter - gehouden werd. Twee mijlen van Cincinnati waren midden in het bosch tenten opgeslagen, waarin afzonderlijke familiën gedurende die godsdienstige vergadering in het vrije veld huisden. Van des morgens

{==748==} {>>pagina-aanduiding<<}
vroeg tot des avonds laat werd bij afwisseling gebeden, gezongen, gepredikt. Hoe het des nachts toegegaan is, weet ik niet; ik begaf mij vroeger naar huis, dewijl ik geene gelegenheid vond, om iets te eten te krijgen, want gekookt werd er niet. Hel en verdoemenis maakten den hoofdinhoud der prediking uit. Behalve Bijbelverspreiding en Zendelingswerk, gebruiken zij nog een ander middel, om tot godsdienstigheid op te wekken, namelijk zondagsscholen, waar onderwijs in de godsdienstleer, dat in de gewone scholen niet gegeven wordt, hoofdzaak is. Hier heb ik zelf gezien, op welke wijze de kinderen onderwezen of liever afgerigt worden. Op gegeven bevel (commando) moeten zij de oogen sluiten, de handen vouwen en gebeden nazeggen, waarin zij hunne zware zondenschuld belijden. Hun wordt inzonderheid ingeprent, den sabbath heilig te houden; op zondag te spelen, is, volgens de Presbyterianen, eene der grootste zonden voor de kinderen. Op zondag krijg ik nooit warm eten; mijne huisgenooten zingen en bidden den ganschen dag. Ook de overige, zelfs vrijer denkende sekten, deelen meer of min in deze vooroordeelen. De uiterlijke vroomheid, het aannemen van de gedaante der godzaligheid, het kerkgaan, is hier menigvuldig. Den ganschen zondag ziet men de straten vol kerkgangers, die in hun schoonste gewaad zich vertoonen, en te kerk schijnen te komen, niet om te hooren, maar om te zien en gezien te worden. De zondag wordt zoo streng gevierd, dat in sommige Staten geene herberg bezocht, en geen, ook niet het onschuldigste, spel gespeeld worden mag. Op zondag zijn alle winkels gesloten - men hoort geen' hamerslag, geen wagen rolt door de straten, en alles neemt eene zoo plegtige stilte (*)
aan, dat de bevolking uitgestorven schijnt te zijn. Bij het uitgaan der godsdienstoefening komt er weder leven en beweging op de straten. De predikers der Anglo-Amerikanen zijn gewoonlijk meer

{==749==} {>>pagina-aanduiding<<}
beschaafd dan de Duitsche, en deswege hunne preken ook beter. Opmerkelijk kwam het mij voor, dat onze voorname feestdagen, Paasch en Pinkster, hier als gewone werkdagen beschouwd worden.
Behalve de Kwakers zijn hier ook vele andere lieden van twintig, dertig en zelfs meer jaren, welke den Doop nog niet ontvangen hebben. Ouders, die met verscheidene kinders gezegend zijn, laten deze dikwerf allen te gelijk doopen. Ook stelt men den Doop weleens uit tot hoogen ouderdom, ten einde kort vóór den dood van alle zonden gereinigd te worden. - De Kwakers, wier aantal in de Vereenigde Staten over de 150,000 moet bedragen, hebben in Cincinnati ook hunne meeting-houses of vergaderplaatsen. Sedert ettelijke jaren bestaat er onder hen eene niet geringe scheuring; het eene gedeelte namelijk omhelst de leer der Unitarissen en draagt den naam van Hicksiten, naar hunnen voorganger elias hicks; het andere kleeft de zoogenaamde orthodoxe leer aan. Daar het nu de vraag was, welke partij men als seceders of afwijkers van de oorspronkelijke leer der sekte moest aanmerken, werden de Vrienden, (Friends, of Kwakers) in Londen geraadpleegd; en deze zonden eenen brief, die hun geloof aan de hoogste Godheid van christus, aan de letterlijke ingeving der H. Schrift, enz. te kennen gaf. De Hicksiten zagen zich dus in het ongelijk gesteld, en, ofschoon in aantal wel tweemaal zoo veel zijnde als de Orthodoxen, moesten zij toch een eigen huis voor hunne vergaderingen bouwen. Ik heb de bijeenkomst der Orthodoxen en die der Hicksiten bijgewoond. In de vergaderplaats waren slechts banken - mannen en vrouwen van elkander afgezonderd. Ieder zat met een peinzend gelaat en als in nadenken verzonken. Na een stilzwijgen van een half uur stond eene oude vrouw op en sprak: ‘Wij zijn slechts weinigen, doch de Heer
ziet geenszins op het getal, maar op het hart en de gezindheid, en heeft beloofd, dat, waar twee of drie in zijnen naam vergaderen, Hij in hun midden wil zijn. Ik weet wel, dat hetgeen ik zeg niemand uwer van groot nut kan zijn; evenwel voelde ik mij door mijn

{==750==} {>>pagina-aanduiding<<}
geweten gedrongen, om te spreken.’ Daarop ging zij zitten, en, na een half uur gewacht te hebben, gaven de oudsten, door het wederkeerig handschudden, een teeken, om heen te gaan. Bij eene andere gelegenheid kwam de geest over een oud man; hij ontblootte zijn hoofd en sprak van omwentelingen in het staatkundige en geestelijke, die hij beleefd had. In den beginne met zekere kalmte, doch allengs meer zuchtende, doch blijkbaar gedwongen en al stootend, eenige woorden voortbrengende, verhaalde hij eenigermate verward de geschiedenis van zijne bekeering, en hoe gelukkig hij zich steeds in de Gemeente gevoelde, ook ten tijde van druk en vervolging gedurende de Omwenteling - daarop vermaande hij de kinderen en ging zitten. Na verloop van een kwartier stond hij andermaal op, en begon van de zorg voor het aardsche en van de voorbereiding voor den hemel te spreken. Als de oudste, gaf hij door handschudden het teeken tot opstaan. Bij eene derde zamenkomst werd de geest over niemand vaardig, en er werd niets gesproken. - De Kwakers hebben een veel achtbaarder voorkomen, dan de overige gezindten, en zij zijn ook in den omgang bij uitnemendheid braaf en eerlijk.
De Methodisten tellen in de Vereenigde Staten de meeste leden, namelijk bijkans 450,000, waaronder 380,000 blanken, 63,000 kleurlingen en ruim 2300 Indianen. Hunne preken zijn gewoonlijk vol vuur en leven, doch zelden overeenkomstig de Heilige Schrift. Hun bidden is heviglijk en in sterke bewoordingen uitgedrukt; bij plaatsen, die bijzonder bevallen, hoort men een luid Amen! door de Gemeente roepen, en zelfs de kalmste en bedaardste mensch geraakt soms in gevaar, om door deze verbijstering zich te laten medeslepen. Bij zoodanige overdrevenheid steekt zeer af het tabakkaauwen gedurende de godsdienstoefening - eene door geheel Amerika verspreide slechte gewoonte - ik heb zelfs gezien, dat een Methodisten-prediker bij de Avondmaalsviering tabak in den mond nam. - Ik hoorde ook eens in eene vergadering van Methodisten eene vrouw het woord voeren. Zij predikte

{==751==} {>>pagina-aanduiding<<}
over het vurig braambosch van mozes. Zij stelde dit braambosch voor als een zinnebeeld van de lotgevallen der Israëlieten, der Christenen in het algemeen, en van enkele Christenen in het bijzonder; het vuur zou lijden en vervolgingen beteekenen. Bij het einde noodigde zij hare toehoorders op een' der eerstvolgende avonden tot eenen strijd tegen den Satan uit; doch het gelukte mij niet, de kampplaats te vinden.
In de kerk der Unitarissen heb ik de beste leerredenen gehoord - ook een voortreffelijk gezang, door een orgel begeleid; gewoonlijk zijn alhier geene orgels in de kerken. Hunne godsdienstoefening heeft iets statigs, waardoor men getroffen wordt. De zinspreuk der Unitarissen, met gouden letteren in steen gehouwen, is de bekende plaats uit het Evangelie van joannes: Dit is het eeuwige leven, dat zij U kennen, den eenigen waren God, en jezus christus, dien Gij gezonden hebt.
De Katholieken, meest Duitschers van afkomst, werken meer in stilte, en maken, ondersteund door Rome, aanmerkelijke vorderingen in hun streven. Ik hoorde in hunne kerk eene zeer slechte preek over het algemeene verderf, waarin onder meer andere ongerijmdheden werd beweerd, dat het ongezonde, veranderlijke weder te Cincinnati, gelijk in het algemeen alle kwaad in de natuurlijke wereld, een gevolg is van den val van adam.
De Evangelisch-Duitsche leeraar is een zeer onbeduidend man, doch kan goed preken voorlezen. Die van den aanhang der Swedenborgianen, een arts, spreekt gaarne over de Openbaring van joannes; ik heb den zakelijken inhoud van eenige zijner zonderlinge preken opgeschreven. De Baptisten zijn verdeeld in onderscheidene partijen, die ik echter nog niet genoeg ken. Bij hen worden op den eersten zondag van elke maand de blanken gedoopt in de rivier Ohio, de zwarten in een kanaal. In eene hunner kerken zag ik het eerst, dat de zwarten bij de godsdienstoefening eene afzonderlijke plaats hebben.
Geesteloozer en vervelender is er niet, dan de godsdienst der Episkopalen - koorgezang, gezang der gemeente, nu

{==752==} {>>pagina-aanduiding<<}
eens met, dan zonder begeleiding van het orgel, voorlezen van gebeden uit het common prayer-book (gewoon gebedenboek) en wel bij gedeelten door de gemeente nagezegd, nu eens staande, dan zittende, dan knielende, en voorts een erbarmelijk voorlezen van de preek. Van tijd tot tijd hebben ook andere sekten, die ik nog niet van nabij ken, vergaderingen in het courthouse (regthuis) en in eene zaal, de bazar genoemd. Het valt eenen vreemdeling in het oog, dat de leeraren der onderscheidene gezindten, behalve de Katholieken en Episkopalen, geene ambtskleeding of bepaald ordegewaad dragen, en dat de meesten de preek in een' letterlijken zin voorlezen. Men hoort henzelven gewoonlijk ook zeggen: deliver a lecture (eene lezing doen.) Menigeen behandelt het predikambt enkel als eene kostwinning, en bekreunt zich weinig aan de verstandelijke en zedelijke veredeling der gemeente. Hiervan zijn treurige voorbeelden. Er blijft dus veel, zeer veel te wenschen over.
De kleurlingen hebben te Cincinnati ook eene afzonderlijke kerk. De behandeling van deze ongelukkigen is stuitend, en strekt den Amerikanen tot schande. In het algemeen hebben zij van dezelve naauwelijks zoo goede gedachten, als weleer de Joden van de Heidenen, of de Farizeërs van Samaritanen. Vrijen zoo wel, als slaven, ziet men de geringste hanteringen verrigten, daar zij van anderen, deels door de wet, deels door eene stilzwijgende overeenkomst, zijn uitgesloten. Het gedrag der blanken te hunnen opzigte ergerde mij reeds zeer te Nieuw-York. Het is echter niets ongewoons, dat men de meest verlichte Amerikanen deze handelwijze in allen ernst hoort verdedigen. Nog onlangs zeide een koopman te Cincinnati tot mij: Eenen hond of eenen Neger neder te schieten - dat is hetzelfde. Welligt zal deze denkwijze nog eens treurige gevolgen voor de blanken hebben. De Staat Kentucky, aan de andere zijde van den Ohio, is een Slavenstaat; en men heeft mij verhaald, dat een blanke, wanneer een zwarte zich onbehoorlijk gedraagt, dezen zonder omstandigheden nedervelt en straffeloos is. Te Cincinnati wonen de Negers in een afzonderlijk gedeelte der stad, en, zoo

{==753==} {>>pagina-aanduiding<<}
iemand het wagen durfde met hen te verkeeren, zoude hij terstond met uitsluiting uit de zoogenaamde fatsoenlijke kringen gestraft worden. Daar hebben die ongelukkigen ook hunne kerk, in welke door eenen blanken Methodist wordt gepredikt. Allen hadden zich opgeschikt - de vrouwen schenen vooral sterk afstekende kleuren te beminnen. De leeraar predikte over Gods algemeene en bijzondere Voorzienigheid, en verhaalde bekeeringsgeschiedenissen, onder anderen die van een' slavenhouder in Virginië. Deze had, namelijk, in zijne goddeloosheid, dikwerf enkel vermaakshalve en om eens te lagchen, een' zijner slaven laten prediken; de slaaf had altijd voor het behoud der ziel van zijnen heer gebeden, waarop God dien ligtzinnigen spotter met eene ziekte bezocht, en in deze ziekte was de meester door zijnen slaaf bekeerd en nu een ijverig Christen. Alles werd met vuur en kracht uitgesproken, onder een gedurig zuchten en roepen van Amen! en o Lord! (o Heere!) der toehoorders. Ten laatste bad nog een andere blanke met akelige vertrekkingen van het gezigt en een vreeselijk gekerm, terwijl prediker en gemeente luide hunne goedkeuring te kennen gaven. - Ook hebben de Negers te Cincinnati eene zondagschool.
Het schoolwezen, gelijk ik reeds aanmerkte, is in eenen zeer achterlijken toestand. De onderwijzers zijn veelal onkundig, en de kinderen doen dikwerf, wat zij willen. De Amerikaan laat zijne kinderen slechts het allernoodzakelijkste leeren. Wat met derzelver toekomstig bedrijf in geen onmiddellijk verband staat, wordt voor nutteloos gehouden. Meermalen hoorde ik onderwijzers zeggen, dat hun post neither profitable nor honorable (voordeelig noch eervol) was. Volgens de wet is hier volkomene gewetensvrijheid en gelijkheid van regten voor alle gezindten, maar niet altijd in het werkelijke leven. De Presbyterianen hebben de beste posten, en zij weten er gebruik van te maken. Zekere verdraagzaamheid in het godsdienstige heeft zich onder de volksmenigte verspreid; doch hiermede gaat bij den grooten hoop onverschilligheid gepaard, die genoeg kenbaar wordt in daden, ofschoon de menigvuldigheid der

{==754==} {>>pagina-aanduiding<<}
sekten en zekere uiterlijke vertooning van godsdienstigheid veel belangstelling schijnen aan te duiden. Niet zelden gebeurt het, dat iemand vier of vijf malen van belijdenis verandert, waartoe de talrijkheid der sekten gedurig aanleiding geeft. Men telt er eenenzestig. Deze menigte van gezindten zou voor andere Staten ligt gevaarlijk kunnen worden, dewijl in Europa het kerkelijke en burgerlijke te zeer verbonden zijn, en de sektengeest eene strekking heeft, om zucht voor nieuwigheden op te wekken; doch hier nemen de sekten een ander, meer onbekrompen karakter aan, en over het geheel heerscht eene verwonderlijke onderlinge verdraagzaamheid, die echter misschien meer in den algemeenen handelsgeest, dan in verstandelijke en zedelijke beschaving haren grond zal hebben.
Joden zijn hier talrijk, gelijk overal, waar iets te speculeren valt; doch in Amerika is het hun geenzins, als elders, gelukt, zich van een groot gedeelte des handels meester te maken. Het aantal van Christenen, die den Joden in slimheid niets toegeven, was daartoe te groot. Zij spelen dus in handelszaken slechts eene ondergeschikte rol, doch zijn doorgaans meer geacht, dan in Duitschland. Velen hunner laten zich doopen, vooral wanneer zij door een huwelijk een aanzienlijk vermogen kunnen erlangen.
De voordeelige ligging des lands, de menigte en voortreffelijkheid der havens, het groote aantal stroomen en kanalen maakt Amerika tot een voor den handel bij uitstek geschikt land en de Amerikanen tot een handeldrijvend volk. De handel heeft onder het volk den handelsgeest voortgebragt, welke voor den onbevooroordeelden opmerker terstond kennelijk is uit elke bezigheid en uit elk gesprek. Men hoort bijna van niets anders, dan van ondernemingen en handelszaken, spreken; zelfs het staatkundige schijnt voor den handelaar alleen in zoo verre gewigtig te zijn, als het op den handel betrekking heeft. Het trachten en streven naar rijkdom is algemeen; en uit dit oogpunt beschouwt men alles. Hierom is alleen de rijke man in achting, en geene kunst of wetenschap wordt bij de menigte geacht, dan voor zoo verre dezelve geld aanbrengt. Spreekt men

{==755==} {>>pagina-aanduiding<<}
van iemand, zoo wordt er gewoonlijk eerst gevraagd: Is hij rijk? heeft hij vermogen? Deze zijn de eigenschappen, welke hier waarde geven; andere hoedanigheden, die inderdaad meer tot eere strekken, worden soms ook nog wel geacht, maar toch slechts als bijkomende zaken. Eigenbaat is dus een algemeene karaktertrek, die overal in woorden en daden steeds uitkomt; terwijl de echte beginselen van het reine Christendom nog te weinig gekend worden, en gevolgelijk het hoogere leven kwijnt.





De gamins, of Parijzer straatjongens.

Een der geachtste Duitsche Onderwijzers, de Inspecteur zeller, te Beuggen, deelt, in het 14de jaarberigt zijner Opvoedingsinrigting, het volgende mede, na vooraf te hebben gewaagd van het meer en meer toenemend zedenbederf in de kinderwereld des tegenwoordigen tijds:
‘Te midden van het Christelijk Europa bevindt zich een klein, Heidensch en woest volk. Het is nog wel niet groot, maar het wordt talrijker en grooter. Het is klein van gestalte en van het mannelijk geslacht, doch zonder baard; maar, in vastberadenheid en overmoed, gaat dit volkje vele volwassene en gebaarde mannen te boven. Het is een Heidensch volk; want het leeft zonder onderwijs en tucht, zonder zeden en orde, zonder eerbied voor God en zijne dienst, zonder christus en zonder God. Het is een woest volk; maar van deszelfs verwaarloozing, verwildering en verdorvenheid heeft niemand begrip, die deze arme schepsels niet nader kent, en niet onder hen leeft of geleefd heeft. Onvergenoegd met hetgeen bestaat, nemen hunne lusten met hunne verdorvenheid toe, en vandaar verlangen zij naar het omverwerpen en onderstboven keeren van het bestaande, terwijl rust en stilte hun ondragelijk zijn. Waar oproer, moord en doodslag plaats hebben, zijn zij te vinden, zich verzamelende gelijk de arenden bij het aas. Daarnevens is hun handwerk: glasruiten in te werpen; paleizen te verwoesten en te plonderen; kerken te

{==756==} {>>pagina-aanduiding<<}
bestormen, te ontheiligen en te schenden; op de hoogste torens te klauteren, en daar, in plaats van het teeken des kruises, de vaan van den opstand te planten.
Men wenscht den naam van dit volk te weten, en denkt veelligt aan de Zigeuners. Maar deze zijn het niet, waarvan ik gewage; neen, het zijn de Gamins, het zijn de straatjongens, jonge lieden van 12 tot 15 jaar, welke onder deze nieuw-Fransche benaming bekend zijn. Een Duitsch nieuwsblad van den 4 Mei ligt hier voor mij, waarin het onderstaande uittreksel, getrokken uit de Parijzer Constitutionnel, is overgenomen.
Er bestaat in Parijs eene grondstof van rustverstoring en gewelddadigheid, waaraan noch de wetten, noch het Bewind, tot heden toe, eenige ernstige opmerkzaamheid hebben geschonken. Het is dat gebroedsel van 12 tot 15jarige knapen, onder den zonderlingen naam van Gamins bekend. Dit ras heeft men noch in de dagen der Omwenteling van 1789, noch onder napoleon waargenomen. Sedert een aantal jaren echter heeft hetzelve aan alle staatkundige woelingen deel genomen; in de Julijdagen bewees het een' onbegrijpelijken moed; het was vooraan bij de verwoesting der kerk St. Germain l'Auxerrois en het Aartsbisschoppelijk paleis; op den 5 en 6 Junij 1832, zoo wel als op de onrustige Aprildagen, betoonde het eene verachting des levens en eene koelbloedigheid, die onverklaarbaar zijn. Thans is het dringend noodzakelijk, een zoo vroeg rijp geslacht van gewapende rustverstoorders tot de grondbeginsels van openbare zedelijkheid en achting voor de wetten terug te brengen, indien men hen niet wil zien aanwassen tot eene onleidbare schaar, eene militie der staatspartijen, eene grondstof van staat- en zedekundige verdorvenheid, die het volk in eenen toestand van onophoudelijke spanning poogt te houden. Eene zoodanige gesteldheid van zaken vereischt eene ernstige opmerkzaamheid, en de Regering inzonderheid behoorde, vóór alles, bedacht te zijn, om een zoo gevaarlijk deel der bevolking aan arbeid en orde te onderwerpen. Tot dat einde behoorden deze jongens eene ze-
{==757==} {>>pagina-aanduiding<<}
delijke opleiding te genieten, waarbij het aanleeren van lezen en schrijven niet genoeg is, maar het onderrigt in de pligten van den mensch en den burger het wezen behoorde uit te maken. Zulk eene opleiding is niet slechts voor de kinderen der lagere volksklasse, maar ook tevens voor de jeugd in elken stand noodzakelijk, indien men een volk wil vormen, der vrijheid waardig en aan regtschapenheid
verknocht.’
‘Voorts ligt een Duitsche Brief uit Lyon voor mij, aldus luidende:
Tot de treffende taal van de la martine, in de Kamer der Afgevaardigden, over de dringende noodzakelijkheid, om, voortaan, zedelijkheid en Godsdienst ten grondslag van het volksonderwijs te stellen, levert niet slechts Parijs, maar ook menig voorval, in de bloedige Aprildagen, binnen Lyon, de gereedste aanleiding op. Van de verwildering der Lyonsche jeugd, van beide de seksen, kan men zich, in Duitschland, bezwaarlijk begrippen vormen. Jongens en meisjes speelden destijds niet alleen eene werkdadige, maar tevens eene zoo afschuwelijke rol, dat men, voor een deel, de Parijzer gruwelen van 1793 zag hernieuwen. Er bestaat geene schanddaad, die de kinderen uit de fabrieken niet bedreven, en, met rustigheid en overleg, ten uitvoer bragten. Even als voorheen werden de jongens hierin door de meisjes overtroffen. De laatsten zag men, onder eene hagelbui van kogels, de, door hunne ouders, terneder geschotene soldaten ontkleeden, en, onder een helsch gelach, verminken! Tot zulk een geslacht van onderwijs, beschaving en zedelijkheid te willen spreken, zou beantwoord worden met het werpen van slijk of steenen, of, op zijn minst, met het toeduwen van de gemeenste smaadredenen.’
‘Zoo luiden de beide stemmen uit de twee grootste steden van Frankrijk, uit het midden van het Christelijk Europa! Dat echter eene zoo jeugdige Heidensche bevolking niet maar alleen in Frankrijk te huis behoort, blijkt uit onze narigten uit Bristol, Dublin, Londen, Berlijn, Hamburg, Neurenberg, Westphalen en andere Duitsche Staten, - blijkt uit onze beschouwing en ervaring, van nabij en van verre.
In welk eene toekomst blikken wij, bij deze treurige schilderij eener alzoo opgroeijende jeugd, op eenen leeftijd van 12 tot 15 jaar, reeds zoo vroeg, rijp; zoo gewelddadig,

{==758==} {>>pagina-aanduiding<<}
zoo onhandelbaar, zoo gevoelloos en zoo diep bedorven! Welke aanstaande vaders en moeders zullen uit dit geslacht ten voorschijn treden, indien er geene spoedige, ernstige en krachtige hulp opdaagt! Ik vrees, ik vrees, dat er, onder onze oogen, uit deze jeugdige twijgen en takken, een boom opgroeit, die, wanneer er geen redmiddel wordt aangewend, ontzettende vruchten zal dragen! Welligt zullen zijne ranken de roeden opleveren, waarmede de regtvaardige Hemel de verkeerdheden onzer nalatige en onchristelijke opvoeding der jeugd tuchtigen zal!
Hoe verblijdend het overigens zijn moge, dat eindelijk, in Frankrijk zelf, zulke openlijke aanklagten, over eene schrikkelijk verwaarloosde jeugd, weêrklinken; zoo zeer is het te bejammeren, dat zij zoo spade worden gehoord, en dat de gedane voorslagen en behoedmiddelen, over het geheel, zoo ongenoegzaam en onbepaald zijn, dat de menschenkenner en Christen naauwelijks grond vindt om te gelooven en te hopen, dat men het regte geneesmiddel ernstig zal ter hand nemen, ter herstelling van een' zoo lang verwaarloosden, schier onredbaren, en toch nog niet geheel hopeloozen toestand.
Hoe - mag men vragen - hebben deze Gamins, gedurende vijftien jaren, in zulk eene Heidensche verwildering kunnen opgroeijen? Waarom heeft datzelfde Frankrijk, dat zoo vele oorlogen voerde, zoo vele veroveringen maakte, zoo menige zegepraal bevocht, zoo vele schatten, uit geheel Europa, bijeenraapte, niet liever krijg gevoerd met de verwildering en verbastering in zijne landpalen? Waarom heeft het niet liever de schoonste overwinning behaald over de vijanden zijner ontluikende jeugd? Waarom niet liever de rijke winst, een Christelijk, zedig en beschaafd opkomend geslacht voor het Koningrijk Gods op te voeden, voor zijnen heerlijksten buit gehouden? Waarom laat hetzelfde Frankrijk, dat zoo vele millioenen aan het bezit en behoud van Algiers verkwist, twintigduizend gemeenten zonder schoolgebouwen? O, hoe veel inwendige ellende, bij zoo veel uiterlijken glans, openbaart dat schoone Frankrijk! - Maar, is het Frankrijk alleen? Thans komen de verkeerdheden van het voorgeslacht en der vaderen, en derzelver nalatigheid, aan het licht, in eene verwaarloosde, verwilderde en verdorvene jeugd! Thans geven de zaden hare vrucht, die men, sedert vijftien jaren, die men sedert eens menschen

{==759==} {>>pagina-aanduiding<<}
leeftijd strooide! Alles gaat hierbij hoogstnatuurlijk en zonder eenig wonder toe. Integendeel mag het een wonder schijnen, dat de toestand van zaken niet nog hopeloozer is.
Ook schijnt het mij geen zoo onoplosselijk raadsel, te ontwaren, dat deze woeste jeugd zoo veel verachting van den dood en koelbloedigheid aan den dag legt. Men moet een Geloof en een Geweten bezitten, om de Vrees te kennen. Waar geen geloof aan God, aan eenen heiligen, onomkoopbaren Regter, aan eene vergeldende eeuwigheid, aan de voortduring der ziel na den dood des ligchaams, geen gevoel voor regt en onregt, schuld en onschuld, geene ontvangbaarheid voor de inwendige roepstem in het binnenste gevonden wordt - daar verdwijnt ook de vrees voor den dood; daar zijn Doods- en Levensverachting beide evenzeer mogelijk; en vanhier zijn dezelve, bij Heidensche volken, zoo veelvuldig als algemeen.’
Het bovenstaande, door ons ontleend uit het voortreffelijk werk van den Hofraad j.b. ristelhueber, Directeur der Provinciale Werkinrigting te Brauweiler, nabij Keulen, getiteld: Wegweiser zur Litteratur der Waisenpflege, des Volks-Erziehungswesens, der Armenfürsorge, des Bettelwesens und der Gefängnisskunde, kwam ons voor, de mededeeling allezins te verdienen. Slaan wij den tijd, dien wij beleven, niet met onverschilligheid gade, dan biedt hij ons, nu en dan, ook ten aanzien van Nederland, wenken aan, die een ernstig en gezet nadenken verdienen. Wij kennen, wel is waar, en de Hemel zij daarvoor gedankt! de Fransche Gamins nog slechts bij name, en God geve, dat wij van eene nadere kennismaking verschoond mogen blijven; wij hadden de gruweldaden van die bandelooze knapen niet voor oogen, wanneer, hier of elders, voor een oogenblik, de openbare rust, door eenige woelgeesten, in gevaar werd gebragt; maar men late zich hierdoor niet in slaap wiegen of tot zorgeloosheid verleiden, en lette vooral op de gedragingen van het opkomend geslacht!
Of zou de opwekking tot waakzaamheid bij ons geheel overtollig geacht mogen worden? Wij betwijfelen zulks, en wel op grond der ervaring. Onloochenbaar is het toch, dat het aantal misdadigers, beneden de 18 jaren, gedurende de laatste tijden, veeleer toe- dan afneemt, zonder dat voor dit verschijnsel eene tijdelijke oorzaak bepaaldelijk is aan te wijzen; en letten wij daarbij op de openlijke gedragingen

{==760==} {>>pagina-aanduiding<<}
der jeugd, op derzelver overgegevenheid aan losbandige vermaken, spel en sterken drank, op den geringen eerbied voor hunne meerderen of meerbejaarden, voor wetten en Overheid, of voor hen, die, in welken stand of betrekking, boven hen zijn geplaatst; op de mondigheid van knapen, de kinderjaren nog niet ontwassen, en derzelver onbescheidenheid, weêrspannigheid, volslagen gebrek aan ontzag en verschuldigde onderdanigheid, om van veler onbeschoftheid, ruwheid en brooddronkenheid te zwijgen, dan vragen wij wel eens: ‘Zouden de Parijsche Gamins ook langs deze paden hunne schandelijke en verderfelijke loopbaan geopend hebben?’ en wij gevoelen, dat de tijd tot waken gekomen is.
Blijft toch het opkomend geslacht onverlet voortgaan op den gevaarlijken weg, dien het sedert eenige jaren heeft ingeslagen, dan gaat het met onze Straatjongens, zoo als het met de Fransche Gamins gegaan is, van kwaad tot erger, en zijn de eindelijke gevolgen niet te berekenen. Het onkruid groeit doorgaans welig op.
De middelen, tot stuiting van het bestaande kwaad, zijn niet verre te zoeken. De bronnen, die dat kwaad daarstellen, zijn onkunde en gebrek aan zedelijke beginselen; en de heelmiddelen zijn alzoo in een doeltreffend onderwijs der jeugd en de bevordering eener godsdienstige opvoeding gelegen.
Een ieder bevordere alzoo de uitbreiding van het Schoolonderwijs, elk in zijne mate! Dat onderwijs worde echter nimmer als doel, maar alleen als middel beschouwd, om den jeugdigen mensch voor zijne toekomstige bestemming, als mensch, burger en Christen, vatbaar te maken en voor te bereiden! want dáár, waar het onderwijs doel wordt, geeft het zoo ligt aanleiding tot het voeden van eigenwaan en hoogmoed, de gevaarlijkste vijanden van menschelijke deugd. Als middel beschouwd en aangewend, en op godsdienstige beginselen rustende, kan het onderwijs aan de bevordering der zedelijkheid eenen krachtigen steun bieden. Bijzondere leerbegrippen, die Jood en Christen en de laatsten onderling vaneenscheiden, behoeven daarbij niet op den voorgrond te worden gesteld; want de beginselen van liefdevreugde, vrede, geduld, vriendelijkheid, goedaardigheid, zachtmoedigheid, reinheid, gehoorzaamheid, onderwerping en geloof staan bij al die leerbegrippen op den voorgrond,

{==761==} {>>pagina-aanduiding<<}
en het is genoeg, dat godsdienstigheid en het bevorderen van eenen godsdienstigen zin, bij het onderwijs, de hoofdzaak uitmaakt.
De aankweeking van dien godsdienstigen zin en geest zij dan ook het voorname beginsel der huiselijke opvoeding! Want ‘de vreeze des Heeren is het beginsel der wijsheid; God te gehoorzamen, daarin ligt de wijsheid; en van het kwade te wijken, het verstand!’ Zulk eene opvoeding, zulk een onderwijs te bevorderen, zij derhalve ten hoofddoel gesteld van allen, die het Vaderland beminnen en het geluk hunner Landgenooten wenschen te bevorderen! Hartelijk wenschen wij, dat het bovenstaande, hier of elders, aan het bereiken van zulke wenschelijke einden moge dienstbaar wezen. Onze mededeeling had geene andere dan deze, het goede bedoelende, oogmerken.

w.h. warnsinck, bz.

Het huwelijk met de linkerhand.

Verhaal.

Het paleis van Hermannstadt (dezen naam willen wij aan de hoofdstad van zeker Duitsch Hertogdom geven, hetwelk ons hier niet voegt onder deszelfs ware benaming aan te wijzen) schitterde in prachtige feestverlichting. Dames, wedijverende in schoonheid en in tooi, streefden er om het zeerst naar de blikken en oplettendheden van den jongen Hertog albert, die nu pas zijne meerderjarigheid bereikt had. Onder de aanminnigste en fraaist gekleede derzelven werd inzonderheid eene van de staatjuffers der Hertogin-weduwe onderscheiden: zij droeg een kleed van brocaat, met kostbare Engelsche kant bezet; een dubbel snoer der heerlijkste paarlen omgaf haren sierlijk gevormden hals, en andere dergelijke paarlen waren door hare donkere haarlokken gestrengeld. Deze zoo rijke en tevens zoo eenvoudige kleeding, welke bij onberispelijk schoone trekken van haar gelaat uitmuntend paste, was echter het voorwerp van allerlei aanmerkingen. De vrouwen vooral wisselden schampere blikken, of fluisterden met elkander achter hare waaijers. Maar constance van waldgrave scheen den nijd, dien zij wekte, niet te bespeuren en in eigene overpeinzingen verdiept

{==762==} {>>pagina-aanduiding<<}
te zijn. Innerlijke gemoedsaandoening verraadde zich in al hare bewegingen. Eene koortsachtige ongedurigheid belette haar op dezelfde plaats te blijven, en haar schoone boezem zwoegde van onrust.
Weldra verstrooide zich het adellijke hofgezelschap in de tuinen, die van veelkleurig lichtvuur schitterden. Met het betooverende eener uitgelezene muzijk vereenigden zich de liefelijke uitwasemingen der bloemen, die in den zoelen zomernacht de lucht met hare balsemgeuren vervulden. Vrolijke feestgroepen zwierven hier en ginds tusschen het geboomte, en verschenen of verdwenen, naar gelange van het grillig spel van licht en schaduw. Heimelijk ontslopen een jong heer en eene jonge dame, ieder van zijnen kant, het gewoel, en bereikten, langs twee verschillende wegen, den ingang eener sombere en naauwe laan, die naar het afgelegenste gedeelte der tuinen voerde. Zij werden door niemand bemerkt; alleenlijk, op het oogenblik toen de jonge dame met steelschen tred langs een donker boschje ging, fluisterde haar eene stem in het oor: ‘Trouwelooze!’
Nog onthutst door deze ontmoeting, liet zij zich door dengeen, dien zij was komen zoeken, tot naar een kapelletje medeslepen, dat half in het loof verborgen lag. De deur stond open, en de maan alleen verlichtte met haren bleeken schijn de gedaante van eenen priester, die in sneeuwwit ambtsgewaad hen stond te wachten. Een man en eene bejaarde vrouw lagen ter wederzijde van het altaar geknield. Niemand sprak een woord. De jonge dame plaatste zich ter linkerzijde van den heer, die zijne regterhand onder den mantel verborgen hield. In haast werd de trouwplegtigheid verrigt, en zoodra zij voorbij was, verstrooiden priester, getuigen en de beide echtgenooten zich in de tuinen, en mengden zich, elk afzonderlijk, in den drom der wandelaars. De ongeruste waakzaamheid, welke hovelingen, over alwat hen omringt, gewoon zijn te oefenen, was verschalkt; die steeds rondloerende oogen waren geblinddoekt geworden; en echter waren zij, die zich dus, in het geheim, voor het oog van God vereenigd hadden, geene anderen, dan Hertog albert en constance van waldgrave.
Constance, uit een der edelste geslachten van Duitschland gesproten, was eene weeze, welke de Hertoginne-moeder tot zich genomen en in het paleis had doen opvoeden. Hare schoonheid en hare bewonderenswaardige vatbaarheid

{==763==} {>>pagina-aanduiding<<}
tot het aanleeren van alles, waarin men haar onderwees, vermeerderden nog de belangneming, welke haar ongeluk reeds in het hart harer weldoenster verwekt had. De oude Hertogin was reeds bedacht, haar eenen echtgenoot te schenken in den persoon van een' ander' harer aangenomene kinderen, emilius van mansfeld geheeten. Geboorte, begaafdheden, aangeborene bevalligheid, al de hoedanigheden van geest en verstand, waren bij beiden gelijk; maar hart en geaardheid vertoonden een merkbaar onderscheid, ja zelfs iets tegenstrijdigs. Emilius, wien eene innerlijke stem ongetwijfeld het ontwerp der Hertogin geopenbaard had, beminde constance opregtelijk. Levendiger van geest, en minder romanesk dan hij, verduurde zij met ongeduld den ondergeschikten staat, waartoe het lot haar veroordeeld had. Hare behaagzucht, gretig naar aller lof en hulde, waardeerde slechts die, welke haar niet gebragt werd. Invloed, eerbewijzingen, een voor hare voeten gebogen hofstoet, de genietingen van hoogmoed en staatzucht waren behoeften voor haar hart. In deze stelde zij haar geluk, en niet in de liefde van eenen jongeling, die wel misschien steeds bescherming vinden, maar nooit bescherming oefenen zou. Evenwel hij was schoon, hij was beminnelijk. Uit ijdelheid en uit zelfbelang wees constance hem niet af, heimelijk besloten hebbende zijne liefde naderhand te verwerpen, maar inmiddels even vast voornemens, niet te dulden, dat eene mededingster hem haar ontroofde.
Terwijl de zaken zich in dezen toestand bevonden, kwam de tijding, dat de jonge Hertog albert, die, in afwachting van het tijdstip zijner meerderjarigheid, sedert verscheidene jaren Europa doorreisde, op het punt was naar zijn Hof terug te keeren. Overal geraakte bij die maar de staatzucht in beweging; duizende kuiperijen woelden onder de hovelingen. Elk man wilde het vertrouwen van den aanstaanden heerscher bemagtigen, elke vrouw zijn hart in beweging brengen. Midden onder den drom, die zich rondom hem verdrong, onderscheidde zijn oog constance van waldgrave. Ofschoon hij eens haar speelmakker geweest was, had hij haar in den eersten opslag niet herkend, zulk eenen wonderbaren invloed hadden de jaren op de ontwikkeling harer schoonheid geoefend. Van dat oogenblik af streefde hij naar elke gelegenheid om haar bijzijn te genieten. Het ongedwongene en te gelijk levendige harer gesprekken hield

{==764==} {>>pagina-aanduiding<<}
hem opgetogen. Met innig genoegen riep hij duizende kleine herinneringen op, die hun uit vroegere jaren gemeen waren. Dit was eene soort van band, welken hij tusschen haar en hem weder zamenknoopte; en deze kortswijl verborg reeds, onder derzelver schijnbare onbeduidendheid, wenschen, ontwerpen, zinspelingen, aan welken zijne blikken eene welsprekende uitlegging gaven en die ook maar al te wel begrepen werden.
Deze zoo in het oog loopende oplettendheden waren de aandacht der hovelingen niet ontsnapt; maar zelfs al hadden zij die ook onder een' veel digteren sluijer verborgen, zoo zou de blik eens minnaars dien sluijer doorzien hebben. Sedert eenigen tijd rigtte emilius het woord niet meer tot constance, en zij van haren kant vermijdde zijne blikken; geene andere opheldering had tusschen hen plaats gehad, en welke opheldering was er ook noodig? Had emilius niet de geheime vreugde verrast van haar, welke de Hertog met zijne oplettendheden overhoopte? had hij op haar voorhoofd niet den trots der zegepraal gelezen? was zij voor hem niet verloren?..... Hij legde zijn eigen hart stilzwijgen op, besloot zijne liefde en zijnen toorn in zijnen boezem, en verbeidde, als zwijgend getuige, den loop der gebeurtenissen. Men zou gezegd hebben, dat het dof gemompel, hetwelk het Hof ontrustte, ter oore der Hertogin gekomen was. Ofschoon zij constance van waldgrave nog altijd met dezelfde liefderijke goedheid ontving, beschouwde zij haar niet zelden met een oog van onderzoek en twijfel. Met eene soort van opzet vertelde zij Hertog albert bij herhaling, hoe zij emilius van mansfeld tot echtgenoot voor het adellijke weeskind bestemd had, hoe de jonge lieden elkander beminden, en hoe het tijdstip hunner vereeniging op hand was. De Hertog antwoordde met een' gedwongen glimlach en zweeg.
Zij achtte verder te moeten gaan. ‘Daar wij over het stuk van huwelijk handelen,’ zeide zij eens tot hem, ‘zoo laat mij eens met u van het uwe spreken. De aanvraag, welke wij bij den Prins van..... gedaan hebben, is allergunstigst opgenomen geworden. Hij staat u de hand zijner dochter toe. Gij hebt het, bij lieden van onzen stand zoo zeldzame, voorregt genoten, haar, welke voor u bestemd is, persoonlijk te leeren kennen, en zelf te kunnen oordeelen over iets, waarin uw huiselijk geluk zoo zeer betrokken

{==765==} {>>pagina-aanduiding<<}
is. De brieven, welke gij mij geschreven hebt, waren vol van lof over Prinses leòpoldine. Gij vondt haar beminnelijk.’
‘Zeer beminnelijk,’ antwoordde Hertog albert met bedaardheid.
‘Eene vereeniging van volmaaktheden.’
‘Ja, zoo komt het mij voor.’
‘En van eene uitstekende schoonheid.’
‘Leelijk is zij niet.’
‘De verbindtenis is voor u dus allerwenschelijkst,’ vervolgde de Hertogin. ‘Hoe eer deze zaak aan den Raad onderworpen wordt, des te beter. Ik onderstel, dat gij, als een verklaard minnaar, met mij van die meening zijt?’
‘Ongetwijfeld,’ hernam hij, met blijkbare koelheid.
Een uur daarna zou degeen, die hem in een klein, afgelegen tuinpaveljoen aan de voeten van constance gezien had, welke haar aangezigt in hare handen verborg, in hem een geheel ander man gevonden hebben. Met welke vurige welsprekendheid pleitte hij niet voor zijnen wensch! Was het dan eene misdaad, vroeg hij, den scheidsmuur, dien alleen maatschappelijke overeenkomst tusschen hen geplaatst had, omver te stooten? Kon al constance voor de wet zijne openbaar erkende vrouw niet wezen, wat belette, dat zij het wierd voor God? De bnrgerlijke bekrachtiging, zeker, zou aan hun huwelijk ontbreken; maar zij zouden die hebben van de Godsdienst. De eerste toch was eene formaliteit, alleen ten behoeve van baatzucht en trotschheid uitgedacht; de andere was Gods stem, die deze nietige onderscheidingen niet kende, maar de vereeniging van harten wilde, die elkander beminden. En daarenboven, erkenden niet de menschen zelven, voor lieden van zijnen rang, de noodwendigheid dier Morganatische huwelijken, welke het geluk van den Vorst verzekerden, zonder iets aan de achting zijner levensgezellin te ontnemen? Was dit niet een gevestigd oud gebruik in Duitschland, door de luisterrijkste voorbeelden gewettigd?
Constance leende aan die taal het oor; dat is te zeggen, zij was reeds half overreed, De gedachte aan emilius, die haar van ontrouw, aan de Hertogin, die haar van ondankbaarheid beschuldigen zou, rees een oogenblik op in haren geest; maar andere, schitterender beelden verblindden haar gezigt. Door 's Vorsten vrije keus de flon-
{==766==} {>>pagina-aanduiding<<}
kerster van het Hertogdom te worden, invloed te oefenen op de bestemmingen van geheel een volk..... welk een gloriedroom! en die droom kon zich verwezenlijken, zoo zij slechts wilde!..... En dan ook nog, hij, die zoo teeder, zoo vurig smeekte, was jong en schoon; het was een gekroonde minnaar. Constance zou de kracht gehad hebben om wederstand te bieden aan de liefde; maar aan de staatzucht!....
Men besloot, dat het huwelijk tot op het overlijden der Hertogin geheim zou blijven. Hertog albert verzekerde zich van den geestelijke en van den arts, die hem op zijne reizen verzeld hadden. Laatstgemelde, benevens constance's oude minne, die haar thans als kamenier diende, werden tot getuigen gekozen; en zoo al oogen, met meer dan gewone scherpzigtigheid begaafd, of door bijzonder belang gedreven, een deel der waarheid doorzagen, bleef dezelve voor het algemeen met een' digten sluijer bedekt.
Eenige dagen daarna was de oude Hertogin in eenen armstoel gezeten. Constance en emilius stonden voor haar, en waagden het niet, elkander aan te zien, noch de blikken der Vorstin te verduren. Zij durfden het hoofd niet opheffen, en beantwoordden hare vragen al stamelende. ‘Wat is er dan tusschen ulieden gebeurd, kinderen?’ sprak de Hertogin. ‘Gij, constance, weigert den man, dien ik voor u bestemde, en wenscht uw leven aan de dienst eener oude vrouw, als ik ben, te wijden? En gij, emilius, zijt niet zeker haar te behagen, zoudt niet verdragen kunnen, haar alleen aan mijne bescherming verschuldigd te zijn. Waarlijk dit zijn grillen, die ik niet begrijp.’
‘Mijne geëerbiedigde beschermster,’ hernam emilius, ‘wil mij gunstiglijk verschoonen, maar ik geloof de geheime wenschen der Freule van waldgrave te bevorderen, en te doen, wat ik aan mijzelven verschuldigd ben, wanneer ik haar hier, in uwe tegenwoordigheid, het woord teruggeef, hetgeen zij mij vroeger verpand had, en dat ik thans weiger te behouden.’ En naar mate hij sprak, werd zijne stem gedurig vaster, en het gevoel van gekwetste fierheid kleurde hem de wangen.
‘Ik neem het terug en dank u,’ antwoordde constance half binnensmonds en zonder de oogen op te slaan.
De verbaasde Hertogin gaf met een teeken harer hand

{==767==} {>>pagina-aanduiding<<}
den jongen man zijn afscheid en hield hare gunstelinge bij zich.
‘Kind,’ zeide zij tot haar, ‘is dit een liefdeskrakeel? Hebt gij door uwe coquetterie den armen emilius eindelijk in ernst boos gemaakt? Bemint gij hem niet meer?’
Hier schudde constan ce zachtjes met het hoofd.
‘Zijt gij wel zeker, dat gij hem niet meer bemint?’ Constance knikte. ‘Maar dan bemint gij een' ander..... Pas op, mijn kind,’ voegde zij met een' waarschuwenden blik er bij; ‘de keus, welke ik voor u gedaan had, was eene gepaste. Hoed u er eene te doen, die het misschien niet zou zijn..... Doch kom, schrei niet! Ik heb u niet willen bedroeven. Luister, ik zal u eens eene blijde tijding zeggen; gij kunt de eerste zijn, die haar aan het Hof vertelt, want het behoeft geen geheim meer te blijven. De onderhandelingen, welke wij tot het uithuwelijken van mijnen zoon geopend hadden, zijn geslaagd.... Gij dacht niet, dat er zoo iets op het tapijt was. Alles is in orde. Binnen weinige dagen trouwt de Hertog met Prinses leopoldine van.....’
Zoo niet constance van de natuur eene groote mate van zelfbeheersching ontvangen had, zou hare ontzetting haar hebben moeten verraden. Ofschoon deze verschrikkelijke mededeeling haar eenen verplettenden slag toebragt, behield zij de kracht om eene onverschillige houding aan te nemen, en de zielepijn, die haar verscheurde, onder een gedwongen glimlach te verbergen. Maar toen zij in haar eigen vertrek terug was, toen zij er zich alleen bevond, toen barstte hare smart toomeloos los, toen stortte het opgekropte gevoel zich uit in tranen, snikken, gekerm en verwenschingen. Had hij haar dan zoo kunnen bedriegen! Hoe listiglijk was haar dit huwelijksontwerp verborgen gehouden! Was het wel mogelijk? Zou eene andere het hart beheerschen, dat zij veroverd had, het Hertogdom, dat zij reeds haar eigen rekende! Eene andere zou trotschelijk den titel en den rang van wettige gemalin komen voeren; terwijl zij, in laagheid en schande, hare vroegere regten zou moeten ontveinzen!.....
Bij dit beeld, dat voor haren geest oprees, kon constance hare wanhoop niet langer betoomen. Spijt en schaamte dreigden haar te verstikken. Allengskens echter herkreeg zij haar vermogen over zichzelve; zij overzag met meer koelbloedigheid haren toestand. Zij begon de kansen

{==768==} {>>pagina-aanduiding<<}
en de hulpmiddelen te berekenen, die haar nog overbleven, en verdiepte zich daarbij in ernstig gepeins. Eindelijk hief zij het hoofd weder op, beijverde zich de sporen harer tranen te doen verdwijnen, en ging zich bezig houden met het gewigtig werk van haar toilet.
‘Ja,’ dacht zij, ‘het was dwaas van mij, dat ik het niet vooruitzag; immers moest het vroeger of later gebeuren. Wel nu, beter is het, dat dit huwelijk nu kome, dan later; naderhand ware ik minder zeker geweest van mijnen invloed.’
Terwijl zij zich aan deze overdenkingen toegaf, viel haar oog op den spiegel, die haar bevallig beeld terngkaatste, en het bewustzijn harer schoonheid herriep den glimlach op haar gelaat. Zij vertrouwde hare uitzigten aan hare oude voedster, en, na haar het plan van gedrag te hebben voorgeschreven, hetwelk zij houden moest, om haar daarin behulpzaam te zijn, begaf zij zich naar de vertrekken der Hertogin.
Zoodra zij verscheen, keerden aller oogen zich op haar. Met boosaardige nieuwsgierigheid sloeg men hare houding, haren gang, de uitdrukking harer gelaatstrekken gade; maar hare bedaardheid, de volkomene ongedwongenheid van alles, wat zij deed, de opgeruimdheid harer blikken, bragten de gissingen harer vijanden van het spoor. De Hertogin zelve werd geruster, toen zij haar zag, en verbande de vermoedens, waarvan zij zich niet geheel had kunnen onthouden. Het aangekondigde huwelijk was het onderwerp der gesprekken. Constance nam er vrolijk deel aan, en wenschte hare beschermster in de vurigste uitdrukkingen daarmede geluk. Den geheelen dag door hield zij hare rol standvastig vol; geen enkel oogenblik bezweek zij er in, en daar Hertog albert dien avond niet verscheen, bleef ten minste de moeijelijke beproeving zijner tegenwoordigheid aan zijne vrouw bespaard.
De volgende nacht was tot eene hunner geheime zamenkomsten bestemd. Sedert hun huwelijk hadden zij niet dan na lange tusschenpoozen bijeen kunnen komen. Een in het voorbijgaan gewisselde lonk, een lachje, een toegefluisterd woord, eene steelswijze omarming, ziedaar alles, wat de voorzigtigheid aan hunne liefde veroorloofde. Dit geheim, die hinderpalen, die zeldzame en korte ontmoetingen zetteden aan hunne genoegens eene prikkelende bekoring bij.

{==769==} {>>pagina-aanduiding<<}
Verre van in de voldoening te verflaauwen en te bezwijken, groeide de hartstogt van den jongen Hertog nog met elken dag. Hij was naijverig op de bewondering, welke ieder aan constance toebragt, naijverig op de oplettendheden, welke ieder voor haar had; en de eoquette, bewust van haar vermogen, oefende het met eene schrandere bedachtzaamheid.
Sedert lang was zij in hare vertrekken terug. Geheel het paleis lag in stilte en rust. Op eene sopha gezeten, terwijl hare ontsnoerde lokken over hare fraaije schouders golfden, wachtte zij, in een bevallig en met kunst berekend neglige, de komst van haren echtgenoot.
Eindelijk verscheen hij. Met hoeveel ontroering naderde hij haar! Hoe schroomvallig onderzocht zijn blik haar gelaat! Hoe poogde hij hare verwijtingen te voorkomen! Constance's blikken ontweken de zijne niet; zij onttrok hem hare handen niet, welke hij met kussen overdekte. Evenwel was zij bleek en lijdend; nog hingen tranen aan hare oogleden; maar, verre van hem te beschuldigen, scheen zij alle persoonlijke bedenkingen ter zijde te zetten, en de noodwendigheid van dit huwelijk te erkennen. Moest zij zich niet nog al te gelukkig achten, zeide zij, daar hij haar zwoer, steeds dezelfde voor haar te zullen blijven, haar zijn vertrouwen, zijne liefde niet te zullen onttrekken? Wat was er voor haar geluk meer noodig?
Toen de Hertog haar verliet, gevoelde hij, dat zij hem dierbaarder was dan ooit. Die zwijgende smart, die vertrouwende liefde, die verlooehening van haarzelve staken zoo aangenaam af bij de drift, de hartstogtelijke klagten, welke hij verwacht had!
Eindelijk kwam het tijdstip, waarop leopoldine hare intrede in Hertog albert's Staten zou doen. Het was een schoone lentedag. In de verte zag men eenige draagzetels naderen, door eenen drom ruiters en edellieden begeleid. Constance van waldgrave was onder de jonge dames benoemd geworden, welke den stoet der Prinses moesten uitmaken. Vruchteloos zou zij zich aan deze onderscheiding hebben willen onttrekken; maar daarenboven vormde het een gedeelte van haar plan. Hertog albert reed ter stad uit, gevolgd door de heeren van zijn Hof en door eene menigte als Amazonen gekleede dames. Hij was bedaard en ernstig en sprak niet. Alleenlijk, toen gedurende den togt constance's paard eenen zijsprong deed, slaakte hij een'

{==770==} {>>pagina-aanduiding<<}
kreet van schrik. Deze kreet en de blik, welke dien verzelde, waren niet verloren. Zij, die er het voorwerp van was, gevoelde zich door eenen nieuwen moed bezield. Zelfs in dit oogenblik, dacht zij, vergeet hij mij niet!
Evenwel hoe klopte haar hart, toen nu de beide drommen elkander ontmoeteden! De Hertog sprong van het paard en trad de Prinses te gemoet, die van haren kant uit haren draagzetel gestegen was. Hij boog voor haar de knie, en, de hand, welke zij hem toereikte, aan zijne lippen drukkende, verzekerde hij haar, dat zij welkom was in zijn Hertogdom. De Prinses stamelde eenige woorden. Hare aandoeningen, hare verlegenheid maakten haar tot een voorwerp van belangstelling bij de onverschilligsten onder de aanwezigen, ja bij Hertog albert zelven. Eindelijk werd ook constance, dwars door de menigte, die hen scheidde, leopoldine gewaar; zij zag een meisje van haren eigen' ouderdom, van eene sierlijke leest, met roozenroode lippen, een' overvloed van blonde lokken, en groote oogen, vol van eene engelachtige zachtmoedigheid. Bij deze aanvalligheden voegde zich nog een edel voorkomen, een levendig en geestig gelaat, iets bevalligs, dat over geheel hare persoon verspreid was. Zoo verheven door haren rang! zoo innemend door hare schoonheid! Had constance van waldgrave hare medevrijster gehaat, vóór dat zij haar gezien had; thans, nu zij haar gezien had, vreesde zij haar.
De Hertog stelde aan de jonge Prinses de dames van zijn Hof voor. Constance naderde het laatst, met bleeke wangen en neêrgeslagene oogen. Hare jeugd, hare schoonheid, hare schijnbare bescheidenheid bragten het gewone uitwerksel op den geest aller aanwezigen te weeg. De Hertog drukte onmerkbaar hare hand, die in de zijne sidderde.
‘Freule van waldgrave,’ zeide hij, ‘eene weeze van hooge afkomst, voor welke mijne moeder zorg gedragen heeft; ik beveel haar in uwer Hoogheid's bijzondere goedgunstigheid.’
Terwijl zij voor hare Vorstin de knie boog, gevoelde constance eene gemengde aandoening van schaamte en van wroeging. Zij verachtte zichzelve, ja ook schier haren vorstelijken minnaar.
‘Freule van waldgrave behoeft bij mij geene aanbeveling,’ hernam Prinses leopoldine, terwijl zij haar tot zich trok. ‘Het is genoeg haar te zien, om te wenschen, haar

{==771==} {>>pagina-aanduiding<<}
onder mijne vriendinnen te mogen rekenen. Ik hoop, dat zij mij dit genoegen niet weigeren zal,’ voegde zij met een innemend lachje er bij.
Constance hief de oogen op; zij ontmoette die van emilius van mansfeld, die haar met koele versmading beschouwde.
Deze eerste oogenblikken waren voor haar reeds vol van onrust en zielskwelling; maar nog smartelijker beproevingen verbeidden haar. Terwijl de stoet weder op weg ging, volgde zij met jaloersche oplettendheid al de bewegingen van Hertog albert; zij bespiedde de uitdrukking van zijn gelaat. Hij lachte de vreemde toe; hij sprak met vuur tegen haar. Ongetwijfeld moest hij haar schoon vinden, en bewondering leidde zoo ligt tot liefde!
De ongelukkige! zij moest het offer, dat zij bragt, voltooijen. In het wit gekleed, moest zij de huwelijksplegtigheid bijwonen, welke nog dien zelfden avond gevierd werd. Die zinnebeelden van reinheid en van onschuld, waarmede zij bekleed was, die blijken van belangstelling, welke hare Vorstin haar gaf, hoezeer voelde zij zich dezelve niet onwaardig! Bij het beschouwen van het grootsche en achtbare der plegtigheid, die onder haar oog voltrokken werd, kon zij zich niet onthouden, daarmede haar eigen huwelijk te vergelijken, steelswijs, in duisternis en eenzaamheid gesloten. Ditmaal was Hertog albert's regterhand niet onder zijnen mantel verborgen; voor het aangezigt van geheel een volk, onder het gejuich zijner onderdanen, reikte hij haar toe aan eene gezellin, die zijns waardig was.
Neen, het was niet die praal, welke het vorstelijke paar omgaf, het was niet de kuische vreugd, welke Prinses leopoldine uit de oogen straalde, niet de geheiligde regten, welke zij op de genegenheid van haren gemaal verkregen had, dit alles was het niet, wat constance haar, in dit oogenblik van vernedering en van berouw, benijdde. Zij benijdde de deugdzame zielerust harer medevrijster, die mengeling van zedigheid en van liefde, die, als 't ware eenen scheidsmuur van eerbied rondom haar optrekkende, haar tegen schamperen spotlach en verachtende blikken beveiligde.
Afgemat van vermoeidheid, verbrijzeld door al de ondergane schokken, week zij naar hare vertrekken, zoodra de etiquette haar zulks veroorloofde. Zij hoopte ook, dat Her-
{==772==} {>>pagina-aanduiding<<}
tog albert hare afwezigheid zou opmerken; want zij wilde hem niet aan het denkbeeld gewennen, dat zij haar lot al te standvastig verdroeg.
Weldra verlevendigde zich het Hof door bals, tooneelvertooningen en feesten van allerlei aard. Constance, wier gezondheid zeer aandoenlijk geworden was, verscheen slechts somwijlen op dezelve, en bij die gelegenheden regelde de fijnste tact hare gedragingen ten opzigte van den Hertog. Kiesche voegzaamheid van manieren, afgemetene gepastheid van taal: men zou gezegd hebben, dat zij nimmer een enkel oogenblik buiten haren stand getreden was. Ondertusschen waren hare verbleekte wangen, haar doffer geworden oog, haar kwijnende gang voor Hertog albert zoo vele stille verwijten en zwijgende gebeden. De uitwerking daarvan was berekend: de Hertog kon, te midden van zijn huiselijk geluk, noch zich noch ook haar vergeten.
Door eene zonderlinge noodlottigheid vatte de jeugdige Hertogin voor constance eene teedere genegenheid op. Zij wilde haar aan hare persoon verbinden, en vroeg haar van de Hertogin-weduwe, die haar volvaardig afstond, want met vreugd zag zij de nieuwe gunst, welke hare lievelinge verworven had. Die omstandigheid verdreef het laatste overschot van ongerustheid, dat zij nog mogt behouden hebben. Constance verplaatste dus hare woning naar de bijzondere vertrekken van Hertogin leopoldine, die haar eene kamer deed aanwijzen, niet ver van hare eigene, aan het uiterste eind van een' der vleugels van het paleis gelegen.
Ten gevolge dezer schikking had nu constance veel menigvuldiger gelegenheid den Hertog te zien; zij was er slechts des te behoedzamer om. Sedert verscheidene maanden vermijdde zij zorgvuldig met hem alleen te zijn. Die terughouding verdubbelde, toen de zwangerschap van Hertogin leopoldine officieel werd aangekondigd.
Op zekeren ochtend zat de Hertog in zijn kabinet, toen er aan de deur getikt werd. De arts, van wien wij hierboven gewag gemaakt hebben, trad met geheimzinnige houding binnen.
‘Ik kom uwe Hoogheid een geheim van aanbelang mededeelen. In den afgeloopen nacht heeft constance van waldgrave eenen zoon ter wereld gebragt.’
Van verbazing buiten zichzelven, sprong de Hertog in zijnen zetel op.

{==773==} {>>pagina-aanduiding<<}

‘Eenen zoon! Ik wist niet eens, dat zij zwanger was.’
Het berigt echter was volkomen waar. Constance had hare zwangerschap tot op het laatste oogenblik weten te verbergen. Hare oude voedster was hare eenige vertrouwde, en de arts, door deze geroepen en heimelijk binnengelaten, had de verlossing gelukkiglijk volbragt. Diezelfde arts had de beide Hertoginnen verwittigd, dat constance ernstig ongesteld was en volstrektelijk rust behoefde. Tot hiertoe waren de genomene voorzorgen naar wensch geslaagd; maar zoodra mogelijk moest het kind, moest zelfs de moeder verwijderd worden. De Hertog wist niet, welk besluit hij nemen zou. Onrust, vadervreugd vervulden zijn hart. Hij overstelpte den dokter met vragen; hij wilde constance, hij wilde zijnen zoon zien. Eindelijk werd hij een weinig bedaarder. Men beraamde een plan. Des anderen daags zou het ten uitvoer gelegd worden. Maar nog dienzelfden avond wierp eene onverwachte gebeurtenis al de gemaakte schikkingen overhoop.

(Het vervolg en slot hierna.)

Nieuwe bijdragen tot de natuurlijke geschiedenis van den olifant. Naar Forbes.

Onlangs is in het licht verschenen: Eleven years in Ceylon, comprising Sketches of the Fieldsports and Natural History of that Colony, and an Account of its History and Antiquities, by Major forbes, 78. Highlanders. 2 Vol. London, 1840. Dit werk bevat menigerlei bijdragen tot de oude en nieuwere geschiedenis van dat schoone eiland, als ook belangwekkende beschrijvingen van het dieren- en plantenrijk aldaar. Inzonderheid houdt Majoor forbes zich bezig met den op Ceylon in zulk eenen overvloed voorkomenden olifant. De natuurlijke geschiedenis van dit dier is in vele punten nog zeer duister, niettegenstaande er zoo veel reeds over geschreven is, of veeleer juist uit dien hoofde; want de Engelschen, door welke alleen bijna al de berigten omtrent den olifant tot ons gekomen zijn, schijnen er bijzonder op gesteld te zijn, de buitensporigste sprookjes over dit dier in omloop te brengen. Men denke slechts aan de nog kort geleden in zoo vele dagbladen herhaalde geschiede-
{==774==} {>>pagina-aanduiding<<}
nis van dien olifant, die door een dozijn kanonkogels en meer nog getroffen werd, alvorens hij viel. Forbes had, als opzigter bij eene olifantenvangst op Ceylon, de beste gelegenheid, om het dier gade te slaan; en hetgeen hij er van zegt, draagt den stempel der waarheid en eener goede waarnemingsgaaf. Het volgende, uit de in het boek verspreide bijzonderheden bijeengetrokken, moge dienen, om de denkbeelden nopens den olifant in menig opzigt te verbeteren. Later zullen wij misschien ook iets over den krododil en eenige andere dieren laten volgen.
Forbes plaatst den olifant, in hetgeen deszelfs verstandelijke vermogens betreft, veel lager, dan de meeste waarnemers en reisbeschrijvers tot nog toe gedaan hebben. Volgens hem, is de schranderheid van het dier veel te hoog opgegeven geworden. Hij beweert onder anderen, dat eene geit, wanneer zij boombladeren verre boven haar hoofd bereiken wil, meer scherpzinnigheid toont, en daarbij, naar evenredigheid, veel moeijelijker ligchaamstanden aanneemt, dan immer een olifant gedaan heeft. - Hij zegt: ‘Volgens de aangenomene begrippen, hield ik het aanvankelijk voor grootmoedigheid, wanneer zij het leven van menschen spaarden; weldra echter overtuigde ik mij, dat het niets is dan domheid, en dat zij hunne geweldige kracht noch kennen, noch weten te gebruiken. Ik heb hunne stoute, maar lompe pogingen, om menschen, die gansch en al in hunne magt waren, van het leven te berooven, meer zien mislukken dan slagen.’ - Desniettemin worden op Ceylon zeer veel menschen door olifanten om hals gebragt, te weten door eenzaam rondzwervende, volgens het gemeene gevoelen uit hunne kudden verstootene dieren. Zoodanige olifanten gaan dikwijls opzettelijk, in koelen bloede en ongetergd, als op het doodslaan uit, en verraden daarbij ten minste eene groote mate van boosaardigheid. Zoo maakte eens een hora alia, dus noemen de inboorlingen den alleen zwervenden olifant, een groot bosch, door hetwelk de rijweg loopt, onveilig. De reizigers durfden weldra niet anders dan troepsgewijs en met schietgeweer gewapend door het bosch trekken. Deze karavanen ontweek het dier steeds zorgvuldig; maar op zekeren dag doodde het eenen jongen Malabaar met eene boosheid, die eer voor den aard des tijgers zouden schijnen te passen. De knaap ging alleen, te voet, achter het paard van eenen reizenden Engelschman en een eind wegs

{==775==} {>>pagina-aanduiding<<}
vóór deszelfs pakdragers. Plotseling breekt de olifant door het kreupelhout, pakt hem, werpt hem neder, trapt hem onder de voeten, en wijkt in het bosch terug. De olifant had den Engelschman en deszelfs onmiddelbaar gevolg voorbijgelaten, en zich, niettegenstaande er geen onrustiger schepsel bestaat, doodstil gehouden, tot dat zich een gemakkelijk te vernielen wezen voor hem vertoonde. Daarbij komt nog, dat de olifant zeer schuw voor paarden en zeer moeijelijk aan dezelve te gewennen is.
Tegen de veelgeroemde schranderheid van het dier getuigt ook de omstandigheid, dat, wanneer half getemde olifanten naar de wildernis ontsnappen, zij, verre van door hun ongeluk voorzigtiger geworden te zijn, integendeel zeer gemakkelijk op nieuw gevangen worden. Voorts klonteren zij gaarne aan steile hellingen rond, maar vermijden daarbij de gladde rotsen niet, waarop een zoo zwaarwigtig dier noodwendig een' onzekeren tred heeft; vandaar komt het, dat ook niet zelden olifanten in afgronden storten en op deze wijs hunnen dood vinden.
Ondertusschen, al is dan de olifant niet zoo bijzonder schrander, blijft het echter waar, dat hij, over het algemeen genomen, uiterst leerzaam is. Slechts weinigen onder hen zijn zoo stug, dat men hen tot niets gebruiken kan; overigens zijn zij onderling in temperament, gelijk ook in uiterlijk voorkomen, zeer onderscheiden. Hun reuk is uiterst scherp; zij hooren even goed als andere dieren, maar hun gezigt is niet van het beste, vooral niet bij sterk licht, dat zij dan ook gaarne vermijden. Hun langgestrekte stap, of logge draf, is niet sneller, dan een vlug man kan loopen, en op het open veld kan de jager het hem vervolgende dier gemakkelijk door de vlugt ontkomen; daarentegen breekt het bijna even snel door kreupelhout, hetgeen voor den mensch ondoordringbaar zou zijn.
De Ceylonsche olifanten zijn. grootendeels om kop en ooren vleeschkleurig, met bruine vlekjes, van de grootte eener erwt, en velen hunner zijn bijna over het geheele ligchaam dus gespikkeld. Witte olifanten, die toch in Siam niet zeldzaam zijn, schijnen op Ceylon in het geheel niet voor te komen. Ook olifanten met groote slagtanden worden er weinig gevonden; van de vijftig is er hoogstgenomen een enkele daarmede voorzien, en deze is dan steeds een mannetje. De overige mannetjes, en al de wijfjes,

{==776==} {>>pagina-aanduiding<<}
hebben slechts korte tandpunten, die steeds naar beneden gerigt zijn, en nooit verder dan zes of acht duim buiten den mond uitsteken. De eigenlijke slagtanden daarentegen keeren zich, van het midden af gerekend, bestendig naar buiten, enkele malen bijna regtuit, en zijn bij volwassene olifanten tusschen de twee en zeven voet lang; vele zijn sterk gedraaid, andere strekken zich ver uit; somwijlen zijn zij naar buiten gekeerd, soms ook kruisen zij zich voor de tromp of slurf. In gewigt zijn zij even verschillend als in gedaante, en hetzelve rigt zich in geenen deele naar de lengte; er zijn er, die meer dan 150 pond wegen. De physiologische reden, waarom zich slechts bij zoo weinige olifanten de slagtanden sterk ontwikkelen, is niet bekend. - ‘De opgaven, volgens welke de olifant soms eene hoogte van zestien voet bereikt,’ zegt de Heer forbes, ‘zijn mij zeer verdacht: ik heb er slechts een' eenigen gezien, die meer dan tien voet hoog was, en dit was een tamme olifant; want men merkt op, dat de tammen doorgaans grooter worden dan de wilden. Onder verscheidene honderden, die voor mijne oogen in het vangstaketsel (kraal) gedreven werden, waren slechts drie meer dan negen voet hoog; en nogtans beweert finlayson, in de beschrijving zijner zending naar Siam, dat de olifanten, welke hij op Ceylon gezien heeft, grooter zijn dan die op het schiereiland aan gene zijde van den Ganges. In malte-brun's Aardrijksbeschrijving wordt de grootte der Ceylonsche olifanten door elkander op tien tot elf voet bepaald; volgens mijne ondervinding behoort men die maat een' vollen voet minder te stellen.’
Verbazend is de menigte olifanten, die vroeger op Ceylon gevangen en gedood werden. De Hollandsche en de Engelsche heeren hielden groote jagten tot hun vermaak, die eene bittere plaag waren voor de arme, tot die jagtdienst gedwongene inboorlingen. Zoo waren eens tweeduizend man een vierendeel jaars op de been, om driehonderd olifanten in eene kraal te drijven. Ondertusschen was ook het overgroot getal dier in het wild levende dieren de voorname reden, waarom de bebouwing van den grond op Ceylon zoo slechte voortgangen maakte; en zelfs nu nog is de arme landbouwer ten aanzien der olifanten er veel erger aan toe, dan immer de Duitsche boer geweest is, wanneer hij des nachts het wild van zijnen akker verjagen moest. Forbes beschrijft een nachttooneel van deze soort, waarbij de in-
{==777==} {>>pagina-aanduiding<<}
boorling zijn veld tegen den reus met het twee voet breede spoor verdedigt. ‘Wij bereikten,’ zegt hij, ‘met zonsondergang een nachtverblijf, rondom hetwelk, heinde en ver, de heerlijkste rijstvelden uitgebreid lagen. Zoodra het donker werd, glinsterde het geboomte rings om her van millioenen lichtgevende insekten. Te gelijker tijd vlamden rondom de wachthuizen eene ongewoon groote menigte van vuren; een teeken, dat men den aanval van olifanten wachtende was. En weldra bleek het ook, dat deze toebereidselen niet zonder reden gemaakt waren; den geheelen nacht door deden twee kudden, bij herhaling, hardnekkige pogingen, om de ligte omtuining van het rijstveld door te breken. Zoodra nu olifanten zich aan de heg vertoonden, kwam alles in beweging: brandhouten zwaaijende, en onder luid, aanhoudend geschreeuw, snelden de wachters naar de bedreigde plaats. Hierop zweeg plotseling het gedruisch; een tijdlang heerschte diepe stilte, en alles luisterde, of de dieren de wijk namen, dan of er een nieuwe aanval te wachten stond. Had de vijand zich van de heg
verwijderd, zoo hoorde men thans, hoe de tragen en bloodaards, welke juist even ter plaatse kwamen, waar zij niet meer noodig waren, hem overluid nascholden; terwijl die, welke zich stout vooraan gewaagd hadden, niet minder luid hunne zegepraal verkondigden.’
De olifant volgt op zijne togten met groote volharding de gewone streek of zoogenaamden wissel. Zoo b.v. ligt een dorp, hetwelk in de laatste tijden, als militaire station en als de verblijfplaats van verscheidene beambten, vrij aanmerkelijk geworden is, en waarin een half dozijn wegen zich kruisen, juist in de streek van eene kudde olifanten. Door al de drukte niet afgeschrikt, trekken zij nog altijd het gansche vlek dwars door, tot grooten last der inwoners, en laten zich van deze gewoonte niet afbrengen, hoe velen de ijverige jagers er ook nederschieten. Ook deze omstandigheid kan wel voor de sterkte van hun instinkt, maar in geenen deele voor die van hun verstand spreken. - Eerst sedert 1831 wordt de uitroeijing der olifanten op Ceylon door de Engelsche regering naar een vast plan voortgezet. Derzelver getal is sedert ook spoedig verminderd, en in de eerste plaats is aan deze omstandigheid, gepaard met de afschaffing der heerendiensten, de welvaart toe te schrijven, die thans in verscheidene distrikten van het eiland heerscht.

{==778==} {>>pagina-aanduiding<<}

Tot nog toe was het een algemeen aangenomen gevoelen, dat de olifant geene groote afwisseling van temperatuur en geene lage warmtegraden verdragen kon. Hetgeen forbes hierover zegt, is van veel belang, vooral wanneer men het in betrekking beschouwt tot den met de Geologie zoo eigendommelijk verbonden olifant der oorwereld. De olifant stijgt op Ceylon tot hoog in het gebergte, wel tot 8000 voet boven het oppervlak der zee, en het onderscheid van temperatuur tusschen de vlakte van Beentenna en de spits vanden Pedro-talla-galla, op welke het dier nog gevonden wordt, bedraagt somwijlen 50 gr. van Fahrenheit. De olifanten, die in Siberië met huid en vleesch in het ijs gevonden zijn, dwingen, gelijk men weet, tot het besluit, dat in die noordelijke streken, waarin dus ontwijfelbaar de Mammouth eenmaal werkelijk geleefd heeft, een plotselijke ommekeer in de temperatuurbetrekkingen heeft plaats gehad. Het is uitgemaakt, dat het dier in het klimaat van Siberië, gelijk het thans is, niet geleefd zou kunnen hebben; maar, volgens de meening van forbes, behoeft men zich de temperatuur in de hooge breedten der aarde vóór dien ommekeer niet zoo hoog voor te stellen, als men gewoonlijk doet.

(Het vervolg en slot hierna.)

Dagelijksch gebed van eenen Joodschen arts, (maimonides) alvorens hij zijne zieken ging bezoeken.

Algoede! Gij hebt 's menschen ligchaam met hooge wijsheid gevormd. Tienduizendmaal tienduizend werktuigen hebt gij in hetzelve vereenigd, die onophoudelijk bezig zijn, om het schoone geheel, hetwelk zijn onsterfelijke deel omkleedt, te onderhouden en te voeden. Steeds arbeiden zij vol orde, overeenstemming en eendragt; maar, wanneer de gebrekkelijkheid der stof of het toomelooze der hartstogten deze eendragt stoort, zoo geraken die krachten in strijd, en het ligchaam keert weder tot het oorspronkelijke stof, waaruit het genomen is. Alvorens echter zendt Gij den mensch, als waarschuwende boden, de ziekten, welke hem het nakende gevaar verkondigen, en hem aandrijven, hetzelve af te wenden, terwijl het nog tijd is.
Uwe aarde, uwe stroomen, uwe bergen hebt Gij met

{==779==} {>>pagina-aanduiding<<}
heilbrengende stoffen bezwangerd, in staat om het lijden uwer schepselen te verzachten en menigmaal hunnen ondergang te voorkomen. En den mensch hebt Gij verstand verleend, om 's menschen ligchaam te ontleden, deszelfs werking in den staat van orde en wanorde na te gaan, om de heelstoffen uit derzelver bewaarplaatsen te voorschijn te brengen, derzelver krachten op te sporen, en dezelve, naar vereisch van elke kwaal, te bereiden en aan te wenden.
Ook mij heeft uwe eeuwige Voorzienigheid verkoren, om over het leven en de gezondheid uwer schepselen te waken. Ik ben thans weder op het punt, die taak te gaan vervullen. Sta mij bij, Algoede! in dit gewigtig werk, opdat het tot nut gedije; want zonder uwen bijstand toch gedijt den mensch zelfs het geringste niet.
Laat liefde tot de kunst en tot uwe schepselen mij bezielen. Gedoog niet, dat zucht naar winst, roem of aanzien zich onder mijne drijfveren mengen; want deze zijn der waarheid en der menschenliefde vijandig, en zij zouden mij kunnen doen dwalen in mijne groote roeping, uwen kinderen wel te doen.
Houd genadiglijk de krachten van mijn ligchaam en van mijne ziel in stand, dat zij, onverdroten, steeds dienstvaardig mogen zijn den rijke en den arme, den goede en den booze, den vriend en den vijand. Doe mij in den lijdende nimmer anders zien dan den mensch. Gij toch schept en onderhoudt ook den mensch, den rijke en den arme, den goede en den booze, den vriend en den vijand.
Houd mijn verstand gezond en onverkunsteld, opdat het begrijpen moge, wat er is, en met juistheid voorzien, wat er nog niet is. Laat het niet verzwakken, zoodat het, wat gezien worden kan, voorbijziet, en ook niet te hoog stijgen, zoodat het ziet, wat voorbijgezien moet worden; want fijn en naauwelijks merkbaar is hier de grenslijn in de groote kunst, om uwer schepselen leven en gezondheid te hoeden.
Laat mijn geest steeds zijns magtig mogen zijn, en aan het bed des lijders nimmer vreemde denkbeelden hem verstrooijen. Laat alwat ondervinding en gepeins in hem opgeteekend hebben hem tegenwoordig wezen, en niets hem in zijn stille werken storen; want groot en heilig is het stille werken, om uwer schepselen leven en gezondheid te behouden.

{==780==} {>>pagina-aanduiding<<}

Verleen mijnen zieken vertrouwen in mij en in mijne kunst, en volgzaamheid voor mijne voorschriften. Verban van hunne legerstede alle kwakzalvers, die kwaad maken hetgeen ik, met uwe hulp, o Algoede! goed gemaakt heb, als ook den zwerm van raadgevende bloedverwanten en zoogenaamde wijze vrouwen; want dit is een wreedaardig ontuig, hetwelk, meestal uit ijdelheid, de beste gevolgen der heilige kunst vernietigt en uwen schepelen den dood berokkent.
Wanneer wijzere artsen mij leering en raad verleenen willen, o laat dan mijn geest dankbaar en volgzaam zijn! want de omvang der kunst is onmetelijk, en niemand ziet, wat allen zien. Maar, wanneer onverstandigen mij berispen en bespotten, laat dan de kunstliefde mijnen geest als met een stalen harnas omgeven, opdat hij, roem, ouderdom en aanzien niet achtende, vastelijk bij het voor waar erkende volharde; want toegeven zou hier misdaad, zou de dood uwer schepselen zijn.
Verleen mijnen geest zachtmoedigheid en verdraagzaamheid jegens kwalijk geluimde of onvriendelijke zieken en jegens oudere kunstgenooten, die, trotsch op hun aanzien of jaren, mij verdringen, bedillen of te regt wijzen willen. Laat het goede, dat zij hebben, mij nuttig zijn, want zeker weten zij menig iets, hetwelk mij onbekend is; maar maak hunnen eigenwaan schadeloos voor mijne rust, en doe mij bedenken, dat zij oud zijn, en dat de ouderdom niet altijd heer is over dwaasheid en drift. En ook ik wensch immers hier beneden oud te worden voor uw aangezigt, o Algoede!
Schenk mij in alles genoegzaamheid, slechts niet in de kunst. Moge ik nimmer denken, daarin genoeg te hebben! Laat mij terugbeven voor de gedachte: thans weet en ken ik alles! Verleen mij krachten, tijd, lust en gelegenheid, om mijne kundigheden steeds te louteren en uit te breiden; want, al is de kunst onmetelijk groot, ook 's menschen verstand is voor onmetelijke uitbreiding vatbaar; steeds grijpt het verder om zich heen. In mijn weten van gisteren ontdekt het heden niet weinig dwalingen, en mijn weten van heden vindt het morgen met feilen opgevuld.
Algoede! Gij hebt mij uitverkoren, om over leven en dood uwer schepselen te waken. Thans ga ik die roeping volgen. Sta mij bij in mijn dagwerk, dat het tot nut gedijen moge; want zonder uwen bijstand toch gedijt den

{==781==} {>>pagina-aanduiding<<}
mensch zelfs het geringste niet. Laat mij de stralen verlichten, die van U veel heerlijker uitgaan, dan van de vingerspitsen van eenigen zegenenden cohen in dit aardsche dal. (*)

Geschenk bij het Guttenbergs-feest in 1840, aangeboden door Emile d'Estrêes.

Reeds in 1830 werd er in vele gezelschapskringen van gesproken, dat toch johan guttenberg wel een gedenkteeken verdiende. Toen zeide mij eens de voortreffelijke hendrik luden, te Jena: ‘Elken dag rigt ieder boekdrukkersgezel er een voor guttenberg op.’
Sedert dien tijd is er voor den uitvinder der drukkunst, gelijk men er hem noemt, te Ments een gedenkteeken gezet, en thans viert men het eeuwfeest der uitvinding zelve.
Ondertusschen schijnt er omtrent de weldadige uitwerkselen dier uitvinding nog iets vrij onzekers te bestaan. Hier en daar heeft men het verlof, om te mogen feestvieren, slechts door veel invloeds hebbende tusschenkomst kunnen verwerven. Er zijn landen, gelijk Hessen-Kassel, waar de requestranten tot antwoord bekomen hebben, dat er niet behoefde gejubeld te worden.
Doch naauwelijks wordt zulk een antwoord bekend; of daar komen de herbergiers, die de feestzalen dachten te verhuren, de stadspoëten en stadsmuzikanten, die een paar dichtrijmen aan elkander gelijmd en op muzijk gebragt hebben; allen verheffen hunne stemmen, en roepen: ‘O blindheid! o doofheid! o obscurantismus!’
Wat wij betreft, zoo weet ik nooit regt, of het scherts of ernst is, wanneer de menschen zeggen, dat licht en waarheid eerst door de boekdrukkunst het eigendom der wereld geworden zijn. Zoo iemand beweren wilde, dat de oude volken, welke wij kennen, nog geen licht en waarheid bezeten hadden, die zou een lasteraar tegen den geest zijn! Zoo iemand zeide: Door de boekdrukkunst is licht en waar-
{==782==} {>>pagina-aanduiding<<}
heid in de wereld ingevoerd, die zou ten minste de Christelijke leer weêrspreken, want deze verkondigt, dat door het Christendom licht en waarheid in de wereld gekomen is. Doch dit zij zoo het wil, in allen gevalle hebben de Ouden, op dezelfde wijze als wij, vrij en menschelijk het leven gesleten, zonder de boekdrukkunst geleerd te hebben. Het leven van den mensch op zichzelven, gelijk ook dat der gezamenlijke menschheid, heeft een' oneindigen inhoud; elken dag openen zich voor hetzelve nieuwe vergezigten, nieuwe renbanen; het bijwerk, de toegiften, de arabesken van het leven veranderen, verveelvoudigen en vermeerderen zich op eene verwonderlijk rijke en oneindig verscheidene wijs; - ondertusschen geloof ik niet, dat iemand zoo kleingeestig zijn zal, te beweren, dat, zonder al dit bijwerk van spoorwegen, gaslicht, Jacquard-machinen, ja zelfs van de gansche boekdrukkunst, een volk niet vrij en blij en rein menschelijk zijn leven slijten kan. De ware, eeuwige ideën van het leven, op welker waarheid het menschenleven als op eeuwige wetten berust, heeft het menschdom ontwikkeld, uitgebreid, verlevendigd en verjongd, zonder hulp der boekdrukkunst; - wij zouden zonder die ideën, zonder dat van waarheid en van regt, van zedelijke schoonheid en overeenstemming, van het goede met deszelfs altoosdurenden vooruitgang, in het geheel niet als menschen menschelijk leven kunnen; - aan de boekdrukkunst hebben wij die ideën niet te danken, even min als aan eenige andere kunst - zij liggen diep en eeuwig in onzen geest geworteld.
Vraagt gij mij, wat dan de boekdrukkunst, wel is waar niet alleen, maar toch ten deele, bewerkt heeft - ik zal het u zeggen.
Wij zijn thans veel minder mannen van daden, dan mannen van woorden; achter de boeken zijn wij te vinden, niet in het gewoel des levens. Die een boek geschreven heeft, dat is, die er een heeft laten drukken, houdt zich voor een groot man; heeft iemand een bundel gedichten in het licht gegeven, zoo denkt hij een dichter te zijn.
Waarom nemen wij geen meer besluiten, of wel soms de ongerijmdst mogelijke, in de volksvergaderingen? - Omdat ieder het promemorie, of de proclamatie, of de ‘roepstem aan mijn volk,’ op vloeipapier gedrukt, in het hoekje van den haard, met den bril op den neus, moet lezen.

{==783==} {>>pagina-aanduiding<<}

Waarom hebben wij geene volksredenaars? - Omdat allen, hoe goed zij ook, wat gedrukt is, lezen kunnen, zoo weinig verstaan te hooren, wat gesproken wordt.
Waarom hebben wij zulk een slecht geheugen? - Omdat ieder boerenjongen eene soort van bibliotheek - Bijbel, gezangboek en Katechismus - in zijnen boekenriem gesnoerd, met zich rondsleept.
Waarom kennen wij de klassische schrijvers onzer natie zoo weinig? - Omdat wij die in de prachtigste en ook in de goedkoopste uitgaven kompleet in onze bibliotheek hebben staan.
Wie deze hier in het midden gebragte waaroms en daaroms bedaardelijk overdenkt, die zal inzien, dat wij in onze blijdschap en feestgejubel matig behooren te zijn. Ik stem gaarne toe, dat door de boekdrukkunst het weten bevorderd en uitgebreid is. Maar tegen het weten staat, gelijk ieder erkent, het gelooven over. Laat ons maar voorzigtig zijn, dat niet door al het weten eindelijk het gelooven gansch en al uit de wereld verdrongen wordt! Wanneer er niet meer geloofd wordt - in Goddelijke zoo wel, als in de allermenschelijkste dingen - zoo stort het leven in en kan niet meer bestaan.
Maar zegt, vrienden, wat zou wel gebeuren, wanneer ik met mijne klaagrede voortging? De logementhouders, die de feestzalen verhuren, de traiteurs, die spijzen en dranken leveren, zouden vreezen, dat er van het gansche feest niets komen mogt, en ligt eene soort van revolutie gaan ontwerpen.
Viert er dan maar frisch op los, gij feestgezinde zielen! Niet waar, gevierd moet er worden?
Ondertusschen, aangenaam zou het mij en vele anderen zijn, wanneer men, als er dan toch gevierd worden moet, een dag of drie te voren, bij wijze van inleiding, nog een ander feest wilde vieren - het feest der uitvinding van de schrijfkunst. Wel is waar heeft men ongelukkiglijk geen' persoon, aan wiens naam die uitvinding geknoopt kan worden; kadmus uit Phenicië, die men zegt dat de letters aan de Grieken heeft overgebragt, is te ver van ons af; maar, even als er te Athene een altaar was ἀγνώστῳ θεῳ (den onbekenden God) zoo kon men immers ook voor den onbekenden uitvinder der schrijfkunst een feest vieren: want eigenlijk is het toch niet de persoon, tot wiens eer men het feest viert,

{==784==} {>>pagina-aanduiding<<}
maar het idee; op gelijke wijs als het denkbeeld der zotheid en dat der verkeerde wereld met elken vastenavond zijn feest heeft.
Ten einde nu ieder naar behooren dit boekdrukkersfeest moge vieren, opper ik hier nog de vraag: Is het boekdrukkersfeest een gildefeest, of wel een algemeen menschheids- of menschenfeest? Ongetwijfeld wordt het in de eerste plaats gevierd door de gildebroeders der drukkers; maar aan dezen sluiten zich de boekhandelaars, en aan hen weder de bibliothecarissen, misschien de blijdsten van allen, want bibliothecarissen zijn eene soort van dierenwachters; werden er geene boeken gedrukt, alsdan hadden zij even min boeken op te passen, als van amburgh wilde dieren zou oppassen, wanneer er geene gevangen werden. Aan de bibliothecarissen hecht zich dan geheel het ligchaam der geleerden, der respective letterkundigen; in het gevolg van deze laatsten verschijnt de lieve schooljeugd, die immers uit louter opgroeijende geleerden bestaat. Ik hoor, zelfs, de militairen zullen mede feesthouden; want de militairen willen binnen kort het feest der uitvinding van het buskruid zoo plegtig mogelijk vieren, en hopen alsdan vol vertrouwen, dat de boekbandelaars zich aan hen zullen sluiten, daar deze, gelijk men weet, het met degenen houden, die het buskruid uitgevonden hebben.
Naardemaal nu, ten gevolge van het boven gezegde, het boekdrukkersfeest in het geheel geen gildefeest, maar een algemeen menschheidsfeest is, zoo moet ook voor de feestelijke optogten en processiën geene gilde- maar eene menschheidsvaan uitgedragen worden. De zinnebeelden dezer vaan zouden misschien de volgende kunnen zijn: op de achterzijde het beeld van eenen mensch, gelijk hij uit de hand der natuur te voorschijn treedt, een mensch in den natuurstaat; op de voorzijde een mensch, aan welken, door middel der drukpers, het verlorene evenbeeld eener hoogere natuur weder ingedrukt wordt. Aan deze echte menschheidsvaan mag zich dan aansluiten alwie zich mensch voelt en een paar gezonde beenen zonder podagra heeft; de zieken kunnen in omnibussen den trein volgen; en den kinderen plakke men het beeld der vaan in de wieg; en wanneer, gedurende de drie feestdagen, de een den ander' ontmoet, zoo moet de een niet zeggen: ‘goeden morgen,’ en de ander: ‘geobli-
{==785==} {>>pagina-aanduiding<<}
geerd, insgelijks;’ maar de een zegge: ‘hier is licht!’ en de ander antwoorde: ‘hier is waarheid!’
Ja, ja, viert er maar lustig op los, gij krachtige feestzielen! De Matigheidsgenootschappen maken toch, misschien vroeger dan gij denkt, aan alle feestviering een einde. Wie toch kan feestvieren, zonder dat er iets geestrijks genoten wordt? Ik heb diners bijgewoond, waar geen enkel geestig woord, zelfs geene geestige dubbelzinnigheid te voorschijn gebragt werd, waar men slechts at en dronk, dronk en at; maar ik kan mij, bij alle virtuositeit der verbeeldingskracht, geen diner of souper voorstellen, waarop men niet gerstensap, of gebrande wateren, of punch, of wijn drinkt. Heden over honderd jaar zal niet alleen een net van spoorwegen over geheel Duitschland uitgespannen liggen, maar de Matigheidsgenootschappen zullen alles, wat kelen en dorst heeft, in hun ijzeren net gevangen houden. Dan kan men geen boekdrukkersfeest meer vieren.
Daarom er maar lustig op los gevierd; want gevierd moet er worden!

En hij zal uw gek zijn.

Op de bibliotheek te Wolfenbuttel wordt eene der grootste Bijbelverzamelingen in alle talen gevonden; bijzondere formaten en ook zeldzame merkwaardigheden hebben bij vele der exemplaren den grond tot opneming geleverd. Zoo is er een uit de zestiende eeuw, waarin de woorden I mozes, hoofdst. 3: Und er soll dein Herr seyn (in onze Nederduitsche Bijbelvertaling: Ende hij zal over u heerschappije hebben) veranderd zijn in de volgende: Und er soll dein Narr seyn. De onbezonnenheid, welke tot deze verandering aanleiding gaf, had treurige gevolgen voor degene, welke zich dezelve veroorloofd had. De vrouw namelijk van den drukker en uitgever dezes Bijbels was een jong, ligtzinnig en in de zetterskunst welervaren wijfje. Toen eens haar man haar bij het avondeten vrolijk en welgemoed het eerste, volkomen ten afdruk gereed gemaakte blad zijner uitgave vertoonde, viel haar oog op de hierboven aangehaalde plaats. Uit moedwilligen schertslust sluipt zij kort daarna op de drukkerij, ligt met de zetterselst de letters H en e uit den vorm, en verwisselt dezelve met N en a. De

{==786==} {>>pagina-aanduiding<<}
Bijbel wordt dus afgedrukt, en eenige honderd exemplaren zijn reeds verzonden, toen van vele kanten bij de overheid klagten tegen den armen boekdrukker, wegens Bijbelvervalsching en Godslastering, inkomen. De daadzaak zelve bewees zijne schuld, tot dat de getuigenis van eenen leerjongen hem redde. Deze had zijne slaapplaats in een afgeschoten hokje van den drukzolder, was op den bewusten avond reeds te bed, maar nog niet ingeslapen geweest, en verklaarde nu, dat hij de vrouw van zijnen baas nog laat met licht had zien binnenkomen en het een of ander aan den drukvorm verrigten. Men neemt haar gevangen en brengt haar tot bekentenis; geeseling en levenslange tuchthuisstraf waren haar loon. De Bijbels werden vernietigd, haar man een bedelaar, en zij zelve het offer van hare onbezonnenheid en van eene gestrenge justitie. Van al de afdrukken is er slechts één eenige over, dat in de genoemde boekerij.

Vorst Mentschikow.

Hij leefde te Beressow in ballingschap, en was buitengemeen vroom geworden, zoodat hij met eigene handen eene kerk hielp bouwen, waarin hij, tot boeting zijner zonden, het ambt van klokluider waarnam.
Hij werd in 1729 voor de deur van het kleine bedehuis begraven, en zijn bijna geheel vergeten overschot bleef aldaar tot in 1821, toen de Stedehouder van Tobolsk, op het verzoek van dmitri kamensky, schrijver eener levensgeschiedenis van de tijdgenooten van peter den I, het graf deed openen. Men vond het lijk, dat diep in den nooit ontdooijenden grond was nedergelaten, volkomen gaaf en onbedorven. Eene menigte reliquien van hetzelve werden aan de talrijke nakomelingen en bewonderaars van eenen man uitgereikt, die eerst koekbakkersjongen, daarna eerste Minister van peter den grooten, en eindelijk op het punt geweest was, om schoonvader van Czaar peter II te worden.
Zoo verheft, vernedert, vleit en vertrapt de fortuin! Heil hem, die, met het bewustzijn van innerlijke waarde in den boezem, van der jeugd af aan geleerd heeft, met weinig tevreden te zijn, en aan het blinde geluk niets te danken wil hebben!

Afdoend antwoord.

‘Hebt gij ook de vriendelijkheid gehad, mijn jongste kindje eens een' aanblik waardig te keuren?’ vroeg Miss thurn, eene razende romanschrijfster, aan nu wijlen den tooneeldirecteur schröder te Hamburg, bij hare doorreis door

{==787==} {>>pagina-aanduiding<<}
die stad: ‘Ja, Miss,’ antwoordde de directeur. - ‘Nu, en wat zegt gij er dan van?’ - ‘Laat den roman voor geld zien, maar niet lezen; het is eene misgeboorte.’

Metaal.

Eene reeds min of meer bejaarde zangeres gaf een concert Eene jongere kunstvriendin laakte dit hoogelijk, en zeide, zich te verwonderen, hoe zij zich nog vermeten durfde te zingen, daar zij toch reeds lang alle metaal verloren had. ‘Juist daarom zingt zij,’ hernam een snaak, ‘omdat zij er gebrek aan heeft.’

De dag van heden.

Feestdronk. (*)


De vreugd zit voor bij 't feestlijk broedermaal, 
Al zweven hier geen morgenlandsche geuren, 
Tot kwistens toe, uit gulden wierookschaal. 
Wij mogen 't hoofd blijmoedig opwaarts beuren, 
En roemen Haar, bij 't klinken der bokaal, 
Die we onzen dank en liefde waardig keuren; 
Die vijftig jaar ons met het licht omscheen, 
Dat koestrend straalt tot nut van 't algemeen. 
 
Wij kransen 't hoofd thans niet met krijgslaurieren, 
O neen! de olijf versiert den grijze en 't kind; 
Bij ons gejuich en 't plegtig jubelvieren 
Verheugt zich elk, die Deugd en Kennis mint, 
De Godsdienst eert, en, onder haar banieren, 
Voor 't Goede en Schoon ten strijd gaat en verwint, 
De Waarheid volgt, en 't schijnsel van haar stralen 
In 't nedrig hart weldadig neêr doet dalen. 
 
Dat doel is rein, die taak is grootsch en schoon, 
Geheiligd aan 't volbrengen onzer pligten, 
Getrouw vervuld met lust en moedbetoon; 
En wijkt de nacht, en zien wij 't duister zwichten, 
En blikt ons oog dan op de zegekroon, 
Dan wreken w' ons - door weldoen en verlichten; 
De Kennisboom bloeit dan voor elken stand, 
En schenkt zijn vrucht aan 't dierbaar Vaderland. 

{==788==} {>>pagina-aanduiding<<}

Weldadig doel, ook hier, sinds vijftig jaren, 
Met vromen zin en rein genot volbragt! 
Het nut Gesticht, waar om we ons allen scharen, 
Verheff' zich niet door weidsche praal en pracht, 
Maar duurzaam is 't en schraagt, met zijn pilaren, 
't Geluk des volks, de hoop van 't nageslacht; 
Rein moog' de vreugde ons thans in de oogen blinken, 
Ná vijftig jaar zal 't feestlied hooger klinken! 
 
Ja, heilvol is de toekomst, die ons beidt: 
De zegepraal van 't Licht op Waan en Logen! 
Waar Liefde en Deugd en Waarheid ons geleidt, 
Daar staat ons de aarde als akker Gods voor oogen; 
Daar kiemt het zaad, met milde hand gespreid, 
En toeft ons de oogst, als loon op al ons pogen; 
Een oogst, die door geen tijd of lot vergaat, 
Maar duurzaam blijft en eindloos voortbestaat. 
 
Sinds vijftig jaar mogt hier de boom reeds tieren, 
Gekweekt uit zaad, ontkiemd in hooger lucht; 
Wij mogen ons thans met zijn twijgen sieren, 
Ons laven aan de frischheid van zijn vrucht. 
De jubeltoon, waarmeê wij hoogtijd vieren, 
Verheff' zich luid en schater' door 't gehucht! 
Dat ons die boom nog lang zijn vruchten geve, 
En 't laatst geslacht nog in zijn schaduw leve! 


Zeldzamer dan zeldzaam.


‘Gij in den Schouwburg! nu, dat 's ook geen daaglijksch werk!’ - 
‘Maar vreemder ware 't nog, zag men u in de Kerk.’ 


Wien bedoelde men?


‘Ik moet, Mijnheer, uw dienst verlaten!’ 
Sprak tot een' rijke zijn koetsier. 
‘Waarom?’ - ‘Wel, voer ik u langs wegen en langs straten, 
Dan hoort men roepen, ginds en hier: 
“Daar rijdt de schurk!” - 'k Weet niet, aan wien van ons zij denken, 
Maar wil niet langer dus mij in mijne eer zien krenken.’ 

No. XIV, bl. 714, reg. 16, staat mansgezind, lees mansgezigt.





{==789==} {>>pagina-aanduiding<<}

Mengelwerk.

Leerrede, over het belangrijke voor eene natie, om door een godsdienstig vorst geregeerd te worden.

Door A.L. Kiers. Predikant te Giethoorn. (*)

De dagen, die wij thans beleven, zijn bijzonder merkwaardig voor ons vaderland; zij kunnen eenen belangrijken invloed oefenen op deszelfs welvaart of rampspoed, ja moeten beslissen, of het dat vaderland voortdurend zal wèlof kwalijk gaan. Gij weet toch, M.H., dat een nieuwe Koning met het hooge bestuur des lands belast is. Vóór veertien dagen hebben wij, op zijne begeerte, zijne belangen, die van zijn huis en van het vaderland, meer plegtig en opzettelijk aan den Allerhoogste opgedragen. Naauwelijks is hij gesteld in de regering, of hij ziet zich reeds omringd door de hoogste vertegenwoordigers des volks. In de afgeloopene week kwamen deze bijeen, - de Koning verscheen in hun midden, opende plegtig hunne vergadering, en deed hun de werkzaamheden kennen, die zij te verrigten hebben. Deze werkzaamheden hebben betrekking op de belangen van het geheele volk; zij maken als 't ware de grondslagen uit, waarop in volgende jaren bij het bestuur zal worden voortgebouwd. Wie gevoelt dus niet, dat wij daaromtrent niet onverschillig zijn of blijven mogen; dat onze gebeden gedurig moeten opklimmen tot den Opperbestuurder van alles, opdat, door zijne hulp en zijnen zegen, de betamende wenschen der natie mogen vervuld worden, en de Koning en alle bestuurders daartoe met een' waarlijk godsdienstigen zin mogen vervuld zijn en

{==790==} {>>pagina-aanduiding<<}
werkzaam blijven? Ja, M.H., is het, dat een waarlijk godsdienstige, echt Christelijke geest de Overheid bezielt, en deze bij het volk meer en meer toeneemt, dan mogen wij het beste voor ons vaderland met vertrouwen verwachten; want dan wil God het in gunst gadeslaan, en zal het aan weldaden niet ontbreken laten.
U allen op te wekken, om naar uw beste vermogen werkzaam te zijn, dien Christelijken geest bij Overheid en burgers te vermeerderen, zietdaar het doel, dat ik mij thans heb voorgenomen; en tot welks keus ik mij gedrongen gevoelde door de omstandigheden des tijds, dien wij beleven.

Tekst I Sam. VII:3-6.

Onze tekst geeft ons eene getrouwe beschrijving van de hervorming, door samuël onder het volk van Israël ingevoerd; eene hervorming, waardoor de grootste jammeren en onheilen werden afgewend, en zegen en voorspoed in het land wederkeerden. Gedurende meer dan twintig jaren waren de Israëlieten onderworpen geweest aan de Filistijnen; ja vroeger hadden deze hen zelfs beroofd van het grootste heiligdom, de ark des verbonds; want, door hofni en pinehas onvoorzigtig in het leger gebragt, waren die priesters gedood, en de heilige wetkist was door de vijanden veroverd. Gelukkig had jehova zelf gezorgd, dat dit heiligdom naar het land van Israël was teruggevoerd. Gedurende twintig jaren werd het zorgvuldig bewaard te Kirjath-Jearim; maar ach! het scheen niet te werken op het godsdienstig gevoel des volks. Zij bleven volharden bij hunne dwaasheid en ondankbaarheid; zij bleven jehova verachten en de Afgoden vereeren. Zoolang die dwaasheid voortduurde, konde het het volk niet welgaan; want jehova kon met zijnen zegen niet in hun midden wonen. Daarom namen regeringloosheid en verwarring bestendig toe; daarom klom de ellende des volks telkens hooger, zoodat zij eindelijk geheel ondragelijk werd, vooral ook door de verdrukking der Filistijnen Gelukkig, dat zij het eindelijk leerden inzien, dat zij zich dit alles

{==791==} {>>pagina-aanduiding<<}
berokkenden door de dienst der Afgoden; daarom begonnen zij zich te wenden tot jehova, en zijne hulp in te roepen, om door zijne tusschenkomst verlost te worden. - Zietdaar een gunstig tijdstip voor samuël, om eene hervorming onder het volk te bewerken. Overal, waar hij zich bevond, wekte hij allen op, om de Afgoden weg te doen, zich van harte tot God te bekeeren, en Hem alleen te dienen. Die vermaning was niet te vergeefs. Wij lezen in het 4de vers: ‘de kinderen Israëls deden de baalim en astaroth weg, en zij dienden den Heer alleen.’ O, welk een blijde tijd voor samuël, en voor allen, die met hem jehova vreesden! Wij kunnen er niet aan twijfelen, zij dankten hunnen God van harte voor de gunstige omkeering, die onder het volk had plaats gegrepen, en versterkten zich door het vertrouwen, dat de Heer hen nu weldra van de magt hunner vijanden zou verlossen. Daarom wilde samuël die verandering des volks zooveel mogelijk bevestigen, en hen, op de plegtigste wijs, daarin versterken. Tot dat einde riep hij te Mizpa eene volksvergadering bijeen; daar kwamen de hoofden des volks zamen; zij verootmoedigden zich voor den Allerhoogste, deden belijdenis van schuld en zonde, zochten zich door plegtige wasschingen te reinigen, en verbonden zich op nieuw aan jehova, om Hem en Hem alleen te dienen. Samuël trad vervolgens als aller voorspraak op bij den Onzienlijke. Hij stortte een plegtig en krachtig gebed uit, en daarna bemoedigde hij allen met de belofte van Gods hulp en bescherming. - Die vergadering was niet te vergeefs gehouden. Samuël steeg daardoor in aller achting; van nu aan droeg ieder hem
den verschuldigden eerbied toe; zij bekleedden hem met het oppergezag als regter, zoodat hij, van nu aan, aan het hoofd des volks stond, om zorg te dragen voor hun burgerlijk en godsdienstig welzijn, om allen te besturen en aller belangen te behartigen. Dit was eene wijze keus, die door de menigte gedaan werd. Niemand was meer geschikt voor het rigtersambt, dan de wijze en godvruchtige samuël. Dat zegt ons zijne geheele geschiedenis; want van den dag af, dat hij het op zich nam,

{==792==} {>>pagina-aanduiding<<}
dagteekent zich een tijdperk van nieuwen voorspoed en geluk voor het geheele volk van Israël.
In deze hervorming, waarmede samuël zijn bestuur aanving, meende ik eene geschikte aanleiding te vinden, om tot u te spreken: over het belangrijke voor eene natie, om door een godsdienstig Vorst geregeerd te worden; eene waarheid, die ons thans boven anderen belangrijk is, van wege de omstandigheden onzes Vaderlands.
I. Ik wil u dus in de 1ste plaats van die waarheid overtuigen; II. om, ten 2de, bij u aan te dringen, ter harte te nemen al hetgeen door ons kan worden bijgebragt, om dat geluk aan ons vaderland te verzekeren.


I.Het belangrijke voor eene natie, om door een godsdienstig vorst geregeerd te worden. - Zulk een Vorst

1.bezigt de regte middelen, om vernederingen voor te komen of te doen ophouden.

2.Hij vestigt het volksgeluk op hechte grondslagen. En

3.Hij maakt het volk geschikt, des Heeren zegen te kunnen genieten.


I. Een godsdienstig Vorst bezigt de regte middelen, om vernederingen des volks voor te komen of te doen ophouden.
Gelijk ieder mensch in het bijzonder, zoo heeft ook ieder volk in het algemeen zijne dagen van tegenspoed. Te vergeefs zullen wij de geheele geschiedenis, gewijde en ongewijde, doorbladeren, om één eenige natie te vinden, welke nimmer door rampen of onheilen bezocht werd. Nu eens zijn het binnenlandsche onlusten, die hetzelve verdeelen; dan eens belaging en onderdrukking van een' magtigen vijand, die het folteren; dan weder is er iets anders, dat door allen beweend wordt. Het is nu de taak van den Vorst, die rampen te lenigen en de klagten te doen ophouden, en daartoe zijn ook alle Vorsten werkzaam, die eenigzins het zwaarwigtige gevoelen van de taak, hun opgedragen, en voor hun volk met eenige liefde bezield zijn. Jammer slechts, dat daartoe soms middelen worden uitgedacht en maatregelen genomen, die, wel verre van het

{==793==} {>>pagina-aanduiding<<}
kwaad te verligten, hetzelve veelmeer ondragelijk maken. Zoo was het geweest onder Israël, vóór dat samuël aan de regering kwam. Tijdens het bestuur van eli, den Hoogepriester, waren zij aangevallen door de Filistijnen; zij moesten wijken, en zagen naar hulp om. Van waar deze ontleend? Wendden zij zich misschien tot hunnen God? verootmoedigden zij zich voor zijn aangezigt? deden zij de zonden uit hun midden weg? Neen, verre van daar! Zij waanden, wanneer zij slechts de wetkist in het leger bragten, jehova als te kunnen noodzaken, hun de overwinning te schenken. Ach, welk eene dwaasheid! Die wetkist mogt al met gejuich ontvangen worden, zij konde de overwinning niet schenken. Andermaal aangevallen door de Filistijnen, worden zij op nieuw geslagen, - en de wetkist, het grootste heiligdom, valt in de handen der onbesnedenen. Zietdaar den tabernakel beroofd van deszelfs schoonste sieraad! Ziet daar Israël vernederd, veel dieper dan immer te voren!
Welke geheel andere en veel betere middelen koos samuël niet uit, om het volk op te beuren uit deszelfs diepen val! Hij bepaalde zich niet tot iets uitwendigs; hij wekte het volk op tot boete en bekeering; de Afgoden, zoo lang vereerd, moesten uit hun midden verbannen, en jehova, en deze alleen, moest voortaan opregt gediend worden. - Even zoo zoekt ieder godvruchtig Vorst van uit het volk het ongeloof en de zonde te verbannen. Daartoe is hij vooral werkzaam ten dage der bezoeking; want, welk leed de natie ook treft, door welke middeloorzaken het deze wordt aangedaan; hij weet het, dat niets treft zonder het bestuur en de toelating des Heeren; hij weet, dat de Heer dit niet toelaat en toezendt zonder redenen, bestaanbaar met zijne wijsheid en heiligheid; dat Hij zich van die rampen bedienen wil, om het volk, wanneer het algedwaald is, te doen wederkeeren, of, indien het Hem reeds aanvankelijk zoekt, in lijdzaamheid te oefenen, en zoo tot volmaaktere gehoorzaamheid en tot hooger geluk op te leiden. Welgelukzalig het land, waar de Overheid zóó werkzaam is, om de heerlijkste bedoelingen des Allerhoog-
{==794==} {>>pagina-aanduiding<<}
sten te bevorderen! Neen! daar kunnen de kastijdingen niet altijd duren; daar wordt de vernedering spoedig weggenomen, en na ieder leed volgt daar weêr verhoogde welvaart.
2. Te meer, omdat zulk een Vorst tevens het volksgeluk vestigt op hechte grondslagen.
Ook in de keus der middelen, die daartoe dienen moeten, verschillen de regenten niet zelden aanmerkelijk; maar, wat daartoe ook mag worden uitgekozen; zeker is het, dat door samuël de wijsste, de eenige goede keus gedaan werd. Hij stelde zich toch niet daarmede tevreden, dat slechts eenigen wederkeerden tot den Heer, of dat allen voor het oogenblik zich verootmoedigden, en weldra de vernieuwing van het verbond vergaten. Neen! hij zocht allen bestendig aan de dienst des Heeren te verbinden, allen met opregte liefde voor jehova en zijne wetten te vervullen. Daartoe die plegtige volksvergadering op Mizpa, en die uitstorting des waters, om hun berouw en leedwezen over hunne zonden te verhoogen. Daartoe dat plegtige gebed, hetwelk hij uitsprak in aller tegenwoordigheid. Wij kunnen het ons verbeelden, welke krachtige betuigingen hij daarin zal gedaan hebben van den beteren zin, die het volk bezielde; maar ook, hoe nadrukkelijk hij den Heer zal gebeden hebben, om dien goeden geest bij dat volk te bevestigen en te versterken, opdat zij voortaan Hem dienen mogten met hun gansche hart, met hunne gansche ziel en alle hunne vermogens. Om hen daartoe te meer te bewegen, verzekerde hij hen ook van de Goddelijke hulp tegen de Filistijnen. Ja geheel zijn regtersambt rigtte hij opzettelijk in, om hen in die goede keus te bevestigen. Hij zelf ging allen voor in opregte godsvrucht, en moedigde allen dus aan, niet slechts door woord, maar door voorbeeld tevens. Jaarlijks bezocht hij de voornaamste plaatsen des rijks, om ieders twistzaak af te doen en aller geschillen te beslissen. Immer was hij zachtmoedig; alleen de openlijke tegenstanders moest hij de gestrengheid der wetten doen gevoelen. Ja, het is waarschijnlijk, dat hij daarenboven de oprigter was der Profetenscholen, die

{==795==} {>>pagina-aanduiding<<}
kweekplaatsen waren van verlichting en godsvrucht; waar jongelingen gevormd werden tot onderwijzers der menigte, om hen beter met God en zijne dienst te doen bekend worden. - Gelukkig het volk, M.H., welks Vorst als een tweede samuël, vooral godsdienstige kennis en ware vroomheid zoekt te bevorderen; want dáár wordt het meest gezorgd voor het waarachtig geluk van allen. In het land toch, waar God algemeen opregt geëerd en gediend wordt, is ieder burger, in zijnen kring, werkzaam tot heil des vaderlands. Daar worden twist en tweedragt vermeden, om de krachten inwendig niet te verteren; daar zijn geene geopende ooren voor de nieuwheidzoekers, die bij iedere verandering der regering hopen te winnen, en, onder schijn van liefde voor het volk, niets anders bedoelen dan eigene grootheid en magt. Daar acht zich ieder schuldig de Overheid te eeren en te gehoorzamen; want hij ziet in haar Gods dienaresse, die men niet ongestraft weêrstaan kan. Daar betaalt ieder gemoedelijk de hem opgelegde schatting, niet slechts om dat zonder deze de Staat niet bestaan kan, maar ook omdat hij weet, dat het een gebod des Heeren is: ‘Geeft den Keizer, wat des Keizers is,’ (matth. XXII:21) en dat deze ons uitdrukkelijk liet vermanen door den Apostel: ‘Zoo geeft dan een iegelijk, dat gij schuldig zijt; schatting, dien gij de schatting; tol, dien gij den tol; vreeze, dien gij de vreeze; eere, dien gij de eere schuldig zijt,’ (Rom. XIII:7.) Daar pogen allen elkander te helpen in alles, wat eerbaar en nuttig is. Daar pogen allen gemeenschappelijke onheilen af te weren of doorgestane rampen te lenigen. Worden zij bedreigd door een' buitenlandschen vijand, zoo grijpen allen naar de wapenen, en, met het oog op God, verdedigen zij manmoedig den dierbaren grond der vaderen. - Hoe zeker het volksgeluk door zulk een bestuur bevorderd wordt, zien wij aan
Israël. Welk een onderscheid in het lot dezer natie vóór het bestuur van samuël, of onder zijne regering en na dezelve! Door hem bevrijd van de Filistijnen, legde hij de eerste grondslagen van die welvaart en dien roem, waartoe zij verheven is onder de gelukkige re-
{==796==} {>>pagina-aanduiding<<}
gering van david en salomo. Ja waarlijk! een godsdienstig Vorst bevordert het geluk des lands; want
3. Hij maakt het volk geschikt om des Heeren zegen te genieten.
De bijzondere en buitengewone zegeningen kunnen wij voor het vaderland wel nooit van God verdienen; neen! van geheel het volk zoo wel, als van ieder onzer in het bijzonder, is het waarheid: wij hebben den geringsten zegen verbeurd; al het goede moeten wij ontvangen als eene loutere genadegift. Maar dit neemt niet weg, dat het volk door ware godsdienstigheid meer geschikt wordt, den zegen te kunnen genieten, en daarom op denzelven meer hoop mag voeden. Want God wil immers vooral wonen, waar Hij gediend wordt. Hij wil zich gaarne laten vinden door ieder, die Hem zoekt; aan ieder derzulken wil Hij zijne nabijheid betoonen. En zoude Hij dit niet vooral doen door het schenken van weldaden? Het is zijn lust, zijne goede gaven met milde hand uit te strooijen; en waar eerder, dan onder een godsdienstig volk? Want dáár worden zijne giften niet misbruikt tot overdaad en losbandigheid; dáár worden zij evenmin versmaad of gering geacht; de welvaart, die Hij dáár schenkt, wordt, zoo veel mogelijk, overeenkomstig zijn doel, aangewend, om het geluk van allen te bevorderen. Dáár is het, dat, voor onverwachte uitreddingen of afwendingen van gevaren, Hem de hartelijkste dank wordt toegebragt; dat deze worden gebezigd als zoo vele middelen, om nader aan zijne dienst verbonden te worden. Daarom kon de Heer, na de hervorming onder Israël, zoo wonderbaar tusschenbeiden komen te hunner verlossing van de Filistijnen. Naauwelijks hadden zij zich te Mizpa vereenigd, of die vijanden dreigden hen weder met eenen nieuwen aanval en nog zwaardere onderdrukking. Het gezigt van het vijandelijke leger verspreidde reeds schrik en ontsteltenis onder de heirscharen van Israël; maar samuël wees hen op de magt van hunnen God; hij werd op nieuw hunne voorspraak, die aller nood aan jehova klaagde, die
in aller naam bad om hulp en redding. En ziet! het was niet te vergeefs. De Fili-
{==797==} {>>pagina-aanduiding<<}
stijnen mogten naderkomen; zij mogten zich zeker wanen van de overwinning; zij bedrogen zich; want jehova wilde zich op nieuw de God van Israël betoonen. Als de Almagtige, zond hij door den donder zijner mogendheid eene groote verwarring in het vijandelijke leger; Hij slingerde zijne bliksems, om velen uit hen te dooden. Zoo sloegen zij op de vlugt. De Israëliten vervolgden hen. Zij vernederden hen zoo gevoelig, dat zij, gedurende al den tijd van samuël's rigtersambt, en nog lang daarna, hen niet in het minste durfden benadeelen. - Zoo zigtbaar moge God niet altijd tusschenbeiden komen, zeker is het, dat menig godsdienstig volk onderscheidene gedenkteekens oprigtte, waarop zij, in navolging van samuël, het opschrift stelden: ‘Tot hiertoe heeft de Heer geholpen!’ - zeker is het, dat wij de teekenen van Gods nabijheid vooral dáár vinden kunnen, waar Hij opregt geëerd en gevreesd wordt; en dat het dus de godsdienstige Vorst is, die, door bevordering van ware godsvrucht, het volk geschikt maakt, om den zegen des Heeren te genieten.
II. Wij willen in het 2de deel onzer rede aandringen, om ter harte te nemen al hetgeen door ons kan worden bijgebragt, om dat geluk aan ons vaderland te verzekeren.
1. En wat kan daaraan meer dienstbaar zijn, dan dat wij onzen nieuwen Koning en zijne regering gedurig in onze gebeden opdragen aan den Almagtige? Daaraan gevoelt onze Koning behoefte; want bij de beklimming van den troon heeft hij het gesproken, dat hij het zware en gewigtige gevoelde van de taak, hem opgedragen; dat hij zich geenszins verliet op eigene kracht en wijsheid, maar vertrouwde op de Goddelijke hulp en ondersteuning. Daarom openbaarde een der eerste stukken, in zijnen naam geteekend, den wensch, dat alle onderdanen zich met hem vereenigen mogten voor den troon des Onzienlijken, om plegtig en ernstig te bidden, dat hij mogt vervuld worden met alle wijsheid, moed en kracht, om, naar de begeerte van zijn hart, het geluk van Neêrlands volk te vestigen en te handhaven; dat daartoe zijn troon mogt omringd worden door verstandige raadslieden en getrouwe dienaren, en dat

{==798==} {>>pagina-aanduiding<<}
de vertegenwoordigers des volks, in vereeniging met hem, gelukkig mogten zijn in hunne beraadslagingen; dat, bij uitwendigen bloei en welvaart, zedelijkheid en godsdienstigheid het duurzame geluk van Nederland mogen waarborgen, en dat aan elk onzer, door het Christelijk geloof, eens de ingang in het betere vaderland verzekerd worde. - Dat hebben wij gebeden, M.H., met onzen Koning en met het gansche volk van Nederland. Wij hebben dat gebeden, gelijk ik vertrouw, van ganscher harte, en meermalen klommen dergelijke zuchten van dezen en genen uit ons midden ten hemel. Maar, dat wij ons alleen niet tevreden stellen met dat gedane werk; dat gedurig en telkens die beden herhaald, dergelijke zuchten ontboezemd worden! Geen dag ga er voorbij, waarop wij de belangen des Konings en die der geheele regering niet met gepasten ernst en vrijmoedigheid den Almagtige aanbevelen! Geen dag ga er vooral in dezen tijd voorbij, nu de hooge vertegenwoordigers des volks zijn bijeengekomen, om, gezamenlijk met den Koning, over Nederlands belangen te raadplegen! Boven alles zij dit de bede: dat onze Koning een godsdienstig Koning zij; dat hij bij die gezindheden bewaard blijve, en daarin versterkt worde, om zedelijkheid en godsdienstigheid onder het volk te willen bevorderen en versterken! Dit mogen wij met te meerder vertrouwen bidden, omdat hij het niet onduidelijk heeft te kennen gegeven, zich bij zijn bestuur dit als hoofddoel te willen voorstellen. En zoude ons eigen hart ons niet aansporen, dit met allen aandrang te bidden? Wij hoorden het immers: een godsdienstig Vorst is een zegen voor het vaderland; en het kan ons niet onverschillig zijn, of het dat vaderland wèl of kwalijk gaat; want het is de dierbare grond, door onze vaderen ons overgeleverd; die grond, welken wij, als eene schoone erfenis, aan onze kinderen wenschen achter te laten, wanneer wij in het stof des doods rusten zullen. Of heeft onze Koning
geene behoefte aan die voorbede? Maar hij is immers mensch, zoowel als wij, dus ook zwak en niet boven verleidingen verheven; ja te meer zijn die verleidingen voor hem te duch-
{==799==} {>>pagina-aanduiding<<}
ten, naar mate hij, in hoogere betrekking geplaatst, zich te eerder omringd ziet door vleijers en valsche raadslieden, die zijn geluk en het geluk des volks pogen te ondermijnen. - Of zoude zoodanige voorbidding den Christen niet betamen? Maar als Christen mogen wij immers niet onverschillig wezen omtrent ons vaderland, daar jezus zelf, onze Heer, tranen stortte bij de gedachte aan de verwoesting van Jeruzalem; als Christen moeten wij belang stellen in alles, wat dienen kan om de eer van Gods naam te verbreiden, en om het geluk van menschen te bevorderen. En schreef het de Apostel niet reeds voor, als heilige pligt, om ‘smeekingen en voorbiddingen te doen voor Koningen en allen, die in hoogheid zijn?’ (1 tim. II:1, 2.) M.H. nemen wij die vermaningen dan ter harte! Zijn wij, bij onze onderlinge bijeenkomsten niet slechts, maar ook bij de huiselijke Godsdienstoefening, ook in de binnenkameren, daaraan gedachtig! Zoo rijze iederen dag onze welmeenende bede ten Hemel, dat onze Koning meer en meer in ware godsdienstigheid moge voorgaan, en zijn bestuur vooral den godsdienstigen zin en de opregte vroomheid onder het volk versterke en bevestige!
2. Dan, dit alleen zoude weinig baten, indien niet een ieder zich tevens bevlijtigde, om de vervulling van dien wensch, zoo veel mogelijk, verwezenlijkt te zien. Daartoe is het noodig, dat wij, met Israël, beginnen de verfoeisels uit ons midden weg te doen. Het is waar, wij behoeven wel geene Afgodsbeelden te verbrijzelen, en, wij danken er onzen God voor, omdat het alleen door zijne zorg is, dat wij het belijden kunnen: ‘een Afgod is niets in de wereld;’ wij hebben geene baalim noch astaroths te verbannen, waarvoor wij nimmer onze knieën gebogen hebben. Maar er zijn nogtans ook verfoeisels in ons midden, die de voortdurende toenemende welvaart onzes vaderlands verhinderen; verfoeisels, bij welker toenemende huldiging deszelfs ondergang onvermijdelijk wordt. Wij allen hebben die verfoeisels, wij allen huldigen die in meerdere of mindere mate. Het zijn onze geliefkoosde zonden: die zonden, voor welker verleidingen wij meer,

{==800==} {>>pagina-aanduiding<<}
dan voor die van anderen, blootstaan; die geliefkoosde zonden, tot welke wij bij herhaling en telkens op nieuw vervallen, waardoor wij dus aanmerkelijk bijdragen, om de zondenschuld des lands te verzwaren. - O! bij de vernieuwing van het bestuur, bij vernieuwde hoop op zegen voor het vaderland, bij de herhaalde beden om Godsdienstzin voor Koning en volk, - mogt nu ook een ieder ernstig tot zichzelven inkeeren, om zijne ongeregtigheden te leeren kennen; vooral ook die ongeregtigheden, die boven andere eenen nadeeligen invloed uitoefenen op het welzijn van Nederland! Mogt een ieder dezelve betreuren voor den Alwetende, en zich van ganscher harte daarover verootmoedigen! Mogt dit even opregt geschieden als bij Israël te Mizpa, in het volle vertrouwen, dat God ze genadig vergeven wil en niet toerekenen! Of zoude dat vertrouwen ons niet vervullen kunnen, omdat er geen samuël in ons midden is, die de Goddelijke barmhartigheid kan inroepen? Maar, M.H., Hij, die oneindig meer is dan samuël, onze Goddelijke Verlosser, deze draagt immers onze belangen op aan den Vader, bij wien Hij altijd leeft, om voor ons te bidden. In dien Zoon heeft God ons van zijne genade verzekerd; in dien Zoon ons het middel en onderpand geschonken, om zelfs den grootsten zondaar, op ootmoed en berouw, te kunnen en te willen vergeven. O, verootmoedige zich dan slechts een ieder voor den Heer! dat een ieder het belijde, waarin hij gezondigd heeft! dat een ieder de verfoeisels uit zijn hart verbanne, en dan ook vertrouwend vergeving vrage om christus wil.
3. Maar dat dan ook de vruchten van die verootmoediging, bij ons, even als bij Israël, zigtbaar zijn in het doorgaande leven! Zij keerden toch niet terug tot hetgeen zij betreurd hadden; geene Afgoden werden weder opgerigt in hun midden; zij bleven den Heer aanhangen en Hem alleen dienen. Dat wij ons even zoo beijveren, om het geluk des vaderlands te bevorderen! Dat wij daartoe bovenal Godsdienstkennis en ware vroomheid bij onszelven pogen aan te kweeken en te verhoogen, opdat wij besten-
{==801==} {>>pagina-aanduiding<<}
dig mogen opwassen in de kennis en genade onzes Heeren jezus christus! Daartoe zij het Evangelie steeds ons huis- en handboek, de eenige vraagbaak van al ons doen en laten, het eenige rigtsnoer van onzen ganschen wandel! Pogen wij ook dat goede, uit al ons vermogen, bij anderen te bevorderen; vooral bij het opkomende geslacht! O! wordt dit van jongs af vervuld met de wijsheid, die naar Gods woord is, en met eerbied en liefde voor Hem, dan zal geen ongeloof of Godsdienstloosheid onder ons gezien worden, gelijk in een naburig land, waar het zoo krachtig werkt, om de zaden van twist en tweedragt te doen uitstrooijen, om telkens pogingen te doen aanwenden, ten einde de bestaande orde van zaken om te keeren. Daar staan immers telkens onverlaten op, die het beproeven, den Koning van het leven te berooven; en deze worden door velen nog ondersteund en toegejuicht! Dit was immers niet mogelijk, M.H., indien de vreeze Gods hunne harten vervulde, indien zij geloofden, dat zij eens gedagvaard worden voor den regterstoel van christus, om weg te dragen naar hetgeen zij gedaan hebben, hetzij goed, hetzij kwaad. - Wordt het opkomende geslacht vervuld met wijsheid, die naar Gods woord is, en met eerbied en liefde voor Hem, dan zal geen onkunde en bijgeloof, in Nederland gelijk elders, het volksgeluk verwoesten kunnen. De pogingen van volksleiders zullen mislukken, om wanorde en regeringloosheid te
verspreiden; want het ontbreekt dan aan onkundigen, die hunne fraaiklinkende woorden gelooven, of zich door magtspreuken misleiden laten. Dat Koningrijk, dat door de Natuur zoo mild bedeeld is, ja gevormd schijnt tot het gelukkigste land der aarde, het zoude niet door burgeroorlogen zoo lang geteisterd en tot op den rand des ondergangs gebragt zijn, indien er slechts godsdienstige verlichting en ware godsvrucht allerwegen verspreid ware. - Zeker, M.H., met toeneming van Godsdienstkennis en ware vroomheid zal ook de welvaart onzes vaderlands bevestigd worden. De Goddelijke zegen zal niet achterblijven, maar zijne gunstbewijzen zullen telkens overvloediger worden. Zoo was het immers onder Israël ge-
{==802==} {>>pagina-aanduiding<<}
durende de regering van samuël, en nog meer gedurende die van david en salomo; zoo was het in ons eigen vaderland, ten tijde onzer godvruchtige voorvaderen. Met welke bezwaren zij ook te worstelen hadden; met Gods hulp kwamen zij die gelukkig te boven. Door welke magtige vijanden zij ook bedreigd werden; zij werden niet vernietigd; de vernederingen, over hen toegelaten, dienden slechts, om hen daarna te meer te verhoogen. - O, mogt zulk een godsdienstige zin, als hen bezielde, weêr meer algemeen worden opgemerkt! Doen wij allen, wat in ons is, om dien bij onszelven en anderen te bevorderen en te verhoogen; zijn wij daartoe ijverig in het bidden en werken, opdat ons vaderland ons steeds dierbaar zij, en voor allen meer en meer worde de kweekplaats voor den zaligen Hemel! - Amen.

Nieuwe bijdragen tot de natuurlijke geschiedenis van den olifant.

(Vervolg en slot van bl. 778.)

‘De groote aanlokkelijkheid, welke de olifantenjagt bezit, staat tot alle andere jagtvermaken in de verhouding van de ligchaamsmassa des diers tot die van het geringere wild. Uit hoofde der ontzettende kracht van alle en der onverschrokkene stoutheid van menige olifanten, kan niemand zich met deze jagt bezig houden, wien moed en tegenwoordigheid van geest niet in hooge mate eigen zijn. Ondertusschen heeft, gedurende mijn lang verblijf op Ceylon, slechts een eenig Engelschman daarbij den dood gevonden; en dit moet inderdaad verbazen, wanneer men bedenkt, dat verreweg de meesten, die deze soort van jagt hebben bijgewoond, herhaalde malen in het uiterste gevaar geraakt en ten deele gevaarlijk gekwetst geworden zijn. - Er zijn twee verschillende wijzen, om op den olifant jagt te maken: óf men doet hem door inboorlingen naar het punt drijven, waar de jager hem staat af te wachten; óf, en dit is gevaarlijker, vermoeijender, maar ook nobeler, men dringt regt toe regt aan in het digte woud. In dit geval zet de jager slechts zijn eigen leven en dat der genen, die hem onmiddellijk

{==803==} {>>pagina-aanduiding<<}
verzellen, op het spel, en brengt niet geheele troepen inlanders in gevaar. - Bij de drijfjagt moet de jager zorgen, dat de plaats, waar hij zijnen stand in het bosch genomen heeft, ten aanzien der olifanten beneden den wind is, vermits zij hem anders, door hunnen scherpen reuk gewaar schuwd, vermijden zouden. De drijvers kiezen hunne plaats aan de andere zijde der kudde, scharen zich boogsgewijs, en rukken, onder aanhoudend geschreeuw en onder het roeren hunner tomtoms of trommels, voorwaarts. Vóór alle dingen moeten de lieden, welke den jageren de ammunitie en de geweren, tot het wisselen met de afgeschotene, achterna dragen, zich stilhouden, opdat de dieren niet tegen de drijvers omkeeren. Om dezelfde reden, en wijl men dan betere gelegenheid tot schieten bekomt, moet men den aanvoerder van den troep voorbijlaten, want de overigen loopen dien blindelings achterna. Wordt eene aanmerkelijke kudde toegedreven, alsdan is de vreemde mengeling van geluiden en de steeds nader komende zwaardreunende tred der olifanten, in tegenoverstelling der doodsche stilte rondom de angstig wachtende jagers, van eene waarlijk indrukmakende werking.
Gaat men, volgens de andere jagtwijs, regt toe regt aan op de olifanten los, zoo doet men best, daartoe den voormiddag te kiezen. Om dezen tijd van den dag verlaten zij het minst gaarne de schaduw, waarin zij met de ooren klappen, de beenen over elkander kruisen en wrijven, het kolossale ligchaam heen en weder wentelen, kortom in gedurige beweging zijn, tot dat zij iets vernemen, hetwelk hen ontrust. In dit geval schijnen zij zich voornamelijk op hunnen reuk te verlaten; zij draaijen de trompen naar alle rigtingen, en trachten de streek te ontdekken, van waar de storing komt. Is hun de wind gunstig, zoo zijn de trompen weldra in de juiste rigting stijf uitgestrekt, en geheel de troep verwijdert zich zoo snel en zoo stil mogelijk; evenwel zullen zij daarbij nimmer een jong achterlaten. - Bij droog weder en op het heetst van den dag ziet men hen zelden zonder een' welbebladerden boomtak in de slurf, waarmede zij zich de vliegen, die hen deerlijk plagen, van het lijf houden. Leggen zij zich neder, zoo slapen zij zeer vast, en zijn dan gemakkelijk te bekruipen; doch niet dikwijls rusten zij in zulk eene houding, maar leunen meestal slechts tegen den boomstam, waaraan zij zich geschurkt hebben. De aarde, welke zij zich gedurig met de slurf over het lijf

{==804==} {>>pagina-aanduiding<<}
werpen, blijft aan de boomen hangen; en dit dient den jageren tot een kenmerk, hoe groot de grootste olifanten onder de kudde zijn. Al hebben de jagers eenen troep nog nimmer onder het oog gehad, zoo vergissen zij zich toch zelden in hunne gevolgtrekkingen omtrent de grootte en het getal der dieren, waaruit hij bestaat. Een nog zekerder teeken, dan het merk aan de boomen, is de voet of het spoor, hetwelk de jager zelfs op den hardsten grond weet te volgen. - Eenmaal in het digte hout, moet de jager zoo zacht mogelijk en kan het zijn in den wind op voorwaarts dringen. Zijn de olifanten, wanneer hij nader komt, ongerust geworden en op het punt om op te breken, zoo moet hij zijnen gang versnellen om hen te bereiken, alvorens zij zich omkeeren en de vlugt nemen. Kan hij daarbij geenen kop voor het vizier krijgen, zoo gelukt het eenen vluggen en sterken man somwijlen hen in te halen - want de baan, welke zij door het hout breken, maakt hem het voorwaarts ijlen gemakkelijker - en hen daarna van voren te nemen.
Zal de olifant door een enkel schot vallen, zoo moet hij niet alleen in den kop, maar ook in de hersenkas zelve getroffen zijn. Bij den bijzonderen vorm van den olifantskop echter beslaan de hersens daarin slechts het achterste gedeelte. De beenderen van het hoofd zijn wel niet dik en zelfs uitnemend ligt, en het voorhoofdsbeen bestaat uit eelen met dunne scheiwanden van beenstof. Ondertusschen bedraagt deszelfs geheele dikte toch niet minder dan acht duim; en rekent men hierbij de dikke spieren van de tromp, zoo wordt het begrijpelijk, dat men met de beste buks, op eenen min of meer aanmerkelijken afstand, tegen den olifant niets uitregt. Het is nooit raadzaam, verder dan op vijftien yards vuur te geven; half zoo ver is nog beter: doodt alsdan het schot den olifant niet, zoo brengt het hem toch zoo lang tot staan, dat men een ander geweer grijpen en op nieuw aanleggen kan. De jager moet voorts de hoogte van den olifant vóór hem, in verhouding tot zijn eigen standpunt, in aanmerking nemen. Komt een groote olifant op effen bodem, met opgeheven kop regt op den schutter aan, zoo kan hij hem in het geheel geene doodelijke wond toebrengen. Gelukkiglijk dragen zij den kop meestal niet hoog, wanneer zij op iets losrennen en doorbreken; integendeel laten zij hem zinken en rollen de tromp op. Uit

{==805==} {>>pagina-aanduiding<<}
vrees van de tromp te kwetsen, slaan zij daarmede ook zelden hevig rondom zich heen. Ik weet slechts twee voorbeelden van het tegendeel: eens doodde een aangeschoten olifant een' ongelukkigen buffel, die hem dwars over den weg liep, met eenen enkelen slag van zijne slurf; een andermaal had een dezer dieren de linie der drijvers doorbroken, en liep onder eenen boom door, op welken een der manschap gevlugt was; het dier, hem ziende, stak de tromp in de hoogte, en sloeg den man, die zich aan eenen tak vasthield, beide de armen nagenoeg af. - De olifantjager moet ten minste vier geweerloopen tot zijne beschikking hebben; het best is dat hij twee dubbele geweren met zich voert, die kogels van 1⅓ ons schieten en eene zeer sterke lading verdragen kunnen. Gladde loopen zijn beter dan getrokkene, omdat men met dezelve sneller laadt, waarop dikwijls zeer veel aankomt, en zij, op zoo kort eenen afstand, zeker genoeg schieten.
Wanneer de olifant aanvalt, ijlt hij, met naar boven gerigte tromp, regt voorwaarts, en stoot daarbij een wild en langgerekt geschreeuw uit, hetwelk naar het geschal eener slechte trompet gelijkt, en geheel anders klinkt dan de diepe, brommende toon, welken hij hooren laat, wanneer hij opgejaagd of slechts ligt getergd wordt. Eene kudde grijpt nooit troepsgewijs aan; maar wel gebeurt het, dat een wijfje, uit bezorgdheid voor haar jong, zich tegen den jager omkeert.
Een zeer goed schutter velt gemeenlijk den olifant met één schot, en het gebeurt wel, dat het getroffene dier alsdan op de knieën valt en in deze houding dood blijft liggen. Men heeft in Europa zoo wonderlijke begrippen van dit dier, en met name van deszelfs onkwetsbaarheid, dat verscheidene lezers misschien het hoofd zullen schudden, wanneer ik zeg, dat niet zelden één jager op éénen dag tot negen olifanten schiet, ja dat eens een Engelschman, op éénen voormiddag, aan negentien wilde olifanten de staarten afgesneden heeft. De staart van den olifant, namelijk, geldt, even gelijk de pluim van den vos, als zegeteeken, en hij behoort, nevens de slagtanden, aan den geen, die het dier geveld heeft. Somwijlen heeft het kluchtige tooneelen te weeg gebragt, wanneer jonge jagers den olifant den staart afhieuwen, vóór dat zij zeker wisten, of hij dood was. Eens schoot een Engelschman eenen schijn-
{==806==} {>>pagina-aanduiding<<}
haar volkomen onbeschadigden olifant, en was niet weinig verwonderd, te vinden, dat hij reeds geenen staart meer had. Kort daarna ontmoette hem zijn jagtgenoot; men verzocht hem, het dier te toonen, aan hetwelk hij dien ontnomen had, ging naar de plaats, waar hij zeide het geveld te hebben, doch vond niets dan een bloedig spoor, ten teeken, dat hij eenen levenden olifant den staart had afgesneden.
De beschrijving, welke forbes van zijne eerste ontmoeting met olifanten geeft, levert het beste denkbeeld van deze gevaarlijke verlustiging.
Weinige mijlen van onze legerplaats was men, met het vallen van den avond, olifanten op het spoor gekomen. Wij gingen ter ruste met de hoop, dat zij in den nacht niet verder trekken zouden. Kort na het aanbreken van den dag kwam berigt, dat meer dan ééne kudde zich vereenigd had, dat zij te zamen twintig à dertig koppen sterk waren, en zich nog steeds in hetzelfde bosch bleven ophouden. Nadat wij ontbeten hadden, en het vereischte getal drijvers en trommels bijeen was, braken wij op, onder de leiding van eenen inlander. In het woud gekomen, zond de aanvoerder de manschap af, die den troep moest insluiten, en gelastte haar, naar het te geven sein te wachten. Ons geleidde hij langs een smal pad in een bamboes boschje; en, na daarin eene halve mijl vooruitgegaan te zijn, plaatste hij S. en mij aan den voet eener hoogte; Kolonel L. en den Heer H. verder opwaarts, waar het bosch ijler werd. Het bamboes stond zoo digt als willigenrijs en was vijfmaal hooger, zoodat wij naar alle kanten slechts weinige schreden van ons af konden zien. Een' tijdlang bleef alles doodstil; toen hoorden wij eenen luiden schreeuw, die gedurig verder herhaald werd: lieden, op de boomen verdeeld, riepen elkander het sein voor de drijvers toe. Niet lang daarna droeg de wind, zeer uit de verte, weder een' kreet in ons oor, en daarna bleef andermaal alles een' geruimen tijd stil: in dien tusschentijd waren de drijvers zachtelijk voorwaarts gerukt, en hadden zich weder in orde geschaard op den grond, dien de olifanten kort te voren ontruimd hadden. Thans deed zich het schreeuwen iets naderbij vernemen, en ook het klapperende geluid der tomtoms werd hoorbaar. Op dezen afstand klonk het langgerekte geschreeuw der drijvers, vereenigd met het gedruisch der aankomende olifan-
{==807==} {>>pagina-aanduiding<<}
ten, juist als het gebulder en geruisch van een' sterken waterval. Toen echter alles nog nader kwam, onderscheidde men duidelijk het knakken der boomtakken, het rollen der trommels, het wilde
geschreeuw van het volk, het kraken van nedervallende, half vergane boomen, en den zwaren tred der in onze rigting door het bosch brekende kudde.
De hitte en de bedompte lucht waren, op de plaats, waar wij stonden, uiterst lastig; het bamboesbosch gaf geene schaduw, maar weerde des te volkomener den geringen luchtstroom af, die somwijlen boven onze hoofden heenstreek en in de dorre bladeren suizelde. - Met vreeselijk gedruisch kwamen de olifanten aanstormen, en hielden, voor zoo ver wij uit het geluid konden oordeelen, omtrent dertig yards vóór ons halt. Vervolgens heerschte er weder eene diepe stilte. Nog zagen wij niets van hen, hoe sterk wij onze oogen ook inspanden. Door deze angstige spanning van al mijne zinnen werden deze zoo zeer gescherpt, dat ik niet alleen mijne polsaderen geweldig kon hooren kloppen, maar dat zelfs het getik van mijn horologie zoo sterk in mijn oor naar boven klonk, alsof ik eene torenklok in den zak droeg, en wendde ik het hoofd, zoo was het mij, alsof ik de wervelbeenderen van mijnen hals op derzelver hengsels kon hooren draaijen. Middelerwijl waren de drijvers weder voortgerukt, en thans klonk digt achter en om de olifanten een luid geschreeuw en het gerommel der trommels. Eensklaps was het, alsof het digte struikgewas tegenover ons voorwaarts waggelde. Nog twee, drie seconden, daar vertoonden zich de koppen van twee aanvoerders der kudde en kwamen regt op ons aan. Ik gaf op den geen, die tegenover mij was, vuur, op niet meer dan tien voeten afstands; hij hield stil en wilde omkeeren; toen vuurde ik voor de tweede maal. S. had van zijnen kant op den anderen aanvoerder ook twee schoten gedaan en even weinig getroffen; want geheel de kudde keerde om, en liep door het kreupelhout naar de hoogte toe.
Alvorens wij weder laden konden, hoorden wij ook onze jagtgezellen op de hoogte vuur geven, en kort daarna liep een inlander op ons toe, ons in gebroken Engelsch toeroepende: ‘one gentleman plenty sick.’ Wij begrepen hieruit niet anders, dan dat de geen, van wien hij sprak, door de verstikkende hitte in het digte kreupelhout ongesteld geworden was, en wilden den bode artsenij in de gedaante eener

{==808==} {>>pagina-aanduiding<<}
brandewijnsflesch opdringen; maar hij schudde het hoofd, en stamelde onverstaanbare woorden, die voor Engelsch moesten gelden, want met de bovenvermelde boodschap scheen zijn geheele taalvoorraad uitgeput. De olifanten lieten zich weder in onze nabijheid vernemen; wij hielden ons dus stil, en thans hoorden wij Kolonel L. duidelijk roepen, dat H. door eenen olifant gepakt geworden was. Wij snelden er terstond heen, en vonden H., wel is waar, levend en behouden; doch weldra bleek, dat hem een arm en het sleutelbeen gebroken waren.
Kolonel L. en H. hadden hunne beide loopen op olifanten gelost. Desniettemin bleef een derzelven naderen; nu wendde H. zich om, en wilde zijn tweede geweer grijpen; maar de inlander, die het droeg, was weggeloopen. H. poogde te vlugten, doch viel op den grond; de olifant kwam op hem toe, knielde neder, om hem met den kop tegen den grond te drukken, en wentelde hem daarbij om. Kolonel L., die niets van het gevaar zijns vriends wist, zag den olifant tegen den grond stooten, en meende niet anders, of hij was aangeschoten; hij snelde dus toe, om hem de rest te geven. Den aankomenden jager ziende, sprong het dier snel op, en week in het hout, terwijl, tot L.'s niet geringen schrik, op dezelfde plaats, welke de olifant zoo even verlaten had, H. overeind rees. Ware L. eenige seconden later op de plaats gekomen, zoo zou het waarschijnlijk met den ongelukkigen H. gedaan geweest zijn; had hij vuur gegeven en den olifant gedood, zoo ware deze op H. gevallen en had hem verpletterd.

Het huwelijk met de linkerhand.

(Vervolg en slot van bl. 773.)

De oude Hertogin stierf plotseling aan eene beroerte. Haar dood bragt bij leopoldine zulk eene ontroering te weeg, dat de barensweeën haar overvielen, en zij eenen slechts zeven maanden gedragen zoon ter wereld bragt. Te midden der verwarring, die op deze dubbele gebeurtenis volgde, werd constance vergeten. Zij had beide de tijdingen vernomen. In den toestand van zwakte, waarin zij zich bevond, berekende zij ongetwijfeld daarvan al de mogelijke

{==809==} {>>pagina-aanduiding<<}
gevolgen niet; maar zooveel begreep zij nogtans, dat nu in allen gevalle een der hinderpalen tegen de erkentenis van haar huwelijk uit den weg geruimd was.
Eenige dagen naderhand verklaarde zij, genoegzaam hersteld te zijn, om hare dienst bij de Hertogin, wier leven, door de gevolgen harer te vroegtijdige bevalling, gevaar liep, te hervatten. De avond was reeds ver gevorderd; stad en hof lagen in duisternis en stilte gedompeld. Met zachten tred naderde constance het bed, waarop de Hertogin rustte. Deze omhelsde haar met vervoering, en wenkte haar, haren zoon te beschouwen, die in eene wieg naast de legerstede zijner moeder lag te slapen. Constance schoof de kleine witzijden gordijntjes, welke het kindje omgaven, ter zijde, en beschouwde het met duizend dooreengemengde en strijdende gevoelens. Zij zou het gehaat hebben; maar het geleek zoo zeer naar haren eigen zoon! De vader herleefde in de trekken van beide de kinderen, en dit beminde beeld sprak tot het hart van constance. Al zuchtende zette zij zich neder. Het bleeke schijnsel eener nachtlamp verlichtte slechts flaauw de kamer. Eene bejaarde, zwaarlijvige dame, in een' gemakkelijken armstoel gedoken, waakte met haar, of liever heette met haar te waken, want de goede matrone lag weldra in diepen slaap gedompeld. Wat de Hertogin betreft, de Doctoren hadden, om haar eenige rust te verschaffen, haar een' slaapwekkenden drank doen nemen, die weldra de verdoovende uitwerking oefende, welke zij daarvan verwachtten.
Op deze wijs was een half uur verloopen. Constance had het met peinzen doorgebragt. De toekomst, waarvan zij eenmaal droomde, naderde misschien; maar, hoevele hinderpalen moesten niet nog overkomen worden! Plotseling hoort zij een dof gesteun, een' flaauwen kreet, eenige beweging achter de gordijnen van het kind. Zij springt op, kijkt..... met blaauwe kleur op het wezen en het lijfje door stuipen verwrongen, sterft de zoon der Hertogin, na eene korte worsteling!
De netelige stand, waarin constance zich aan het hof geplaatst had, de verpligting, om elk harer woorden te wikken en elk harer gebaren af te meten, hadden haar eene meer dan gewone tegenwoordigheid van geest verworven. In dit hagchelijke oogenblik verliet hare bedaardheid haar niet. Met een' enkelen opslag overzag zij de partij, welke zij van

{==810==} {>>pagina-aanduiding<<}
dit geval kon trekken, en oogenblikkelijk was haar plan beraamd. Zij keek rondom zich; de Hertogin en de oude dame sliepen beide: zij luisterde; buiten het vertrek liet geenerlei gerucht zich vernemen. Hare zaamgeperste lippen, hare schitterende oogen kenmerkten haar vastgenomen besluit. Haar tred werd vlugger en vaster. Het kleine lijkje opnemen, als eene schim de eenzame galerij doorzweven, hare kamer bereiken, was voor haar het werk van een oogenblik. Zij vond hare voedster naast haren zoon slapende. In aller ijl wikkelde zij het levende kind in de luijers van het doode. Doch, ondanks hare behendigheid, had dit, met hetgeen daarbij meer gevorderd werd, vrij veel tijds vereischt. De vreeselijkste ongerustheid begon haar te folteren. Eindelijk was de verwisseling gelukkig volbragt, en haar kind, veelligt door eenig heimelijk toegediend heulsap (de gewone toevlugt van bakers en minnen) bedwelmd, was desgelijks slapende gebleven. Op het oogenblik, dat zij met haren dierbaren last de kamer der Vorstin binnentrad, maakte de oude dame eene beweging. Zij opende hare slaapdronkene oogen. Werktuigelijk strekte hare hand zich uit, om het ledige wiegje te schommelen; maar bijna even spoedig hield zij op; haar hoofd zeeg op de borst, en zij sliep weder in. Constance, na eenigen tijd roerloos te zijn blijven staan, trad op de teenen voorwaarts, en, haren zoon in de wieg van het vorstelijke kind gelegd hebbende, hernam zij, al hijgende, hare plaats nevens de legerstede der Hertogin.
Niemand had eenig vermoeden van het gepleegde bedrog. Het oog der moeder zelve werd er door misleid. Maar, toen constance met het krieken van den dag weder bij hare voedster kwam, vond zij deze, gelijk zij verwachtte, schreijende voor het lijkje van een kind. Zij had veel moeite, haar te doen begrijpen, wat er gebeurd was, en welk oogmerk zij er mede had.
‘Zoek eens, minne,’ zeide zij, ‘naar dat kleine teeken, hetwelk wij onder den linkerarm van mijnen zoon hebben opgemerkt. Gij ziet wel, dat het hier niet is. Het is een onuitwischbaar moedermerk. Kom, droog dus uwe tranen! Morgen, in den nacht, zal albert dit kind doen begraven. Het mijne leeft; het bekleedt de plaats, waarop het regt heeft; eenmaal zal het den troon zijns vaders bestijgen, Is het niet de oudste, de vrucht van een vroeger gesloten hu-
{==811==} {>>pagina-aanduiding<<}
welijk? Bewaar getrouwelijk dit geheim! De tijd, om het te openbaren, zal komen.’

Laat ons thans over een tijdvak van vijftien jaren heenstappen, en wat vinden wij?
Hertogin leopoldine brengt haar leven door op een slot, niet verre van de hoofdstad, hetwelk zij niet verlaat, dan wanneer eenig volksfeest hare tegenwoordigheid onmisbaar vereischt, of wanneer zij eenige afleiding wenscht te genieten in het bezoeken van de kasteelen der adellijke geslachten, die haar toegedaan gebleven zijn. Hare bleeke wangen, hare doffe oogen, hare kwijnende gezondheid, alles doet zien, dat zij niet gelukkig is. Kommer heeft zijne sporen in haar eenmaal zoo helder voorhoofd gegroefd, en een treurige glimlach verkondigt, dat, zoo zij lijdt, zij echter poogt met gelatenheid te lijden. Zij is ter naauwer nood vierendertig jaren, en men zou zeggen, dat zij er acht ouder was.
Op dit oogenblik echter vult eene zoete vreugde haar hart. Haar zoon (moge zij steeds dien weldadigen waan behouden!) haar zoon keert van de reizen terug, welke hij onder geleide van zijnen Gouverneur, Graaf emilius van mansfeld, gedaan heeft. Deze is de raadsman, de vriend, de verdediger van Hertogin leopoldine. De jaren hebben hem zeer veranderd. Zoo al de hofman zich nog de liefde zijner jeugd herinnert, begrijpt hij die niet meer. De zorgen der staatzucht, dien hartstogt van den rijperen leeftijd, vervullen hem thans geheel.
En de schoone, de listige constance van waldgrave, wat is er van deze geworden? Zij is nog schooner, nog listiger dan te voren. Dat prachtig hôtel, met schier ontelbare bedienden bevolkt, met vorstelijke praal gemeubeld, is het hare. Die heerlijke villa, in den Italiaanschen smaak versierd, is voor haar gebouwd. Ziet die rijtuigen, die juweelen; dit alles behoort aan haar; het zijn zoo vele geschenken, welke haar vorstelijke minnaar haar gedaan heeft. Volgt haar in dit wellustig ingerigte boudoir: haar négligé is zoo galant en bijna zoo kostbaar als het prachtige kleed, hetwelk zij heden avond in hare gezelschapszalen zal dragen. Men dingt het zeerst naar de eer, haar voorgesteld te worden. Dames van den hoogsten rang en van den ongekreuktsten goeden naam, vreemde Prinsen, krijgslieden,

{==812==} {>>pagina-aanduiding<<}
geleerden uit alle landen van Europa, dringen zich rondom haar zamen, en brengen den tol hunner hulde aan de vrouw, die ieders bewondering tot zich trekt. Zij is vierendertig jaren, en men zou zeggen, dat zij er acht jonger was.
De hartstogt, welken zij aan Hertog albert had weten in te boezemen, was eene dier zonderlinge zinsbegoochelingen, die somwijlen ook in het leven van ambtelooze lieden ontmoet worden, en waarvan de geschiedenis der Vorsten zoo vele beruchte voorbeelden oplevert. De Hertog had aan die drift niet alleen zijn huiselijk geluk opgeofferd, maar ook het geluk eener deugdzame, bekoorlijke vrouw, die hem teederlijk liefhad. Hij had zelfs grond om te vreezen, dat hij in het hart zijns zoons de achting had verzwakt, welke deze hem schuldig was. Reeds had de ontevredenheid van de bloedverwanten zijner vrouw zich op eene ontrustende wijs geopenbaard. Hij gevoelde, dat hij de genegenheid zijns volks verbeurd had.... Maar al die bedenkingen verloren haar gewigt, wanneer hij ze in de weegschaal legde tegen de liefde zijner favorite. Zij had zich van geheel zijn wezen meester gemaakt, en hij had geen kracht genoeg om haar daaruit te verjagen, noch zelfs deugd genoeg om zulks te wenschen.
Gedurende de kindschheid van Prins otto (dit was de naam van s Hertogs jongen opvolger) had zij weten te verkrijgen, dat hij dikwerf bij haar gebragt werd, en reeds begon zij door hare hartstogtelijke liefkozingen eenen vermogenden invloed op hem te oefenen; maar, zoodra de Hertogin van deze bezoeken onderrigt werd, stelde zij alles in het werk, om derzelver voortgang te stuiten. Met kracht door emilius van mansfeld en door andere aanzienlijke familiën ondersteund, deed zij ophouden hetgeen zij eene schandelijke onvoegzaamheid noemde. Ondanks hemzelven moest de Hertog toegeven, en de uitkomst dier zaak werd voor constance eene vernederende teleurstelling. De jonge Vorst, nu geheel en al aan de zorgen der Hertogin en harer vrienden overgelaten, werd in wantrouwen opgevoed tegen haar, die het geluk zijner vermeende moeder vernield had. Somwijlen zelfs liet hij zich woorden van verachting ontvallen, die, aan constance overgebragt, haar in den beginne bitter deden lijden; zij morde tegen den hemel, die haren eigen' zoon tegen haarzelve keerde, en zich van hem als van een werktuig bediende om haar te straffen. Allengskens ech-
{==813==} {>>pagina-aanduiding<<}
ter werd het moederlijk instinct, dat in haar hart door niets verlevendigd werd, door de staatzucht verstikt. Zij leefde noch in het verledene, noch in het tegenwoordige; zij leefde slechts in de toekomst. ‘Er zal eens een dag komen.....’ zeide zij menigmaal tot hare oude vertrouwde.
Het publiek intusschen, dat niets van den geheimen huwelijksband vermoedde, welke haar met Hertog albert vereenigde, zag in haar niets anders dan eene gewone favorite. Evenwel, met de haar eigene tact, wist zij de klippen van haren stand te vermijden; zelden verscheen zij in het openbaar, en vooral niet gedurende het kortstondig verblijf der Hertogin in de stad. Alsdan leefde zij opgesloten in haar hôtel, en ontvlood zorgvuldig de schouwburgen en alle andere vereenigingsplaatsen, waar zij zich gelijktijdig met hare mededingster zou hebben kunnen bevinden. Zij was minzaam en toegankelijk, diende met warmte, wie hare ondersteuning inriep, en verleende hare bescherming aan kunstenaars en kunsten. Ieder liet haren verlichten smaak, hare oordeelkundige prachtliefde regt wedervaren, en de armen, welke zij met verstandige liefdadigheid bijstond, roemden alom hare mildheid.
Geene mindere bescheidenheid en ingetogenheid betoonde zij ten aanzien van den Hertog. Nimmer noemde zij in het openbaar zijnen naam; geene dier kleine jaloerschheden, geene dier openlijke gemeenzaamheden, welke eindelijk eenen gekroonden minnaar vervelen, of deszelfs trotschheid belgen. Zelfs hare grilligheden hadden iets bevalligs. Zij wist dezelve te ontdoen van al, wat ze minder aanlokkelijk kon maken. Eindelijk, tot zelfs hare kleine pruilerijen, welke zij somwijlen waagde, alles was met beleid berekend. Arglist had bij haar de natuur vervangen. Hare deugden en hare gebreken waren beide slechts schijn, beide middelen ter bereiking van het doel, waarop zij aanhoudend het oog gevestigd hield, en waarnaar zij langs eenen langzamen, maar zekeren weg voortstreefde.
Hare vooruitziende behoedzaamheid had geene voorzorg verzuimd. Zij had zich van bewijsstukken voorzien, geteekend door den geestelijke en door den arts, die haar vroeger gediend hadden en sedert gestorven waren: die stukken getuigden het sluiten van haar huwelijk, de geboorte van haren zoon, en de merkteekenen, welke hij aan het ligchaam droeg. Zij had hierbij een, door haarzelve opgesteld, om-
{==814==} {>>pagina-aanduiding<<}
standig verslag van de verwisseling der beide kinderen gevoegd, de waarheid van welk verhaal hare oude voedster, vóór dat zij stierf, met hare onderteekening bevestigd had. Die gewigtige papieren waren in een van dunne stof vervaardigd zakje besloten, hetwelk zij steeds bij zich droeg.
Op zekeren avond, dat zij, na zich met kiesche zorgvuldigheid getooid, na de geheimste kunstmiddelen der coquetterie te hulp geroepen te hebben, op eene canapé gezeten, Hertog albert's komst verbeidde, trof plotseling een verward gedruisch haar oor; zij staat op, en ziet, hoe eenige boeren eene draagberrie aanbrengen, waarop een naar het schijnt gekwetst man uitgestrekt ligt. De droevige stoet trekt haar landverblijf binnen, zij hoort haren naam noemen; een akelig voorgevoel maakt zich van haar meester; zij snelt toe.... het was maar al te waar! stervende lag de Hertog voor hare voeten. Door zijn hollend paard voortgerukt, was hij uit den zadel geworpen geworden en langs den weg gesleept, op welken hij een lang en bloedig spoor had achtergelaten. Zijne kwetsuren waren uiterst gevaarlijk; in het geheim zeide men, dat zij doodelijk waren.
Men verbeelde zich constance's schrik en angsten! Men verwittigde den gewonen arts van het hof, als ook de grootambtenaren van den Staat, van het voorgevallene, welke laatsten belast werden, de droevige tijding aan de gemalin en aan den zoon van den gekwetste mede te deelen. In afwachting van den uitslag des onderzoeks, hield constance zich aan de deur van het vertrek, waarin men den Hertog te bed gebragt had. Het bevallige négligé, waarin zij hem wachtte, was verkreukt en ten deele afgerukt; de bloemen, die haar hair versierden, had zij over den grond gestrooid; zij bad niet, zij schreide niet; de vreeselijkste angst hield haren boezem bekneld. Na een half uur tijds trad de arts ter kamer uit.
‘Wij wilden niet veroorloven, Mevrouw, dat de Hertog u in zijnen tegenwoordigen toestand zien zou,’ dus sprak hij; ‘maar zijn verlangen en angst zijn zoo groot, dat wij voorzigtiger geoordeeld hebben er aan toe te geven. Kom dus, Mevrouw; maar vergeet niet, dat elke te hevige aandoening hem den dood veroorzaken kan.’
Constance verzamelde al hare geestkracht, en volgde den Doctor tot aan het bed, waarop de Hertog uitgestrekt lag. Deze had de oogen niet afgewend van de deur, door

{==815==} {>>pagina-aanduiding<<}
welke zij moest binnenkomen; en toen hij haar zag, verhelderde een straal van vreugde zijn gelaat. Zij boog zich over hem henen, en drukte hare lippen op de kleurlooze wangen van den stervende.
‘Geen woord, Mevrouw!’ zei de arts, en waarschuwde haar nog met den opgeheven vinger, terwijl hij, op een' gebiedenden wenk des Hertogs, zich verwijderde.
‘Geen woord,’ verzekerde constance.
Doch naauwelijks was de Hertog met haar alleen, of hij wilde zich ontlasten van het beangstigende denkbeeld, hetwelk hem de ziel prangde. Hij greep constance's hand, en, haar zachtkens tot zich getrokken hebbende: ‘Constance,’ fluisterde hij, ‘ik zou geruster sterven, zoo uw lot verzekerd ware.’
‘Spreek niet, albert,’ antwoordde zij; ‘wees bedaard, gij zijt in geen gevaar.’
‘Neen, neen,’ hernam hij, het hoofd schuddende; ‘ik voel het te wél; hier huist de dood..... O constance, mijne teêrbeminde constance... welk een verschrikkelijk denkbeeld! Ik vrees, mijne vrouw... ook mijn' zoon... zij haten u... en... ik vrees hen om uwentwille.’
Hier dwong uitputting hem te zwijgen. Constance aarzelde nog steeds, door mededeeling van het geheim, hetwelk zij zoo langen tijd verborgen had, zijne ongerustheid te doen bedaren. Was de gelegenheid, welke zij sinds zoo vele jaren verbeidde, werkelijk nu daar? Was dit het oogenblik, waarop zij hare magt voor altijd verzekeren, en die harer mededingster reeds vooruit omverstooten moest?
Pijnlijk boog de Hertog, half oprijzende, zich naar haar toe.
‘Arme constance!’ zeide hij. ‘Zij is niet gelukkig geweest; indien, na mijn' dood, wraak en vervolging..... O God!..... Hoor, constance, verlaat het hertogdom; ga.....’
‘Waarde albert,’ stamelde zij, ‘wees om mijnentwille niet bezorgd. Stel u gerust; ik weet, dat ik niets te vreezen heb.’
‘Gij weet.... dat gij niets te vreezen hebt!’ herhaalde de Hertog met verbazing. ‘Wat is dit? Wat wilt gij zeggen?’
Vruchteloos poogde zij, hem tot bedaren te brengen. Hij bestormde haar met vragen, en hervond daarbij eene kracht, die haar ongetwijfeld misleidde. Zij waagde het te spreken.

{==816==} {>>pagina-aanduiding<<}
Haren arm om zijne schouders geslagen hebbende, fluisterde zij hem in het oor het geheim van geheel haar leven!
Naar mate zij vorderde in haar verhaal, kenteekende het gelaat van den Hertog eene gedurig toenemende ontzetting, en, toen zij geëindigd had, zag hij haar aan met eene zonderlinge uitdrukking van twijfel en verdenking.
‘Neen, dat is niet waar,’ riep hij; ‘dat kan het niet wezen!’
Naauwelijks had hij deze woorden gesproken, of het bloed spoot uit eene zijner wonden. Eene ader in de borst berstte; zijn hoofd viel weder op zijn kussen.... hij was dood!
Verschrikt, buiten haarzelve, rukte constance aan alle schellen en schreeuwde om hulp.
Eene deur ging open. Een jong man verscheen, en, haar met den vinger aan de lieden van zijn gevolg aanduidende, sprak hij met eene barsche stem: ‘Men verwijdere die vrouw!’
Het was Prins otto, die, een oogenblik te laat, naar zijns vaders sterfbed kwam toesnellen.
Op die bekende stem, op dit harde bevel, op het gezigt dier menigte, welke de kamer vulde, viel de ongelukkige constance in zwijm.
Hoe lang zij in dien staat van gevoelloosheid bleef, wist zij niet. Zij werd in het leven teruggeroepen door het ruwe gehots van een rijtuig, dat langzaam over een' hobbeligen steenweg voortrolde. In den beginne dacht zij, dat een beangstigende droom zijn spel met haar dreef; maar allengs werden besef en herinnering duidelijker. Zij opende de oogen, en vond zich tusschen een' man en eene vrouw gezeten, die het stilzwijgen hielden. Het was nacht; de lantaarnen alleen van het rijtuig gaven licht op den weg.
‘Is de Hertog dood?’ vroeg constance met eene naauwelijks hoorbare stem.
‘Dood,’ hernam de man, die het paard mende.
Het was dan gedaan! Al hare zoo lang gekoesterde hoop, al de droomen harer staatzucht, al hare ontwerpen vernield, omvergestooten!.... Toen zij uit de bedwelming, waarin die verschrikkelijke slag haar gedompeld had, een weinig bekomen was, wilde zij weten, waarheen hare wachters haar voerden, en op wiens bevel zij zich alleen, in den nacht, bij hen bevond; maar weldra begreep zij, dat hun het streng-
{==817==} {>>pagina-aanduiding<<}
ste stilzwijgen bevolen was, en getroostte zich te wachten tot het dag werd.
In den loop van den ochtend kwam het logge rijtuig bij den voet eens torens aan, gelegen op den oever eener rivier, die haren uitloop heeft in den Donau, en aan dien kant het hertogdom *** begrenst. Hier lag een militaire post, onder bevel van eenen serjant, in bezetting. Ongetwijfeld had een vooruitgezonden renbode constance's komst verkondigd, want er waren eenige toebereidselen begonnen om haar te ontvangen. De soldaten reinigden, zoo goed zij konden, de vervallene vertrekken, herstelden de vensters, hingen ouderwetsche behangsels langs de muren. De toren bevatte, op de eerste verdieping, vier of vijf enge, sombere en in elkander loopende kamers. Constance koos die, welke haar het minst treurig en vochtig voorkwam. Maar toen zij zich nu hier opgesloten bevond, door muren en grachten van geheel de wereld gescheiden en levend in dit steenen graf begraven, alstoen begon voor haar een lange en folterende doodsangst.
Zij vernam, dat de jonge Vorst, die waande zijne moeder aan haar te wreken, verboden had, het geringste verzoekschrift van haar aan hem te doen geworden, of zelfs een enkel woord, hetwelk zij sprak, aan hem over te brengen. Tot wien zou zij zich dus wenden? aan wien haar geheim, zoo vreeselijk een staatsgeheim, vertrouwen? Eindelijk herinnerde zij zich emilius van mansfeld. Maar toen zij eindelijk hoopte, door tranen en beloften, hare norsche cipiers vermurwd te hebben, was het berigt, hetwelk zij op hare vraag ontving, dat emilius zich niet in Duitschland bevond; en drie maanden verliepen, eer zij, op eenen brief, welken zij aan hem afzond, antwoord ontving,
In dien langen en bangen tusschentijd verzoette hoop noch gelatenheid het lijden dier staatzuchtige en onverduldige ziel. Zonder bezigheid, zonder ligchaamsbeweging, zonder troost, keerde zij hare gedachten niet naar een ander leven, naar eene betere wereld; zij morde tegen haar lot, twistte met de Voorzienigheid, verwenschte de menschen en zichzelve; maar, hetzij uit trotschheid, hetzij uit wantrouwen, zij duldde liever alles, dan haar geheim aan ondergeschikten te vertrouwen, die haar waarschijnlijk als krankzinnig beschouwd zouden hebben: reeds hadden eenige. woorden, die haren

{==818==} {>>pagina-aanduiding<<}
cipier ontvallen waren, haar doen begrijpen, dat deze man haar niet volkomen wel bij het hoofd achtte te zijn.
Op zekeren dag, eindelijk, meldde van mansfeld zich aan bij de wachters dier geketende leeuwin. Naauwelijks in de Staten van Vorst otto teruggekomen, had emilius verlof verzocht en verworven, om constance van waldgrave in hare gevangenis te bezoeken.
Alvorens voor haar, die hij eenmaal zoo vurig bemind had, te verschijnen, deed hij zich aanmelden; maar zijn haar overluid aangekondigde naam bragt geene uitwerking hoegenaamd te weeg. Constance scheen dien niet eens gehoord te hebben. Zij zat mijmerend in eene vensterbank, met het hoofd in de hand en den blik gedachteloos op het ijdel gevestigd. Welk eene verandering hadden drie maanden van hopeloos wachten niet op haar te weeg gebragt! Hare holle oogen, haar vervallen aangezigt, hare schrikwekkende vermagering, alles, wat van mansfeld zag, trof hem met eene smartelijke verbazing: hij vergat, dat zij hem ontrouw geworden was uit trotschheid en uit staatzucht. Uit staatzucht! sedert lang begreep hij, dat dit woord alles verontschuldigde.
‘Mevrouw!’ zeide hij, terwijl hij eenige schreden nader trad.
Het geluid zijner stem deed haar trillen.
‘Wie spreekt daar?’ riep zij, plotseling het hoofd omkeerende.
‘Een oud vriend,’ hernam hij, ‘emilius van mansfeld.’
‘Emilius van mansfeld! is het mogelijk? hem, aan wiens antwoord ik wanhoopte!..... gij! gij zelf hier!.... O God! ik voel.... ja, ik voel, dat mijn hoofd.... verbazing, vreugd.... O, verschooning, verschooning!’
De ongelukkige gevangene zeeg weder op hare zitplaats, en de tranen sprongen haar uit de oogen.
Emilius was voor haar blijven staan, onthutst, bezorgd over de uitwerking, welke zijne tegenwoordigheid scheen te hebben.
Na eene korte poos herstelde constance zich van dien geweldigen schok.
‘Gij zijt het dan, Mijnheer de Graaf?’ zeide zij met eene nog bevende stem. ‘Hebt gij inderdaad aan de arme gevangene gedacht? Dank voor die herinnering! Gij ziet het,

{==819==} {>>pagina-aanduiding<<}
men houdt mij hier opgesloten; men is bang, dat ik het ontloopen zal. Mijn zoon zelf vergeet mij....’
‘Uw zoon!’ viel emilius haar in de rede.
‘Ja, mijn zoon; verbaast u dit? Hij bemint mij niet; men heeft hem geleerd mij te haten. Wanneer hij van mij spreekt, zegt hij: Die vrouw! men verwijdere die vrouw! Dit zijn de laatste woorden, welke ik uit zijnen mond gehoord heb. Indien hij wist....’
Emilius stond verslagen; het was dan waar! dat scherpzinnige verstand was uitgebluscht!
‘Mevrouw!’ zeide hij, om 's hemels wil, bezadig u! Wat spreekt gij van eenen zoon?’
Zij greep hem bij de handen, hem naar zich toe trekkende.
‘Verneem een groot geheim,’ fluisterde zij hem in het oor. ‘Prins otto.....’
‘Wel nu?’
‘Is niet de geen, dien men denkt.’
‘Wat wilt gij daarmede zeggen?’
‘Geheel het hertogdom is in dwaling. Hij zelf weet het niet; de Hertogin weet het niet.... maar gij, gij zult hun de oogen openen.... Zij waant, dat zij zijne moeder is.... Ik ben het! Ik ben het!’
‘Groote God!’ riep emilius onwillekeurig uit: ‘de ongelukkige is krankzinnig.’
‘Krankzinnig! Ook gij duwt mij dit woord toe!.... Krankzinnig!’ herhaalde zij, hare hand over haar voorhoofd strijkende, en verwilderd in het rond kijkende: ‘wat heb ik dan gezegd? Doch nu herinner ik mij.... gij hebt nimmer geweten.... dit is het, dat uwe verbazing veroorzaakt. Luister; spoedig zal alles u duidelijk worden.... Ik krankzinnig!.... Gave God, dat ik het ware!’
Mansfeld kon zich van eene pijnlijke deernis niet onthouden. De vrouw, wier voortreffelijke geest- en ligchaamsgaven nog kort geleden elk bewonderde, tot zulk eenen diepen staat van ellende gezonken te zien! - Zij begreep, dat zij zijn medelijden wekte, en, het hoofd opheffende: ‘Neen, neen.’ zeide zij, ‘uwe deernis wil ik niet. Zij, die gij hier voor u ziet, is meer waard, dan beklaagd te worden. Ik ben albert's gemalin, de gemalin van een' Hertog, de moeder van een' Hertog!’
‘Bedaar, smeek ik! Spreken wij niet meer van een onderwerp, dat u bedroeft; spreken wij....’

{==820==} {>>pagina-aanduiding<<}

‘Spreken wij van mijn' zoon,’ viel hem constance met kracht in de rede. ‘O, met welk eene koorts van ongeduld verwachtte ik iemand, wien ik mijn huwelijk ontdekken kon! een huwelijk, het is waar, met de linkerhand, maar aangegaan voor het oog van God, in tegenwoordigheid van twee getuigen. Zie, het was die nacht van het bal: eene stem, was het niet de uwe, emilius? riep mij toe, toen ik voorbijging: Trouwelooze! Niet waar, gij herinnert het u?’
‘Welk eene herinnering!’ sprak mansfeld als bij zichzelven; ‘hoe kan schijn en waarheid zich zoo ondereenmengen?’
‘Schijn!’ riep zij, opspringende en met groote schreden door de kamer gaande; ‘altijd schijn!.... Is het dan mogelijk, dat gij mij niet gelooft?.... Emilius, gij, naar wien ik reikhalsde, gij, wiens komst ik van den hemel smeekte.... want gij zult mij de vrijheid, het leven wedergeven.... Ik heb u bitter verongelijkt.... gij zult u wreken, door mij te redden.’
Emilius nam hare handen, en hield ze tusschen de zijne gedrukt. ‘Mevrouw,’ zeide hij, ‘kom toch tot uzelve! Hoe kan zoo voortreffelijk een verstand als het uwe zich door een' ijdelen waan laten benevelen? Eenzaamheid, gevangenschap hebben u ziek gemaakt; dit alles zal ophouden. Geloof een' man, die uw vriend was. Nimmer waart gij gehuwd; nimmer zijt gij moeder geweest.’
‘O God! o God! behoud mij mijn verstand!’ riep constance. ‘Ik voel, dat het mij begeeft. Gij wilt bewijzen?.... wel, ik heb immers bewijzen.... waar zijn zij?.... Waar heb ik ze gelaten?’
En dit zeggende betastte zij hare kleederen met al de gebaren eener zinnelooze.
Mansfeld, wiens hart dit schouwspel diep doorgriefde, deed eene beweging om heen te gaan. Zij vloog hem in den weg.
‘Blijf!’ riep zij; ‘heb deernis met mij; blijf nog één oogenblik!.... ik zou moeten sterven; mijn geheim zou mij verstikken.... Bewijzen?.... o mijn geheugen!.... Ha! hier zijn zij!’
Met drift greep zij eene schaar, die op haar werktafeltje lag, en, eene baan van haar kleed openrijtende, bragt zij uit hetzelve een zakje te voorschijn, hetwelk zij den Graaf met teekens aanduidde te openen, want, buiten staat om

{==821==} {>>pagina-aanduiding<<}
verder een woord uit te brengen, was zij, hijgende en afgemat, op hare zitplaats neêrgezegen.
Met de uiterste verbazing onderzocht mansfeld, stuk voor stuk, de in het zakje bevatte papieren. Naar mate hij verder kwam,liet hij meer en meer het innigst medelijden blijken. Dikwerf staakte hij het lezen, om zijne oogen op de ongelukkige te vestigen; en alsdan knikte deze, ondanks hare zwakheid, telkens droevig met het hoofd, als 't ware om de bewijzen, welke hij in handen had, te bevestigen.
‘Inderdaad is dit een staatsgeheim!’ zeide emilius als tot zichzelven, terwijl hij het zakje zorgvuldig wegborg. ‘Arme vrouw!’
Op dit oogenblik scheen constance te herleven.
‘Mijne papieren!’ riep zij, er de handen naar uitstekende, want nog had zij de kracht niet om op te staan. ‘Emilius!.... mijne papieren!.... hoe kon ik ze ook uit mijne handen geven?’
‘Stel u gerust, Mevrouw!’ hernam mansfeld, naar haar toe gaande. ‘Ik neem ze slechts mede, om ze onder de oogen van den Vorst te brengen. Verlaat u op mij! Binnen twee dagen ben ik hier weder terug, en misschien kom ik niet alleen.’
‘De papieren!’ schreeuwde constance al voort. ‘Emilius!.... geef mij mijne papieren weder!.... O God! ik roep U tot getuige, dat.....’
Hier ging hare stem over in een dof gesteun.
Twee dagen daarna renden twee personen te paard spoorslags den weg langs, die van Hermannstadt naar den toren van *** leidt.
‘Vorst!’ sprak een der ruiters, gebruik makende van een oogenblik, waarop zij hunne paarden adem moesten laten halen: ‘bedenk, wat de voorzigtigheid van u eischt! Het geheim uwer geboorte is aan niemand bekend, dan aan ons. De wachters zelven van den toren achten al wat de arme gevangene zegt voor niets dan het raaskallen eener krankzinnige. Welke partij denkt uwe Hoogheid te kiezen?’
‘Nog weet ik het niet: het eenige, dat ik weet of bedenk, is, dat mijne arme moeder hare vrijheid niet moet missen; dat zij niet beroofd moet zijn van de tegenwoordigheid en van de liefde haars zoons.... Wanneer ik mij herinner, Graaf mansfeld, hoe ik haar steeds beschuldigd, veracht, gehaat heb; hoe zij, op mijn bevel, gevangen gezet

{==822==} {>>pagina-aanduiding<<}
is, en hoe, zoo gij er niet geweest waart..... Kom, haasten wij ons! elk oogenblik, dat wij dralen, is een diefstal, dien ik aan haar pleeg. Hoe veel lijden heb ik haar niet te vergoeden!’
Graaf mansfeld drong het eerst in constance's kamer; maar, hoe kort de tusschentijd sedert zijn eerste bezoek ook geweest was, hadden koortsachtige verwachting, ongeduld en ongerustheid het overschot harer krachten verteerd. Sedert twee dagen leefde zij in aanhoudende overspanning. Uitgestrekt in een' grooten armstoel, de oogen onafgebroken op de deur harer gevangenis gevestigd, het oor gespitst op het geringste gerucht, had zij den tijd minuut voor minuut geteld en twintigmaal den afstand berekend. Hare ziel, als 't ware op den rand harer lippen zwevende, scheen, om dezelve te verlaten, nog slechts een laatste, een albeslissend oogenblik te verbeiden.
‘Mijn zoon!’ riep zij met eene flaauwe stem, zoodra zij den Graaf gewaar werd: ‘hebt gij hem gezien, emilius?... hebt gij hem gezegd?.... brengt gij mij mijn zoon weder?....’
Hij lag reeds voor hare voeten.
Het was een hartverscheurend tooneel. Dat gevoel van innige liefde, hetwelk in het hart eener moeder nimmer sterft, ontbrandde met hernieuwde kracht in dat van constance. Zij vergat den Vorst en zag slechts den zoon; haren zoon, van welken zij zich in de zwijmeling der staatzucht had losgescheurd, en dien God haar na vijftien jaren wedergaf, om haar de oogen te sluiten! Hertog otto drukte hare handen tusschen de zijne. Met eene door tranen half gesmoorde stem smeekte hij hare vergiffenis af, beschuldigde zichzelven, betreurde de dwaling, waarin hij opgevoed was.... Eensklaps gevoelt hij, dat de hand, welke hij drukt, zich krampachtig zamentrekt en verstijft. Hij heft het hoofd op.... Zijne moeder, met de doodskleur op het gelaat, was in zichzelve als weggezegen. Zij was dood! Hare trekken, echter, droegen nog den indruk der zaligste vreugd. Zij scheen de zegeningen, welke zij hier op aarde over hem had uitgestort, in de eeuwigheid te gaan voortzetten.
Thans bestond er geene reden meer, om dit gewigtige geheim te openbaren. Zelfs Hertogin leopoldine heeft het nimmer gekend. Toen zij vernam, welk eene prachtige begrafenis de Vorst bevolen had ter eere eener vrouw, over welke zij dacht, dat beide zich zoo zeer te beklagen hadden,

{==823==} {>>pagina-aanduiding<<}
toen zij getuige was van de diepe droefheid, waarin hij nog maanden lang na haar afsterven gedompeld bleef, gaf zij hem daarover hare verbazing te kennen. Nimmer heeft hij haar dit geheim opgeklaard. Niemand betwistte hem zijn regt op de regering; maar, zoodra hij zijne meerderjarigheid bereikt had, noopten hem de raad van Graaf mansfeld en zijne eigene ondervinding, om in zijn stamhuis, bij eene bijzondere wet, het gevaarlijke voorregt der huwelijken met de linkerhand voor altijd af te schaffen.

Nog eene bijdrage, de dronkenschap betreffende.

Onder het groot getal van hen, die zich, als verklaarde vijanden van het misbruik van sterken drank, onderscheiden, ontbreekt het niet aan zeer velen, die een matig gebruik van denzelven, inzonderheid aan de arbeidende klassen, wel willen veroorloven. ‘Wij - dus redeneert men - kunnen, bij het genot van voedzame spijzen en vooral van een versterkend glas wijn, de geestrijke dranken gemakkelijk ontberen; maar wat blijft er voor den behoeftige over, wanneer men hem, bij den schralen kost, die zijn deel is, de eenige hartsterking, die hem, in zijn borrel, nog overblijft, ontnemen wil?’ Deze stelling, en de vraag, die haar vergezelt, heeft een menschlievend en als ware het een medelijdend voorkomen; en dit is dan ook welligt de oorzaak, dat wij de gedane vraag, in negentien van de twintig gevallen, ter gunste van den sterken drank hebben hooren oplossen. ‘Wie toch geene flesch wijn kan bekostigen - zoo zegt men - mag zich wel met een enkel glas jenever schadeloos stellen.’
Intusschen rusten antwoord, vraag en stelling op eenen valschen grondslag; en deze is het versterkende van geestrijke dranken. Dit is zoo dikwerf en tevens zoo afdoende aangetoond en met bewijzen gestaafd, dat het verwondering moet wekken, dat nog zoo velen hiervan geheel onkundig schijnen. Die onkunde is dáárom des te nadeeliger, omdat zij op de publieke opinie krachtig inwerkt; zoodanig, dat zij de voorstanders der matigheid ten voordeele der onmatigheid doet oordeelen, spreken en handelen; en men behoort derhalve geene gepaste middelen ongebruikt te laten, ten einde, zoo mogelijk, de bestaande onkunde en de uit dezelve voort-
{==824==} {>>pagina-aanduiding<<}
vloeijende vooroordeelen, wegens het zoogenaamd versterkende der geestrijke dranken, te keer te gaan. Tot bevordering van deze bedoeling moge de mededeeling van het onderstaande dienen.
De Hofraad j.b. ristelhueber, die, in betrekking van Directeur van het Werkhuis, te Brauweiler, nabij Keulen, aan den Rijn, zijn nuttig en werkzaam leven aan de bevordering van de belangen der menschheid heeft toegewijd, geeft, in het tweede Deel van zijnen Wegweiser zur Literatur der Waisenpflege, des Volks-Erziehungswesens, der Armenfürsorge, des Bettelwesens und der Gefängnisskunde, Köln 1840, meer of minder uitvoerig berigt en verslag van een aantal geschriften, tot wering van het bedoelde misbruik, zoo in Duitschland als elders, in het licht gegeven. Het lust ons, bij een tweetal dezer werkjes stil te staan, en het verslag des geëerden Mans aan onze Landgenooten mede te deelen. Aldus doet de Heer ristelhueber zich hooren:
‘De Geneesheer en Heelmeester schuster merkt, in de ontwikkeling van zijn gevoelen, omtrent de boven aangehaalde waarschuwing voor het verderfelijk brandewijndrinken, het volgende op: “Vermits het genot van een geestrijk middel ter verkwikking, bij velerlei krachtsinspanning, niet wel kan worden ontbeerd - zuivere brandewijn werkelijk opwekkende krachten bezit, en de wijn den behoeftige te duur is - zoo kan de eerstgenoemde niet geheel ter zijde gesteld worden; aangezien, dezelve tot eene behoefte geworden zijnde, wel als een kwaad, maar ook tevens als een noodzakelijk kwaad te beschouwen zij.” Wij herinneren hier - vervolgt de Heer ristelhueber, dezen Schrijver aan den vrijen Romeinschen Burger, die, als soldaat gewapend, minstens 90 ponden droeg, onder de aanvoering van julius cesar in de 24 uren 16 uren wegs met eenen zoo beduidenden last aflegde, en niets anders dronk dan water en azijn. En deze waterdrinkers hielpen de wereld veroveren! - Indien wij ook toegeven, dat de brandewijn, voor een' oogenblik, de krachten opwekt, zoo behoort daarbij niet te worden over het hoofd gezien, dat spoedig hierop eene grootere afmatting volgt. Zeer velen verkeeren in de meening, dat zij, die sedert een aantal jaren aan het genot van den brandewijn verslaafd waren, dezelve niet zouden kunnen ontberen, zonder merkelijk nadeel voor hunne gezondheid; maar eene vierentwintigjarige,

{==825==} {>>pagina-aanduiding<<}
onbevooroordeelde ervaring heeft ons van het nietige dezer stelling overtuigd. In het aan onze zorg toevertrouwde Armengesticht, doorgaans bevolkt met 900 personen van verschillenden leeftijd, bevinden zich op den duur een aanmerkelijk getal van de zoodanigen, die, sedert langen tijd, aan het overmatig genot van geestrijke dranken waren overgegeven; maar, in het Gesticht opgenomen zijnde, werd hun slechts water te drinken gegeven; daarbij werden zij echter gestrengelijk aan reinheid en ordelijkheid gewend en bekwamen eenen gezonden kost. Eenige maanden waren gewoonlijk toereikende tot herstel hunner verlorene krachten; en, in stede dat deze regelmatige en altoos nuchtere leefwijze hen benadeelden, werden zij, wanneer niet reeds een onherstelbaar verlies van levenskracht aanwezig was, sterk en voor elken arbeid geschikt. De volstrekte onthouding van het genot van sterken drank - dat sluipend gif, gelijk Dr. hufeland hetzelve noemt - heeft de gelukkigste gevolgen slechts dan, wanneer daarmede eene regelmatige leefwijze verbonden is; en elke vrees voor eenen nadeeligen invloed berust alleen in het vooroordeel en opgevatte dwaalbegrippen.’
Op eene andere plaats getuigt de ervaren Schrijver het volgende: ‘De waardige Steller merkt bl. 45 met volle regt op: “dat, zoodra de brandewijndrinker de middelen tot bevrediging zijner neiging zelf niet meer verdient of verdienen kan, hij alsdan, in den doorgaanden regel, de hand uitstrekt naar den eigendom van anderen. Is de maat zijner misdadige behoefte in den kring des huisgezins geledigd, zoo drijft hem de booze geest des genots, tot het bevredigen van zijnen lust, naar buiten. Dikwijls sterkt de ellendige zich opzettelijk door sterken drank tot het bedrijven van wandaden; en meer en meer wordt hij eerst, wanneer hij zich een roes heeft gedronken, en de geestrijke drank de stem van den goeden geest in hem verdoofde, toegankelijk voor de in- en uitwendige aanlokselen van schanddaden en misdrijf.” - Wij beamen deze wijze van beschouwing des Schrijvers te meer, naar mate onze veeljarige ondervinding ons in staat stelt zijne opmerkingen te bevestigen. De resultaten toch, die wij, als Bestuurder eener Werkinrigting (in welke 900 Bedelaars, Landloopers en zedelijk verwaarloosde kinderen van beide seksen bewaard worden) omtrent de verschillende oorzaken

{==826==} {>>pagina-aanduiding<<}
hunner opsluiting, verzamelden, leverden, in betrekking op de nadeelige gevolgen van het overmatig gebruik van geestrijke dranken, den uitslag, dat, gemiddeld, een derde gedeelte der mannelijke opgeslotenen, ten gevolge van dronkenschap en daardoor veroorzaakte onzedelijkheid, in hechtenis waren genomen. Gedurende de laatstverloopene jaren 1838 en 1839 werden in het geheel 706 manspersonen, boven de 24 jaren, in het gesticht opgenomen, waarvan 253 aan een overmatig en hartstogtelijk gebruik van sterken drank waren overgegeven; de meesten hunner waren dermate ontzenuwd, dat zij tot aanhoudenden en eenige inspanning vorderenden arbeid meer of min ongeschikt werden bevonden. Ook onder de vrouwen bevond zich een aantal, dat zich in een' hoogen graad aan den drank te buiten ging. Eene van deze, uit den omtrek van Gelder, kon op ééns eene bovenmatige hoeveelheid (ein halbes Quart) naar binnen slaan, zonder in een' staat van dronkenschap te geraken; dan, na eene veeljarige onthouding van alle geestrijke vochten, ontwende zij zich aan derzelver gebruik, verkreeg een beter voorkomen, en betoonde weder opgewektheid tot den arbeid. Dit geval behoort echter onder de zeldzame; immers zijn weinig dronkaards van professie sterk genoeg van wil, om de eenmaal bij hen vastgewortelde neiging tot een zoo betreurenswaardig genot, inzonderheid bij nieuwe verlokkingen daartoe, wederstand te bieden, alhoewel zij gedurende vele jaren den drank ganschelijk waren ontwend; en zij, die weder tot dronkenschap vervallen, weten doorgaans daarvoor duizenderlei oorzaken op te geven, enz.’
En thans vragen wij: Blijkt het nu niet uit deze onwraakbare getuigenissen eener vierentwintigjarige ondervinding, dat de stelling: alsof de arbeidende volksklasse den sterken drank niet zou kunnen ontberen, op een aangenomen vooroordeel berust en van allen redelijken grond ontbloot is? En toch heeft dit verkeerd begrip bij honderden en duizenden post gevat, en vindt hetzelve bij velen geloof. Maar daarin is dan ook wel voornamelijk de oorzaak gelegen, dat een zoo groot aantal achtingwaardige mannen en vrouwen, vijanden van alle onmatigheid, door eene ongelukkige dwaling, het gebruik van sterken drank door de arbeidende klassen in bescherming nemen; daarin ligt, bij onze menschlievend gevoelende Natie, de grond, waarom de leere der volstrekte

{==827==} {>>pagina-aanduiding<<}
onthouding van den noodlottigen jenever zoo weinig voorstanders vinden mogten. Konden zoo vele, door hunnen stand en hunne betrekkingen, eerwaardige leden der maatschappij besluiten, verjaarde vooroordeelen af te leggen, en geloof te schenken aan Mannen als de Heer Hofraad ristelhueber en zoo vele anderen, die, niet door vooroordeelen, maar door de ondervinding geleid, de waarheid aan het licht stelden; dan gewis zou hetzelfde medelijdende gevoel, hetwelk thans het kwade begunstigt, elken vriend en elke vriendin der menschheid krachtig aansporen, om niets onbeproefd te laten, ten einde het rampzalig en volstrekt nutteloos gebruik van sterken drank, bij de arbeidende klassen, te helpen weren.

W.





Des konings eed.

28 November 1840.

Geen vorst zij meer bemind dan hij: 
Dat zingen en dat bidden wij. 
 
tollens. 


Wat omkeer! van verbazing stom, 
Treed ik in 's Heeren heiligdom, 
Den Tempel Gods in Amstels wallen; 
Voor vroegren grijzen stijl en trant, 
Zie 'k schittertooi langs zuil en wand, 
Aan loovers rijk, bij duizendtallen. 
 
Geen schaar wacht, zoo als voormaals plag, 
Als op d' aan God gewijden dag, 
Na leer en lied, hier 't zeegnend amen; 
Bij praal, en pronk, en weidsche sier, 
Bij wapenpracht en vlaggenzwier, 
Zijn Neêrlands Eedlen hier te zamen. 
 
Wat kransen, rijk aan kleur en blaân! 
Wat wimpelwrongen; wat sieraân 
Van purper, goud en diamanten! 
Een rijkszwaard en een Vorstentroon, 
Een schepter en een Koningskroon, - 
't Verblindt den blik van alle kanten. 

{==828==} {>>pagina-aanduiding<<}

Wien wacht men, bij het feestgedruisch, 
Bij 't volksgewoel, in 's Heeren huis? 
Wat dienst verbeidt men in deez' wanden? - 
Geen dienst, den Tempel Gods onwaard: 
Een dienst, waarop de Hemel staart, 
Bij bede en plegtige offeranden. 
 
Hier wacht, met opgetogen zin, 
Met geestdrift en met Vorstenmin, 
Het volk van Neêrland, vol vertrouwen, 
Den Kroonvorst van d' Oranjestam, 
Die 't Rijksbewind in handen nam, - 
Den Zoon van willem van nassouwen. 
 
Hij komt! Rijst van uw zetels op, 
O Eedlen! dat u 't harte klopp' 
Van hooggestemde vreugdbetooning; 
Brengt, oud en jong, hem d' eerbiedsgroet; 
Spreidt bloemtapeten voor zijn' voet, 
En huldigt willem's Zoon als Koning! 
 
Hij komt! Hem volgt, bij pauk en trom, 
In 't strijdkuras, een oorlogsdrom, 
Een ruitrenschaar, wier pluimen zwieren; 
Maar 't is geen wacht of wapenstoet, 
Die hem door 't staal bewaken moet: 
Miljoenen zijn zijn lijfstaffieren! 
 
Hij komt in rijke huldingspraal! 
O, vlocht ge eens lauwren om het staal 
Van zijn' beroemden krijgsmansdegen; 
Klonk, toen zijn bloed voor Neêrland vloot, 
Zijn heldenarm u bijstand bood, 
Hem 't luchtdoordaavrend loflied tegen: 
 
Den Koningsmantel, dien hij torscht, 
Daaronder klopt nog de eigen borst, 
Die voor u sloeg bij 't krijgsweenaderen; 
Bij purpergloed en Vorstenpraal 
Gloeit hem, niet minder dan bij 't staal, 
De liefde voor het volk door de aderen. 
 
Klink' dan uw loftoon schaatrend rond! 
Hij komt, om plegtig 't Staatsverbond, 

{==829==} {>>pagina-aanduiding<<}

Thans tusschen u en hem te sluiten; 
Hij wil, bij de opgezonden beê, 
Van binnen welvaart, orde en vreê, 
Bloei, aanzien, eer en magt naar buiten. 
 
Wat tooi ge, o Tempel Gods! dan biedt, 
Die tooi ontwijdt uw wanden niet, 
Nu volk en Vorst voor Hem zich buigen, 
Die met een' wenk 't Heelal regeert. 
De Hemel hoort; de Koning zweert, 
Omstuwd van duizende eedgetuigen. 
 
O stond, waar hoog ons 't hart bij slaat! 
Daar staan zij, de Eedlen van den Staat, 
In zin en volksbelang eendragtig; 
De Koning heft de hand en zweert, 
En spreekt, ten Hemel 't oog gekeerd: 
‘Zoo waarlijk help' mij God almagtig!’ 
 
Verkondt nu, wapenknechten, 't luid; 
Strooit de eermunt van 's volks hoogtijd uit; 
Wekt de al te lang gesmoorde blijheid; 
Verkondt het jublend heinde en veer, 
En brengt oranje's Nazaat eer, 
Den Redder, 't Schild van onze vrijheid! 
 
Maar, hoor eerst, Neêrland, 's Priesters beê! 
Eerbiedig bidt de Koning meê. 
Aan God uw hulde en dankvereering! 
't Gebed rijst op: Zie van omhoog, 
O Vader! met een wakend oog, 
Op Neêrlands Vorst; kroon zijn regering! 
 
Ja, amen! zegt de gansche schaar, 
En 't lied van Isrels Harpenaar, 
De psalm, dreunt door de tempelkoren. 
Wacht, Neêrland, wacht, met diep ontzag, 
Een' voorspoedshemel van deez' dag; 
Hoop, wacht; de Koning heeft gezworen. 
 
Wacht, hoop; maar niet op hem alleen; 
De blik moet naar 't onzigtbre heen. 
De Koning zwoer; ook wij, wij zweren, 

{==830==} {>>pagina-aanduiding<<}

En zullen orde, deugd en trouw, 
Als zuilen van het staatsgebouw, 
Maar bovenal Gods wet vereeren. 
 
Moog' dan het lagchend ochtendrood, 
Dat gij, Novemberdag, ons bood, 
Ons met een welvaartszon bestralen! 
Moog 't heil, dat van den schepter vloeit 
Des Vorsten, waar ons 't hart voor gloeit, 
Nog op den naneef nederdalen! 
 
Verhef dan, Amstelmaagd, uw kruin! 
Neen, Neêrland, laat geheel uw tuin 
Van zang en volksgejuich weêrgalmen! 
Strooi al 't gebloemte van uw grond, 
Ter eer van uwen Koning, rond, 
Bij 't flikkrend vlammend feestlichtwalmen! 
 
Roept vrij, Herauten, 't feest dan uit! 
De toon van 't schel bazuingeluid 
Ruischt, schoon van melodij, ons tegen. 
Draagt, jeugd en grijsheid, offers aan! 
Een nieuwe dag is opgegaan, 
Wiens licht ons voorspoed spelt en zegen. 
 
Die toon van lof, en vreugd, en dank 
Vinde in ons harte wederklank, 
En rijz' met geestdrift uit elks woning! 
Volbragt is 't feest! gezworen de eed! 
Dat Vorst en volk hem nooit vergeet'! 
Algoede, hoor hem! Leev' de Koning! 
 
j. van harderwijk, rz. 


Kutusow en de acteurs te Wilna.

Toen de Russische Veldmaarschalk kutusow, na de vlugt der Franschen, als overwinnaar te Wilna binnenrukte, verscheen voor hem de Directeur van het aldaar spelende tooneelgezelschap, met verzoek, om, ter viering der gebeurtenis, een daartoe ingerigt stuk te mogen opvoeren. Kutusow weigerde zulks, maar vorderde, dat hij hetzelfde stuk

{==831==} {>>pagina-aanduiding<<}
ten tooneele zou doen brengen, hetwelk hij op den dag van den intogt der Franschen gegeven had, en dat (dit wist de Veldheer) vol bittere zinspelingen op de Russen en vol kruipende vleijerijen jegens napoleon was. Allerdemoedigst deed de Directeur hiertegen vertoogen; doch alles was vruchteloos, en hij moest gehoorzamen. Des avonds vervoegde kutusow, aan het hoofd van geheel zijnen staf, zich in den schouwburg, waar anders, bij zulk eene bevreemdende omstandigheid, ligtelijk wanorde had kunnen ontstaan, en op elke loftuiting ter eere van napoleon, die thans met deszelfs vlugt in een zoo schreeuwend contrast stond, klapte hij den Acteurs en Actrices den luidruchtigsten bijval toe. Alle aanschouwers volgden dit voorbeeld, en waarschijnlijk heeft wel nimmer eenig tooneelgezelschap de aan hetzelve toegezwaaide goedkeuring met zulk een gevoel ontvangen, als dat van Wilna op dien merkwaardigen avond. Het angstzweet stond al de spelende personen op het voorhoofd, bij ieder woord, dat zij uitbragten; en evenwel waagden zij niet, het geringste weg te laten of te veranderen, uit vrees dat dit, als eene ongehoorzaamheid, streng gestraft zou worden. Het was een dramatisch strafgerigt.

Naïve erkentenis.

Niet lang geleden zond een handwerksbaas in Amerika zijnen leerknaap naar een' zijner kalanten, om het bedrag eener rekening te innen. Aanvankelijk was de knaap zeer beleefd; doch toen het scheen, dat men hem het geld niet op staanden voet wilde geven, werd hij gedurig dringender, tot dat de zoo driftig gemaande hem eindelijk toevoegde: ‘Nu, nu, zulk eene vliegende haast zal het toch wel niet hebben; of denkt uw baas, dat ik bankroet wil gaan?’ - ‘Dat niet,’ antwoordde de jongen; ‘maar de baas wil bankroet gaan, en daartoe heeft hij het geld noodig.’

Leenen en koopen.

Men meent aan eenen schrijver iets hoffelijks te zeggen, wanneer men hem eene zijner lettervruchten ter leen verzoekt; ondertusschen ligt daarin werkelijk eene onbeleefd-
{==832==} {>>pagina-aanduiding<<}
heid, want men geeft hem daardoor te kennen, dat men wel nieuwsgierig is te zien, wat hij heeft laten drukken, maar dat men daarvoor den prijs van het boek niet wil betalen, uit vrees van zich te miskoopen. Eene verstandige dame zeide eens, met betrekking tot het ter leen nemen van boeken: ‘Wie boeken leent, leest dezelve menigmaal gedachteloos, om verveling te verdrijven, of geeuwend, want hij bemint de lectuur alleen voor tijdverdrijf, of om zich slaaplust te bezorgen, zelden om daaruit leering te trekken. Het is met de boeken als met de paarden: wie zich met geleende paarden behelpt, is, over het algemeen genomen, een slecht ruiter. Wordt immer - hetgeen de Hemel verhoeden moge! - het zinnelooze denkbeeld van de emancipatie der vrouwen werkelijk uitgevoerd, zoo zal het er nog toe komen, dat men vrouwen ter leen vraagt, in plaats van er eene uitsluitend voor zich te kiezen.’

Juist geraden.

Een zeer sierlijk gekleed jongheer huurde voor zich kamers, en zeide daarbij tot de vrouw van den huize: ‘Nooit, Mejufvrouw, heb ik nog eene woning verlaten, zonder dat mijne hospita mijn vertrek met heete tranen beweende.’ - ‘Toch immers niet, hoop ik, over achterstallige huur?’ was het vragende antwoord der verhuurster.

Onvolledige notulen.

In zeker Letterkundig Genootschap beklom een vreemdeling het spreekgestoelte, wiens naam de Secretaris niet verstond, en wiens bijdrage, waaraan het opschrift ontbrak, de eer niet had hem te behagen. Hij maakte er zich dus in zijne notulen af met aan te teekenen: Nog eene bijdrage, van een Heer zonder naam, die een vers las zonder titel, zonder behoorlijk rijm of metrum, en zonder zin.’

Hoe men rijk worden kan.

Niets is gemakkelijker (zegt paulding) dan rijk te worden. Men moet slechts niemand vertrouwen, niemands vriend zijn, interessen op interessen, percenten op percenten stapelen, alle edeler gevoel verstikken, en twintig jaren lang gemeen, verachtelijk en veracht zijn, dan komt de rijkdom even zeker als ziekte, bedrogen hoop en ellendige dood.


(*) Onder deze gelukkige uitkomsten mag de volkomene genezing van den Vrijheer von falkenstein teregt geteld worden. Een gezwel aan de knie en daaruit vervolgens ontstane wonden deden dezen lijder te vergeefs al de gewone middelen der Genees- en Heelkunde, door de bekwaamste handen toegepast, beproeven. De amputatie des beens werd ten laatste, als éénig middel van behoud, voorgeslagen, toen de ongelukkige tot het beproeven der Waterkuur te Gräfenberg besloot - zijne wonden zag genezen - zijn been behield - volkomen herstelde, en
zijne plaats, als Luitenant bij de Koninklijke Pruissische Garde, hernemen kon.

(*) Onder het lezen hebben wij eenige aanmerkingen, hier volgende, opgeteekend, welke, bij eene herziening, den Vertaler ter overweging aangeboden worden:

§ 54. gegraveerd, beter: gegroefd.

§ 54. met eene naald gemaakt, b. geprikte.

§ 76. volmaakter, b. meer ontbonden.

§ 95. de gal hoopt zich in de galblaas op, b. de gal vloeit naar -.

§ 108. beginselen, b. overblijfsels.

§ 116. Zoude er wezenlijk in den blinden darm nog chylvorming kunnen plaats hebben?

§ 120. uitademing, b. gasachtige uitwaseming.

§ 126. omlaag gaat, b. daalt.

§ 128. lymfe zoude door wei kunnen vertaald worden.

§ 149. door het woord huid, in tegenoverstelling van opperhuid, kon lederhuid vervallen.

§ 175. versterkt, b. gezuiverd of ververscht.

§ 269. zwemt, b. drijft.

§ 300. op haren eersten loop, b. bij haren eersten doortogt.

§ 302 en 3. versterken, b. vernieuwen, zuiveren of dergel. verg. ook § 370.

§ 304. klaar, b. gereed.

§ 345. beesten, b. dieren.

§ 382. krachten en vermogens, b. eigenschappen.

§ 406. der voor door.

§ 442. gevlecht, b. vlecht.

§ 524. geopend, I. gesloten.

§ 590. stang, b. schietstok of boom.

§ 600. volvoeren, b. volbrengen.

§ 622. sterkte, b. kracht.

§ 642. aanvoeren, b. overbrengen; verg. ook § 844 en 859.

§ 672. taster, b. passer.

§ 679. vorming, b. maaksel.

§ 680. versterkt, b. scherper wordt.

§ 781. zwaarhoorende, b. hardhoorende.

§ 857. in welke deelen, b. in hoe verre.

§ 884 en volg. voor individu kan doorgaans voorwerp gebezigd worden.

§ 891. omhoog gaan, b. rijzen.


(*) Volgens het over genoemd jaar loopend rapport, door den Secretaris van Staat opgemaakt en aan het Congres ingediend, zijn er in het jaar 1836 in de Vereenigde Staten 76,939 vreemdelingen aangekomen, en wel bepaaldelijk uit Grootbrittanje en Ierland 47,792, uit Duitschland 20,142, uit Pruissen 5569, uit Frankrijk 4443, en de overigen uit andere landen; daarbij komen
nog vele duizenden uit Grootbrittanje en Ierland, die regtstreeks naar Kanada zijn gegaan. Deze provincie bevatte in 1835 reeds 1,140,000 inwoners; de bevolking in Opper-Kanada, waar bijna alles heentrekt, was in de laatste vijf jaren verdubbeld.

(*) Hiervan en van die eens anderen Medezendelings kan men tegenover bl. 204 eene nette afteekening vinden, gelijk tegenover bl. 76 van een bedehuis te Arorangi, en tegenover den titel die van eene bijeenkomst van inlanders in de baai van Leone op Tutuila, waarover bl. 137-140 gesproken wordt.

(*) Bij den Hondsrug verdiende het gevoelen wel eenige vermelding, hetgeen sommigen, en daaronder niet onberoemde Schrijvers, hebben voorgedragen, dat deze hoogte uit grofkalk (calcaire grossier) zou bestaan. Dit gevoelen is wel wederlegd, maar mogt evenwel niet geheel worden voorbijgegaan.

(*) De Gallorum Chirurgia observationum Sylloge. L.B. 1827.

(†) Men zou Parijs tevens kunnen noemen la cloaque de la France.

(§) Men zoude op deze mengelingen ook toepasselijk kunnen maken het gezegde, waarmede
de Schrijver, in eenen anderen zin, zijne Voorrede besluit: Or et boue, verre et diamant, sagesse et ineptie, n'est ce pas là ce qu'on trouve?

(*) Redevoering over het ongegronde der vooroordeelen tegen de Nederlandsche taal; gehouden ter gelegenheid van de plegtige prijsuitdeeling aan de kweekelingen van het koninklijk Athenaeum te Brugge, den 30 van Oogstmaand 1821.

(*) 1835. Boekbesch. bl. 221.

(*) Christelijke Hervormde wordt als titel meermalen dus gesteld, tegen den aard der taal en der zaak in. Wanneer men slechts nadenkt, dan zal men van zelf erkennen, dat Hervormde Christelijke de alleen ware en juiste uitdrukking is. Zoo moest ook de titel der nieuwgestichte Gemeente niet Christelijke Afgescheidene, maar Afgescheidene Christelijke Gemeente wezen. - Rec.

(*) Theologisches Literaturblatt Nr. 3. 7 Januar 1839. Darmstadt, k.w. leske.

(*) Privatum insuper evidentiae obstaculum hoe est, quod singuli homines a singulis tantopere differant. - Quae quidem diversitas tam immensa occurrit ut nulla observationum vi exhauriri possit. - Gaubius, Inst. pathol. med. § 23.

(*) Dit denkbeeld zal eerlang verwezenlijkt worden. Red.

(*) Zie den brief van Prof. muller in No. 2 van dit Tijdschrift voor dit jaar.

(*) Wel echter die van het reeds door ons genoemde werk van cooley; ofschoon die vertaling niet met uitdrukkelijke melding van van kampen's naam in het werk zelf (wel in de Boekverkoopers-aankondigingen) in het licht verscheen.

(*) Eenigzins weten zij dit reeds door von eichstorff.

(*) Vaderl. Letteroef. 1835, Boekbesch. bl. 251.

(*) Zie de Recensie van dit werk in No. II. voor 1840, bl. 74.

(*) 1839. bladz. 701.

(*) Proeve over den staat der Geneesk. Wetenschappen in Frankrijk, bl. 362-78, waar men tevens met eenige buitenlandsche geschriften over dit onderwerp kan bekend worden.

(*) Zeer belangrijk is eene mededeeling van den staatsraad Dr. roos uit Petersburg, med. chir. Zeitung, 1839, 2r B.S. 139, ueber die neue Methode bey Behandlung von Beinbruchen.

(*) Ongeveer hetzelfde lazen wij boven omtrent den Hertog van Brunswijk. Men zou zeggen, hoe weet bilderdijk dat; maar zijn ‘wel bekend’ stopt elken twijfelaar den mond!

(*) Met deze meening van den geëerden Ref. kan de Redactie zich niet onbepaald vereenigen.

(*) No. 1 van dit Tijdschrift voor Januarij dezes jaars 1840.

(*) De Heer middel is waarschijnlijk tot deze oordeelvelling over bichat gekomen door de zeer scherpe beoordeeling van bell, (Inleiding, § VIII) waar de partijdigheid van landaard in geene geringe mate doorstraalt, en hij, in het algemeen, de geleerden van het zoogenoemde vasteland niet zeer heusch behandelt. Welke vorderingen zijn er sedert de nasporingen van bell niet al gemaakt! Wat zegt hij van zichzelven? ‘Zij (zijne tochoorders) hebben het stelsel zien ontwikkelen, en dikwijls waargenomen, hoe die punten, welke in het eene halfjaar nog donker en verborgen waren, in het volgende door voortgezette navorsching het meest in belangrijkheid gewonnen hebben.’ En wat de stelling van bell omtrent de klasse van zenuwen voor de ademhaling betreft, in een der nieuwste handboeken over de Natuurkunde wordt gezegd, ‘dat het minder geschikt toeschijnt, om, met bell, eene derde klasse zamen te stellen uit de zenuwen voor de ademhaling.’ (Sebastian, Grondbeginselen, enz. § 460; verg. ook wederom het gunstiger oordeel van bell, bl. 198. Grainger, on the structure and functions of the spinal Cord, Lond. 1837) ontkent het bestaan van eenen bijzonderen ademhalingszenuwtoestel.

(*) Exercitationes anatomicae.

(†) Journ. der pr. Heilkunde, 1816. 7 St. s. 116.

(§) Berigt, bij de eerste Aflevering gevoegd.

(*) Deze Rec. werd geschreven vóór het bekende voorstel en besluit omtrent de assche van napoleon. Red.

(*) 1837. Boekbesch. bl. 218.

(*) Het kwelen van den kievit klinkt min eigenaardig, dan b.v. van het sijsje.

(*) Vad. Lett. 1822. Boekbesch. No. XII. bl. 515.

(*) Dit woord acht Rec. hier min gelukkig.

(*) Dit is niet overdreven. Rec. zelf hoorde iemand in goeden ernst beweren, dat 's menschen ziel niets anders was, dan zijne spieren, zenuwen, hersenen en ruggemerg!! Rec.

(*) Zie onze Boekbesch. voor 1839, No. XV, bl. 645.

(*) Van dit werk zal in het eerstvolgende No. verslag gedaan worden. Red.

(*) Rec. begrijpt volstrekt niet, hoe de Heer ten cate de belangrijke Bekentenisse van obbe philips voor twijfelachtig of wel geheel verdicht kan houden (bl. 24. noot 62.) Dat menno niet van die oplegging der handen gewaagt, is niet vreemd. Het kwam er hem slechts op aan, te toonen, dat hij door weldenkende Doopsgezinden tot Leeraar beroepen was, en hij mogt dus van eene zaak zwijgen, die bij hem een smartelijk gevoel opwekte. Daarentegen draagt het boekje alle inwendige teekenen van echtheid: het is geenszins in een' vijandigen geest tegen de Doopsgezinden gesteld, maar deszelfs Schrijver is blijkbaar nog hunne gevoelens toegedaan, zich alleen van hunne gemeenschap teruggetrokken hebbende. - Door die misvatting schijnt de Heer ten cate zoowel van o. philips zelf te weinig gewaagd, als ook van deszelfs berigten te weinig gebruik gemaakt te hebben.

(*) Der aandacht waardig zijn ook de proefnemingen, welke te vinden zijn in Memoires de l'Academie Roy. de Med. Vol. IV. Cah. 111. 1835. Nog laatstelijk vindt men twee gevallen van geheel en van slechts gedeeltelijk voldoende werking van dit middel: Jahrbücher der in- und ausländischen gesammten Medicin von j.c. schmidt, 1840. 25 B. No. 2. pag. 157.

(†) Vergel. ook Alg. Kunst- en Letterbode, 1834. No. 38. p. 141.

(*) Der behartiging zijn overwaardig de waarschuwing en voorbeelden, die bij joseph frank gevonden worden, Praxeos medicoe universoe praecepta, ed alt. P. 1. Vol. 1. Sect. 1. pag. 374, 75 en Nota 217, 218.

(*) Zoo leest men onder anderen in de N. Not. von froriep, No. 214. pag. 256. (1839) dat het hier op den voorgrond geplaatste middel moet achterstaan bij de toediening van wijn, alcohol enz.!! Intusschen het zijn al wederom tegenbedenkingen.

(*) Zie genoemde werk, IIde Deel, bladz. 301.

(*) Gij verbetert de eene fout door de andere te begaan; zelfs vermeerdert gij ze.

(†) Eene slechte zaak wordt nog erger, wanneer men ze verdedigt.

(*) Deze vrijheid geven en vorderen wij wederkeerig.

(†) Het is grootere schande, het verkregene te verliezen, dan het in 't geheel niet verkregen te hebben.

(§) Met zoeten wijn en koek opgevuld worden, iedereen bijten en achteruitschoppen.

(*) Onder de hiertoe aangevoerde Bijbelplaatsen staat matth. XVI:28, dat zeker zal moeten zijn XXVI:28.

(*) Ueber die Menschen und die Entwicklung ihrer Fähigkeiten,
von a. quetelet, deutsch bearbeitet von v.a. riecke, 1838.

(*) Vergelijk ook te dezen Vaderl. Letteroef. 1838. No. 3. Mengelw. bl. 145.

(*) Vaderl. Letteroef. 1838. bladz. 352.

(*) Ook in Koppenhagen, zegt Dr. otto, is in de laatste jaren de zelfmoord zeer toegenomen; het getal zelfmoordenaars gaat evenwel jaarlijks dat van vijftig niet te boven. Otto (ueber die Krankheiten in Kopenhagen und ihre Behandlungsart; Magazin für die ges. Heilkunde etc. von Dr. j.n. rust 54 B. 2 H. p. 246) is ook van het gevoelen, dat de zelfmoord meestal het gevolg van hypochondrie of melancholie, van eene zielsziekte is.

(†) Bijdragen tot herziening der Grondwet in Nederlandschen zin, bl. 90 enz.

(*) Onder eenige drukfouten, die men hier en daar in dit stukje vindt, heeft Ref. ook een- en andermaal verschijning voor verschijnsel aangetroffen, hetwelk hij voor een Germanisme houdt, die meer en meer insluipt.

(*) Men zie onder anderen nog l'Emancipation 8 Avril 1840. Van drie ingekomene Verhandelingen, die naar eenen prijs gedongen hebben, uitgeloofd voor eene beschrijving dezer Oogziekte, hebben twee slechts eene onderscheiding, geene den prijs kunnen behalen.

(*) De Schrijver noemt ze bl. 15 uitdrukkelijke bewijzen uit de Goddelijke Openbaring ontleend, waartoe ook al zeer zonderling de woorden: tot de vaderen gaan in vrede, en de uitroep van david, 2 sam. XII:22, 23, worden gebragt, alsof die uitdrukkingen en de taal van den Israëlitischen Koning als Goddelijke openbaring moesten worden beschouwd, of als zoodanig bewijskracht zouden kunnen hebben. Het hoogste, wat zij zouden kunnen bewijzen, is dit, dat de schrijvers of de spreker aan eene hereeniging dachten en die hoopten.

(*) Zie ook Vaderl. Letteroef. No. XIV. p. 573; van eene andere hand dan de tegenwoordige Beoordeeling.

(*) Op de derde uitgave, zoo als het heet, wordt een getal van niet minder dan 27 kwalen opgesomd, waarin het wondermiddel zou beproefd zijn.

(*) Sympathic, Antipathie, Allopathie, Homöopathie, Hydropathie, oder: auf wie vielerlei Weise kann man zu dem Menschen sagen: Giebs Geld her! Humoristische Vorlesung von m.g. saphir, gehalten im Josephstadter Theater, zum Besten der verunglückten Pesther.

(†) Er zijn zoo vele soorten van humor. Vaderl. Letteroef. Boekbesch. 1839. No. VIII. bl. 357.

(*) Wie weet, wat de Heer lee zelf nog doet, bij de bestaande oorlogzuchtige houding van Engeland tegenover China!

(*) In de noot onder bl. 169 en 170 trekt de Hoogleeraar te veld tegen de zoo algemeen in gebruik zijnde gezegden, dat eene lijn slechts eene afmeting, een vlak twee afmetingen en een ligchaam drie afmetingen heeft. Men zie den zin, welken de Hoogleeraar aan het woord afmeting hecht, uit hetgeen omtrent de Parabola, Ellips, Hyperbola en driehoek in § 96 gezegd wordt. Wij zullen ons wel wachten, den geleerden Schrijver hier tegen te spreken, maar vragen alleen, of de, volgens hem, hieruit te verwachten verwarring niet meer voor de leerlingen, die het voorregt genieten van door den Hoogleeraar zelven onderwezen te worden, in het bijzonder, dan wel voor de leerlingen in het algemeen te vreezen is.

(*) Deze Leerrede heeft gediend ter bevestiging van den Weleerw. Heer, a.h.c. van senus tot Predikant te Kralingen, den 3 November 1839. Daartoe verzocht, geef ik haar, ter plaatsing in de Vaderlandsche Letteroefeningen, gaarne over, in de hoop, dat zij misschien ook elders nut stichte.

(*) De wenk, om aan de Hervorming in de XVIde Eeuw met dankbaarheid te gedenken, op, of zoo na mogelijk, den 31 October, kon ook bij deze gelegenheid gepast gevolgd worden.

(*) Hierop had de bevestiging plaats, volgens het Formulier, merkelijk ingekort, en bij deze gelegenheden gebruikelijk.

(⋆) Revolution Belge 1828 à 1839; souvenirs personels, avec des pièces à l'appui; par de potter. Bruxelles, 1839.

(⋆) Men zoude hier bijna denken aan de gedichten van eenen Duitschen Israëlitischen Dichter, waarvan er een begint: Lieber, lieber Ziegenbock, was treibest du die Mummerei?

(⋆⋆) De potter zegt, dat aan dezen persoon meer dan 200,000 franken te koste zijn gelegd, die de onbeschaamdheid nog zoo verre zoude gedreven hebben, den Koning zijnen bankier te noemen!

(⋆) Hoe geheel anders luidt de taal van eenen scherpen hekelaar der misbruiken van zijnen tijd in Engeland! De Schrijver der beroemd gewordene brieven van junius gispte op eene zoo scherpe wijze de handelingen der staatslieden van zijnen tijd, dat de uitgever van dezelve, echter vruchteloos, ter verantwoording werd geroepen. De Schrijver bleef tot dusverre steeds onbekend. In zijnen brief to the Printer of the Public Advertiser (21 Januarij 1768) zegt hij: When the safety of a Nation is at stake, suspicion is a just ground of inquiry: Let us enter into it with candor and decency. Respect is due te the station of Ministers, etc. En toch spaarde de zoogenoemde junjus de Ministers niet, waar zij wezenlijk zich aan verkeerde handelingen hadden schuldig gemaakt.

(⋆) Van dien leeftijd kan men echter niet meer zeggen, hetgeen cigero van sommige hervormers zeide:

Proveniebant oratores novi, stulti, adolescentuli. 
Temeritas est videlicet florentis aetatis; prudentia senescentis. 


(⋆) Eenigzins zonderling steekt hierbij af de snelle verwijdering der gasten, met de potter, aan eenen maaltijd, te Parijs gehouden, waar deze beginsels gehuldigd werden. Eene groote volksmenigte stond buiten, en, hoorende den goeden geest, die binnen onder het gezelschap heerschte, benoemden de buitenstaanden eene Commissie, om zich met de binnenzittenden te gaan verbroederen, die deze eer echter zoo spoedig mogelijk ontweken!

(⋆). Iedere stam heeft zijn bijzonder kapsel. De Ricaras vlechten in die lok een' bos paardenhaar, dat, als zij rijden, op den wind golft, en hun een schilderachtig, maar vreeselijk voorkomen geeft. Sommige Indianen, verzekerde men den reiziger, dragen vlechten van zeven en acht voet lang, en een geloofwaardig getuige verhaalde hem, dat hij bij eenen eene vlecht van negen voet gevonden had. Maar met herodotus zegt hij: ‘Deze dingen heb ik niet gezien, maar geef ze, zoo als ze mij zijn verhaald.’

(⋆) Mistriss hekekyan is de echtgenoote van eenen Egyptenaar, die in Engeland onderwijs genoten heeft, en thans in staatsdienst van den Pacha is. Mehemed schijnt ook geenzins ongaarne verbindtenissen tusschen zijne naar de Europesche wijze opgevoede Arabieren en Europesche vrouwen te zien, vermits hij de voordeelen, welke daaruit voor het vrouwelijke deel der bevolking allengskens ontstaan moeten, wèl weet te waarderen.

(*) Bibliotheca Magica. III. 67. Scheltema, Heksenprocessen. Aant. bl. 51.

(*) Emblemata of Zinnewerck, XII. bl. 98, ook aangehaald door mijn' vriend van reyn, in het 2de Stuk der Euthymia, bl. 235.

(*) Wij vermelden dit Grafschrift hier te liever, omdat bijna niemand der Levensbeschrijvers van bekker, zoover ik mij herinner, van zijne dichterlijke verdiensten eenig gewag maakt. Zijne verzen zijn wel gering in aantal en allen bij bijzondere gelegenheden vervaardigd, nogtans kenmerken zij zich door kracht en zoetvloeijendheid. In allen gevalle strekken zij ten bewijze, dat hij het geluk bezat, om de hoogere gevoelens der ziel, voor wier uitdrukking het proza te koud is, in dichterlijke bewoordingen te kunnen uitstorten.

(*) Zie de Opdragt van zijne Uitlegginge van den Propheet Daniel. Amst. 1688.

(*) Zie de uitstekende Verhandeling over b. bekker, door j.p. arend, in de Vaderl. Letteroef. voor 1829, No. 16.

(*) Zie de Opdragt van het hierna vermelde Onderzoek.

(*) Mr. j. scheltema verhaalt in zijne Redevoeringen over bekker, (Vaderl. Letteroef. 1804. No. 2, 3, 4.) bl. 146, ‘dat zijne vrouw, aangezocht om haren man te bewegen tot herroeping van zijne leer, (maria van reigersbergen en haren Echtgenoot waardig) geantwoord had: liever met hare kinderen te willen gaan bedelen, dan dat zij haren man raden zoude, iets tegen zijn gemoed te doen.’ Bekker zelf zeide later, dat zij hem dikwijls troostte, als hij van de eene Kerkvergadering naar de andere werd gesleept; ja, dat dit alles haar zoo na ter harte ging, dat zij in eene zware krankheid viel.

(*) Dit slaat op de invoering der leer van het Christendom, het groote hoofddoel van het Gezelschap en van deszelfs vrouwelijke Apostelen.

(*) Waarom dit welgeschreven en belangwekkend verhaal nu eerst wordt gemeen gemaakt, zie men aan deszelfs slot. - De Redactie.

(*) Naar het tweede Deel zijner Souvenirs personels geschetst.

(*) Bartels, die het langste volhield, verliet hem ten laatste ook, toen zij het over verderen tegenstand tegen de 24 Artikelen niet konden eeus worden.

(*) Wien deze handelwijs nog mogt bevreemden, leze: Kort overzigt van de toedragt der gebeurtenissen in België, gedurende de jaren 1815-30, vooral met betrekking tot het openbaar onderwijs in de kerkelijke aangelegenheden. Rec. ook der Rec. D. 32. No. 9 en verv., overgenomen uit het Allgemeines Repertorium für die Theol. Literatur und Kirchliche Statistik, von Dr. reinwald, Prof. zu Bonn, 1839.

(†) Mogt de potter, bij zulk eene overdrevenheid van gevoelens, door iemand aan een gezegde van den grooten Staatsman canning (on Parliament-Reform, April 25, 1822) herinnerd geworden zijn! A search after abstract perfection in government may produce, in generous minds,
an enterprise and enthusiasm to be recorded by the historian and to be celebrated by the poet; but such perfection is not an object of reasonable pursuit, because it is not one of possible attainment, and never did a passionate struggle after an absolutely unattainable object fail to be productive of misery to an individual, of madness and confusion to a people.

(Het streven naar volmaaktheid in den regeringsvorm in het afgetrokkene kan eene edele geestdrift opwekken, waardig om door de geschiedenis bewaard of door den dichter bezongen te worden; maar zulk eene volmaking kan nooit verwezenlijkt worden op eene redelijke wijze, en de pogingen van hartstogtelijke drijvers naar een onbereikbaar doel zijn steeds op het ongeluk van het individu uitgeloopen, en hebben verwarring en zinneloosheid onder het volk gebragt.)

(*) Wat niet al zonderlinge uitlegging wordt er aan sommige woorden gegeven; en wat blijft er van den hoogdravenden klank over, wanneer men het denkbeeld, indien er een in gelegen is, ontleedt?

(*) Merkwaardig is het, hier de potter in zijne eigene taal over deze beide partijen te hooren: Belges, les partis qui vous désunissent ne s'occupent en ces jours de deuil pour la patrie, qu'à replâtres l'edifice politique que la revolution a élevé. Ils l'entendent qui craque de toutes parts; et cependant ils ne songent qu'à le remettre à neuf, quant à l'apparence extérieure, et à y appliquer chacun sa couleur distinctive. Ils sont sur le point d'en venir aux injures et aux voies de violence, pour savoir si des murs lézardés, non par le temps, mais par le vice de leur construction, seront couverts d'une couche plutôt libérale que dévote, plutôt sacerdotale que maçonnique; si ce sera à l'enseigne de la grande truelle ou à celle du chapeau rouge que la nationalité belge sommeillera ses quelques dernières nuits, et si elle expirera enfin entre les bras du marguillier ou entre ceux du frère terrible. - T. 2. p. 189.

(*) De val der Engelen (The loves of the Angels). Naar het Engelsch van t. moore, door k. sijbrandi: waarin ook eene vertaling wordt gevonden van zijn: De Peri en het Paradijs.

(*) Ik laat hier, als bijlage, den brief van crabbe aan edmund burke volgen, eene proeve van zijnen eenvoudigen geest. Hij luidt aldus:

Mijnheer! Ik gevoel, dat ik schier uwe talenten zou behoeven, om de vrijpostigheid te verontschuldigen, die ik thans gebruik. Maar ik heb eene verschooning, die, hoe eenvoudig aangevoerd, in een hart, als het uwe, mij vergiffenis zal bezorgen; ik ben een van die ongelukkigen in de wereld, die zonder vriend, zonder bezigheid en zonder brood zijn.

Sta mij toe, een kort berigt van mijzelven te geven. Ik had eenen al te toegevenden vader, die mij eene betere opvoeding gaf, dan de ongunstige toestand van zijne fortuin toeliet, eene betere opvoeding, dan noodig was, omdat hij niet meer kon doen. Ik werd bestemd voor het beroep van geneesheer; maar, daar ik de middelen niet bezat, om de daartoe gevorderde studie te voltooijen, diende die bestemming slechts, om mij te overtuigen van de liefde mijns vaders en van de dwaling, waartoe zij hem verleidde. In April l.l. kwam ik te Londen met drie pond aan geld, en vleide mij, dat die som genoegzaam zoude zijn, om mij de gewone levensbehoeften te verschaffen, tot dat mijne bekwaamheden mij meer zouden bezorgen. Ik had van die bekwaamheden eenen hoogen dunk, en eene dichterlijke ijdelheid bragt tot dit zelfbedrog het hare toe. Ik wist weinig van de wereld, en kende die slechts uit boeken; ik schreef, en hield mijne stukken voor volmaakt; als ik gebrek had, zouden zij mij overvloed bezorgen; en ik streelde mij met droomen van roem en eer, terwijl mijn voorkomen mij aan verachting blootstelde.

Tijd, nadenken en gebrek hebben mij mijn zelfbedrog doen inzien. Ik beschouw mijne stukken nu, geloof ik, in het ware licht; en terwijl ik ze zoo beoordeel, houd ik ze toch voor beter, dan de gewone soort van poëzij van den dag.

Ik was eenigzins bekend met wijlen den Heer nassau, den broeder van Lord rochford; ten gevolge daarvan vroeg ik aan zijne Lordschap verlof, om mijn werkje aan hem op te dragen. Ik wist, dat er staatkundige toespelingen noch personaliteiten in waren, en zoo was het mij onverschillig, aan wien het werd opgedragen. Zoo dacht zijne Lordschap er ook over, en stond mijn verzoek verpligtend toe. Men zeide mij, dat eene inteekening de voordeeligste manier voor mij zijn zou, en ik deed daarom mijn best, om exemplaren van de hier ingeslotene Voorwaarden te verspreiden.

Ik vrees, Mijnheer, dat ik u verveel met dit lange verhaal; maar geloof, dat ik zelf gestraft ben door de ellende, die tot hetzelve aanleiding geeft. Gij zult begrijpen, dat ik gedurende dien tijd tot meer onkosten genoodzaakt was, dan ik kon maken; waarlijk, de zuinigste had dit niet kunnen vermijden. De drukker bedroog mij, en mijne zaak werd gedurig uitgesteld. De menschen, bij wie ik woon, bemerken mijnen toestand, en begrijpen, dat ik arm en zonder vrienden ben. Tien dagen geleden moest ik eene schuldbekentenis afgeven voor zeven pond, ten einde een arrest te ontgaan wegens het dubbele van deze som, die ik schuldig ben. Ik schreef aan iederen vriend, dien ik had; maar mijne vrienden zijn ook arm; de tijd der betaling naderde, en ik waagde het, om mijne zaak aan Lord rochford voor te dragen. Ik verzocht een voorschot van deze som, tot dat ik geld van mijne inteekenaren ontving, hetgeen ik binnen eene maand verwacht; maar op dien brief heb ik geen antwoord ontvangen, en waarschijnlijk heb ik door mijnen aandrang hem beleedigd. Nadat ik alle eerlijke middelen heb beproefd, heb ik gisteren mijn onvermogen beleden, en met veel moeite en als de grootste gunst eene week uitstel verkregen; men heeft mij gezegd, dat ik dan stellig moet betalen, of mij tot gevangenschap bereiden.

Gij zult het doel van zulk eene lange inleiding gissen. Ik wend mij tot u, Mijnheer, als een goed, en laat mij er bijvoegen, als een groot man. Ik heb geene andere aanspraak op uwe gunst, dan dat ik ongelukkig ben. Het denkbeeld van gevangenschap is mij niet gemakkelijk te dragen, en ik ben lafhartig genoeg, om zulk eenen uitslag van mijne onzekerheid te vreezen.

Kunt gij, Mijnheer, mij voegzaam in eenig opzigt helpen? Wilt gij bewijzen van de waarheid van mijn verhaal? Ik heb mijzelven bedrogen, maar ben onschuldig aan eenig ander bedrog. Laat mij, indien het mogelijk is, uw medelijden opwekken! Ik weet, dat menschen van rang en sortuin dikwijls met dergelijke aanzoeken worden lastig gevallen, en genoodzaakt zijn, om zelfs het verzoek te weigeren van hen, die zij als ongelukkigen kennen. Het is dus met eene zwakke hoop, dat ik het waag uwe gunst in te roepen; maar gij zult mij verschoonen, Mijnheer, ook als gij niet goedvindt mij te helpen. Het kan niet anders, of uw besluit zal uit een menschlievend en edelmoedig hart voortvloeijen.

Ik zal morgen aan uw huis komen, Mijnheer, en indien ik het geluk niet heb, om bij u geloof te vinden, moet ik mij aan mijn lot onderwerpen. Mijn leven is mijzelven een last, en allen, die mij dierbaar zijn, deelen in mijn leed. Mijne betrekkingen, eens de bronnen van mijn geluk, maken nu mijn ongeluk nog bitterder. Ik kan slechts hopen op een spoedig einde van een leven, dat ender zulke treurige vooruitzigten is begonnen, en, schoon ik daarop niet behoor te roemen, het is mij eenige troost, dat ik naar dat einde kan uitzien.

Ik ben, Mijnheer, met de grootste achting,



Uw gehoorzame en nederige dienaar,



george crabbe.

(*) Gevolgd naar het Engelsche Verslag in den Quaterly Review van Junij 1839.

(*) Schaitberger was een van de Saltzburger Lutherschen, door de vervolging van Graaf firmian verdreven. Hoewel slechts een mijnwerker, rigtte hij een' troostbrief aan zijne broederen, welks kracht in zijn geboorteland nog steeds gevoeld wordt.

(*) Zie dit Tijdschrift, No. I, bl. 25.

(*) Bedenkt dan de potter hier niet, wat hij later zeer juist opmerkt, wanneer hij zegt: ‘Alle Franschen, zonder onderscheid, zijn van gevoelen, dat de groote Natie elke andere ongestraft mag beleedigen, maar het haar eene misdaad toerekent, Frankrijk te beleedigen.’ Zou de groote Natie met het door haar zoo dikwijls verachte België de gelijkheidsrol hebben willen spelen?

(*) Mogelijk had wel mehemed-ali zich aan deze keten aangesloten, die eindelijk aan het Hemelsche Rijk ware vastgeklonken!!

(*) Later werd er kwestie van tien geleende guldens door zekeren Heer cassiers aan bartels. Niet ten onregte spreekt hier
de potter van esprit tellement étroit et un coeur si financièrement placé.

(*) Men bedenke, hier en bij sommige voor ons wat hard luidende benamingen in dit Verhaal, dat het stuk uit het Engelsch vertaald is. Red.

(*) Onder dit alles schuilt evenwel hier en daar eene gewigtige waarheid; vertoont somwijlen de potter eene politieke Camera obscura, waarbij door hem een hartig woord over de toekomst gezegd wordt, hetwelk wel mag ter harte genomen worden. Welligt komen wij nog eens op dit bijzondere gedeelte terug.

(*) Terentii Andria, act. 11. Sc. 1.

(*) Te dezer plaatse vooral mogen de woorden van canning, uit de boven reeds vermelde Rede, hier herinnerd worden. Sprekende van dezulken, die, niet tevreden met eene bestaande orde van zaken, steeds naar hervormingen door omverwerpingen haken, zegt deze beroemde staatsman: Of some of whom it may be said, in the language, which dryden puts into the mouth of one of the most extravagant of heroes, that

They would be free as nature first made man, 
Ere the base laws of servitude began, 
When wild in woods the noble savage ran. 


Noble and swelling sentiments, but such as cannot be reduced into practice. Grand ideas, but which must be qualified and adjusted by a compromise between the aspirings of individuals and a due concern for the general tranquillity; must be subdued and chastened by reason and experience, before they can be directed to an useful end. - (Van sommigen hunner zoude men kunnen zeggen, hetgeen dryden in den mond van een' zijner overdrevenste helden legt: ‘Zij zouden zoo vrij willen zijn als de eerste natuurmensch, vóór dat de lage wetten der slavernij in werking kwamen, toen de edele wilden nog woest door de bosschen zwierven.’ Edele en grootsche gevoelens, die echter niet verwezenlijkt kunnen worden. Verhevene denkbeelden, die echter gematigd en toegepast moeten worden door eene beslechting tusschen het streven van enkelen en eene juiste waardering der rust voor het algemeen; die onderworpen moeten worden aan de rede, en gelouterd door de ondervinding, eer zij tot eene gunstige uitkomst kunnen leiden.’)

(*) Men zou wel wenschen, dat, toen de potter van alle de plannen der in zijn oog later mislukte omwenteling zwanger ging, iemand met hem had gesproken, als in der tijd Keizer joseph met den beroemden wandelaar, den Baron von grothaus. Eerstgenoemde ontmoette den Baron op eenen togt door Bohemen, en vroeg hem, waar hij nog dacht verder heen te reizen? Hij noemde wel een honderdtal landstreken op. ‘En dan?’ zeide de Keizer. ‘Ga ik naar Hanover terug, om kool te planten,’ hervatte de Baron. ‘Keer dan maar liever aanstonds naar Hanover terug, om er uwe kool te planten,’ hernam de Keizer even minzaam als verstandig. - J. g. zimmermann, über die Einsamkeit, Th. I. S. 49.

(*) In het Hoogduitsch Verklärung; welk woord zich, even als Sehnsucht, bezwaarlijk zonder omschrijving laat overbrengen. Vert.

(*) Bij den jaardag van het Middelburgsch Departement der Maatschappij: Tot Nut van 't Algemeen, den 11 van Wintermaand 1839; de gelijktijdige bekrooning van verschillende edelmoedige daden, en het betrekken van de nieuwgebouwde Concertzaal te dier Stede, om voortaan aldaar de vergaderingen van het Departement te houden.

(*) Misschien komt er eens een tijd, dat ik blijde zal zijn het mij te herinneren.

(*) Hij stierf,
voortgezweept door de Furiën.

(*) Met genoegen voldoet de Redactie aan het verzoek van den steller dezer bijdrage, een eerwaardig Engelsch Geestelijke hier te lande, om haar eene plaats in dit Tijdschrift in te ruimen, daar zij zoowel zijne eigene gunstige gevoelens omtrent ons Vaderland, als die van zijnen daarin vermelden ambtgenoot, aan den dag legt. Zoodanige getuigenissen van bevoegde vreemdelingen kunnen ruim tegen den laster van anderen, ja zelfs van eenige ontaarde Landgenooten, opwegen. - Het bovenschrift is van de hand der Redactie, aan wie de keuze daarvan was overgelaten.

(*) Onder den titel Herleven en Herkennen enz.
Rott. 1833, 1834 en 1835.

(*) Voorgelezen in de Maatschappij Felix Meritis.

(*) Onwillekeurig rijst hier de gedachte, of ook de Heer Ambtman, of wie ook, die, gelijk de hier genoemde Joden, het stuk gekocht en niet gestolen hadden, wel gereeder zouden zijn geweest, om het op die wijze af te staan, en of hier wel Gensd'armes te pas kwamen. - Redact.

(*) Volgens caroli magni Capitulatio de Partibus Saxoniae, Art. VI, bij furstenberg, Monumenta Paterbornensia, pag. 301-304.

(*) Dichterlijk kwam ons inderdaad het van den inhoud des lofgezangs op den Koning medegedeelde voor: ‘Eene bloem groeit op den top des bergs. Wanneer de sterren zich verbergen en de zon uit de baren der zee oprijst, keert zij zich herwaarts, en biedt haren kelk den morgendauw aan. Wij beklimmen den berg, en plukken bloemen, om kauikeauli den heilzamen dauw te brengen. - Zijn paard wendt den kop, om hem te beschouwen, daar het voelt geen gewoon mensch te dragen. Zijne lans is bestendig rood van het hartebloed zijner vijanden, en zijne knods is stekelig van de tanden der krijgslieden die onder zijne slagen vielen. Wanneer hij spreekt, dringt zijne stem door de bergen, en de oorlogsmannen van Owahu ijlen hemwaarts en verzamelen zich rondom bem; want zij weten, dat onder zulk een opperhoofd hunne voeten in bloed zullen wandelen.’

(*) Voor het heusch onthaal, zoowel bij onze voornaamste geleerden als bij vele fabrikanten genoten, breng ik hun bij dezen mijnen openlijken dank toe, met de verzekering, dat hetzelve voor mij steeds tot eene aangename herinnering zal verstrekken.

(*) Jacquard, een eenvoudig stroohoedenmaker, is de uitvinder van het kunstige mechanismus der zijde-weefgetouwen. Deze man hechtte in het eerst weinig waarde aan zijne belangrijke uitvinding; doch napoleon, die van dezelve verwittigd werd, achtte jacquard een' gevaarlijken persoon voor de inlandsche nijverheid, daar de Engelschen eene aanzienlijke premie voor een dergelijk werktuig hadden toegezegd. De Keizer liet hem, dien ten gevolge, in hechtenis nemen, en naar Parijs voeren, alwaar hij, in het Conservatoire des Arts et Métiers, zijne machine, onder het opzigt der Inspecteurs, moest zamenstellen. Toen hij, na een' gelukkig geslaagden arbeid aan het hof kwam, en aan bonaparte voorgesteld werd, vroeg deze hem, op eenen ongeloovigen, onbetamelijken en barschen toon: ‘Est-ce vous, qui prétendez faire ce que Dieu tout-puissant ne saurait faire, un noeud à une corde tendue?’ Jacquard wees op zijne machine, en ontvouwde derzelver mechanismus, hetwelk slechts weinig geld kostte, terwijl men vroeger 20 à 30,000 francs voor een mechaniek weefgetouw moest betalen.

(*) Ook de Heer e.a. tegel, voornaam zijde-fabrikant te Oldenzaal, heeft getoond, dat zijne fabrijk insgelijks fraaije zijdeweefsels oplevert, daar hij in 1839 aan H.K. Hoogheid, de Prinses van Oranje, een' mantel heeft aangeboden, welke bestond uit dubbele te gelijk geweefde atlas of satijn, aan den binnenkant wit en van buiten zwart. Deze stof was 67 Nederl. duimen breed, op welke breedte 28,000 scheringdraden en op de lengte 32,000 inslagdraden waren, zoodat het geheele ▭ 60,000 draden opleverde. Ik zou deze, in alle opzigten volledige, zijdefabrijk, met de onderhavige etablissementen gaarne te zamen beschreven hebben, indien de berigten dienaangaande mij eerder waren toegezonden, waarvan ik echter een nader gebruik hoop te maken.

(*) Volgens de verhalen van andere reizigers, grijpt de zwemmer het dier van achteren, en haalt het aan die zijde naar beneden, als wanneer hetzelve, in plaats van geheel onder te duiken, waardoor het zijnen vijand dwingen zou los te laten en zichzelf aan alle gevaar zou onttrekken, door een instinet van tegenstreving alle pogingen aanwendt om boven water te blijven. Het gevolg hiervan is, dat, de boot toegeschoten zijnde, men zich met gezamenlijke krachten van de schildpad meester maakt. Vert.

(*) De wilden beweren ook wel, dat het dier zelf ze achter zich uitveegt.

(*) Het jaar 1830 leverde meer dan de helft op, te weten 502,216; weldaad, te danken aan de koepokinenting.

(*) Ongeveer 12 centen Holl.

(*) Bondestand.

(*) Hemman.

(*) Argentum et aurum propitii an irati Dii negaverint dubito. Tacit. de mor. Germ.

(*) Hoe ongegrond ondertusschen zulk, gelijk misschien alle dusgenaamd voorgevoel zij, kan men ook hier afnemen uit de omstandigheid, van welke men later berigt bekomen heeft, dat ook de Lexington, op welke het kind gewenscht had verplaatst te zijn, door vuur vernield is; van 17 passagiers werden er slechts 3 gered. - Vert.

(*) Men moet niet vergeten, dat het een Amerikaan is, die spreekt. - Vert.

(*) Om het verhaal wèl te begrijpen, moet men weten, dat de ketels der Amerikaansche stoombooten geheel en al boven het dek zijn. Wanneer het vuur een' tijdlang sterk onderhouden is geworden, wordt de hitte, welke zij in het rond verspreiden, allergeweldigst, en is somwijlen gelijk men hier ziet, hevig genoeg, om het hout, hetgeen men er onvoorzigtiglijk te nabij in gereedheid legt, te doen vuur vatten.

(*) En dus niet reeds lodewijk XI? - Vert.

(*) Het lijdt geen twijfel, of men hebbe dat bezoeken van een wijnhuis in een' fatsoenlijken en betamelijken zin te verstaan. Vert.

(*) Als het geval werkelijk gebeurd is, moet hij zich met de andere hand aan eenen boom, of met eenen voet onder een vast punt bevestigd gehad hebben; anders moest hij, volgens de wetten der zwaarte, voorover vallen.

(*) Zie het voorgaande stukje.

(*) De verhaler zegt niet, of zijne vrouw onder dit getal was. Wat moet men van dit onbegrijpelijke stilzwijgen denken?... Vert.

(*) Niet die van 1840.

(*) IJzerstad.

(*) Napels, China en Egypte (of Kanada, of waar men wil.)

(*) Of Cobra di Capello, de Hoedjesslang; aan Kaap de Goede Hoop noemt men ze, bij verbastering van den Portugeschen naam, Koperkapel.

(*) Men zou dien dag derhalve in de West-Indiën, met hetzelfde regt als in Turkije, Bazar-dag (Basar-gunu) noemen kunnen.

(*) Oriflamme (auri flamma), eene lans van verguld koper, met een' wimpel van vuurroode zijde, die in drie punten uitliep, elke met een' gouden kwast. Zij was aanvankelijk de banier van St. Denis; de Graaf van vexin, als voogd der abdij, droeg ze. Naderhand, toen het graafschap Vexin aan Frankrijk verviel, werd de oriflamme het veldteeken der Franschen. In het jaar 1594 bevond zij zich nog in de abdij; later is zij verloren geraakt, en men weet niet, wat er van geworden is.

(*) Bijna is men tegenwoordig vergeten, dat bij de beleefde Franschen de gematigden en heethoofden in de Nationale Conventie elkander de eernamen toewierpen van tigres de la montagne en crapauds du marais, omdat de eersten op de beneden- de andere op de bovenbanken der vergaderzaal hunne zitplaatsen hadden. - Vert.

(*) Hier spreekt de Napoleonist. Wij, die geen grootheid zonder goedheid huldigen, noemen den held der Franschen een' heerschzuchtigen dwingeland. - Vert.

(*) Claudianus. Zeker het kwaad blijft ook hier niet ongestraft, al moet die straf soms meer in den boezem des boosdoeners, dan in uiterlijke wederwaardigheden of het verstoren der lijkasch gezocht worden; maar, hooger op te voeren, om lager te doen vallen, zal daarbij wel niet het doel der Godheid wezen. - Vert.

(*) Vertaler dezes vindt dat, voor een' liefhebber, zoo heel buitengewoon niet. Wie weet, op hoe veel 's mans terugkeerend gebeente Frankrijk te staan kome!...

(*) ‘Ik weet, men zal mij hier aan de noodzakelijkheid herinneren, om den jongeling het onderwijs aangenaam te maken, en aan tasso's honig, in de medicijn van een kind te storten; maar in eene eeuw, in welke den kinderen de droogste kundigheden worden bijgebragt langs den aanlokkelijken weg van leerzame spelen, heeft men weinig reden om te vreezen voor eene al te ernstige of gestreng ingerigte letteroefening. De geschiedenis van Engeland is thans tot een kaartspel gemaakt, de meetkunde tot aardigheden en raadsels, en de rekenkunst kan, verzekert men ons, genoegzaam verkregen worden, door wekelijks eenige uren te besteden aan eene nieuwe en meer ingewikkelde uitgaaf van het koninklijke ganzenspel. Er hapert nog maar ééne schrede, en het Geloof en de tien Geboden zullen op dezelfde wijze geleerd worden, zender het deftige gelaat, den statigen toon der voordragt en de vrome aandacht noodig te hebben, tot hiertoe van de welbestuurde jeugd in dit Koningrijk gevorderd. Doch hierbij mag men wel ernstig in overweging nemen, of zij, die gewoon zijn enkel door het middel des vermaaks onderwijs te ontvangen, er niet toe zouden kunnen geraken, om, alwat hun onder de gedaante van studie nadert, te
verwerpen; of zij, die de geschiedenis door speelkaarten leeren, er niet toe zouden mogen vervallen, om het middel boven het doel te verkiezen, en of, zoo wij de waarheden van de Godsdienst bij wijze van spel leerden, onze kweekelingen niet langzamerhand zouden verleid worden, om hunne Godsdienst als spel te beschouwen.’ - W. scott's Waverley, Iste D. bl. 24, 25.

(*) In April 1794 werd de edele malesherbes, in zijn 72ste levensjaar, op eene kar, naar het schavot gevoerd, benevens zijne Zuster, Dochter, Schoonzoon, Kleindochter en derzelver Echtgenoot! - In Mei daaraanvolgende de beroemde Scheikundige la voisier.

(*) Deze woorden schreef malesherbes aan lodewijk den XV, in eene Memorie, welke hij hem eigenhandig overgaf, toen de Kanselier maupou met het ontwerp bezig was, om alle Parlementen en Cours des Aides af te schaffen.

(*) Een waar geval, dat, volkomen zoo als het hier verhaald wordt, in den afgeloopen winter bij Helmstad gebeurd is.

(*) Zie Vaderl. Letteroef. 1840. No. IV en V. Red.

(*) De Unie van Utrecht, waardoor de magt der Provinciën vereenigd werd; de hulp van Engeland; de bedrevenheid en het geluk der onzen ter zee; het uitbreken van den dertigjarigen oorlog, na het einde van het twaalfjarig bestand, waardoor Spanjes magt verdeeld werd; dit alles, vereenigd met de wijsheid van willem den I en de dapperheid van maurits en frederik hendrik, bewaarde waarschijnlijk ons Vaderland voor het lot van België.

(*) De werkelijke voltrekking des huwelijks wordt in het Verhaal niet vermeld. - Vert.

(*) Alle overdrijving is af te keuren; het ware echter te wenschen, dat niet alleen in Duitschland, maar ook in ons Vaderland de dag der ruste beter gevierd mogt worden. Vert.

(*) In weerwil van dit Joodsche denkbeeld, wenschen wij dit klassieke Gebed, het eerst door mozes mendelssohn vertaald, in den mond, maar vooral in het hart, ook van onze Geneesheeren. Vert.

(*) Ter gelegenheid van de viering van het 50jarig bestaan van het Departement Beverwijk der Maatschappij: Tot Nut van 't Algemeen, op den 1 Oct. 1840.

(*) Uitgesproken 25 Oct. 1840.

