


Jaarboek van de Maatschappij der Nederlandse Letterkunde, 1870
logo_mnl__01
GEBRUIKT EXEMPLAAR
exemplaar universiteitsbibliotheek Leiden, sign.: Tiele Bio 28 2600 V18
 
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van het Jaarboek van de Maatschappij der Nederlandse Letterkunde met de handelingen van de jaarlijkse vergadering, gehouden op ‘den 16den Juni 1870’.
 
REDACTIONELE INGREPEN
Handelingen, p. 7: kop ‘[Toespraak van de voorzitter, J. de Wal]’ toegevoegd.
Mededeelingen, p. 27: stukje onleesbaar, [...] neergezet: ‘meer waarschijnlijk echter was dat het bedrag van den impost, die bij art. 1 der Ordonnantie van 1674 op vier penningen, en later [...]4 September 1691 verdubbeld en dus op een' halven stuiver was gebracht’
Mededeelingen, p. 187 en 190: de gotische letter is vervangen door vet schrift
 
Woorden en tekens die door aanhalingstekens worden herhaald, zijn uitgeschreven.
De ‘Verbeteringen’ op p. 696 zijn doorgevoerd, van de verbetering op p. 39 is een noot gemaakt Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (Handelingen p. 2, 4, 86, Mededeelingen p. 2, 184, 200, Levensberichten p. 2, 122, 504) zijn niet opgenomen in de lopende tekst.
 
[pagina ongenummerd (p. 1)]
HANDELINGEN EN MEDEDEELINGEN VAN DE MAATSCHAPPIJ DER NEDERLANDSCHE LETTERKUNDE, TE LEIDEN, OVER HET JAAR 1870. LEIDEN, E.J. BRILL. 1870.
 
[Mededelingen, pagina 199]
INHOUD.
HANDELINGEN DER ALGEMEENE VERGADERING op 16 Juni 1870	Bl. 3.
TOESPRAAK van den voorzitter Prof. J. de Wal	Bl. 7.
VERSLAG van den secretaris	Bl. 18.
VERSLAG van den bibliothecaris	Bl. 29.
VERSLAG van de commissie voor taalkunde	Bl. 64.
VERSLAG van de commissie voor geschiedkunde	Bl. 66.
Verdere Handelingen	Bl. 77.



MEDEDEELINGEN gedaan in de vergaderingen.	 
I. De Fransche Leidsche Courant, door Mr. W.P. Sautijn Kluit	Bl. 3.
II. Reinier Bontius en zijn tooneelstuk op Leidens beleg en ontzet, door Dr. J.T. Bergman	Bl. 185.

   
[Levensberichten, pagina 696]
VERBETERINGEN.

Bl. 39, r. 26.	In te voegen: Nog op het eind zijns levens brachten zijne vriendschapsbetrekkingen tot ons medelid Mr. K. Kneppelhout van Sterkenburg, Janssen er toe om een nagelaten lettervrucht van diens kortelings overleden schoonvader, den generaal-majoor J.E. van Gorkum, te herzien en met een toelichtend voorbericht in het licht te geven, getiteld: ‘De bestorming van de vesting Bergen op Zoom, op 8 Maart 1814. Leiden, 1862. 8o.
Bl. 112, r. 10 v.o.	niet misschien wel, lees: misschien wel niet.
Bl. 179, n. 1 r. 1.	President-minister met, lees: President-minister.
Bl. 562, r. 15	keel, lees: goud.
Bl. 631, r. 13 v.o.	Oosterbeek, lees: Arnhem.
Bl. 640, r. 1 v.o.  	betrekkingen, lees: beslissing.


 
[Levensberichten, pagina 697]
LIJST DER LEVENSBERICHTEN.

Dr. L.J.F. Janssen, door Mr. J.T. Bodel Nijenhuis	Bl. 3.
Prof. Jan van der Hoeven, door Prof. G. Ph. F. Groshans	Bl. 52.
Jhr. Mr. A.G.A. Ridder van Rappard, door Prof. J. de Bosch Kemper	Bl. 123.
Dr. S.A. Buddingh, door D. Buddingh	Bl. 235.
Aanteekeningen en Lijst van Dr. Buddingh's gedichten en geschriften	Bl. 280.
Prof. F.J. Domela Nieuwenhuis, door Ds. J.H. de Ridder	Bl. 285.
Geschriften van F.J. Domela Nieuwenhuis	Bl. 336.
Prof. J.W. Ermerins, door Prof. J.H. Philipse	Bl. 341.
L.F. Groen, door Dr. W.H.D. Suringar	Bl. 393.
Prof. M. des Amorie van der Hoeven, door Mr. P.R. Feith	Bl. 425.
Dr. G. Vissering, door Ds. D. Harting	Bl. 479.


 
[Levensberichten, pagina 698]

Majoor W.P. d'Auzon de Boisminart, door Mr. J.H. Burlage	Bl. 505.
Mr. J. van Doorninck, door Mr. J.I. van Doorninck	Bl. 525.
Voornaamste Rapporten en Memoriën opgesteld door J. van Doorninck	Bl. 555.
Mr. J.M. de Kempenaer, door Mr. J. Heemskerk Az.	Bl. 559.
J.W. Holtrop, door M.F.A.G. Campbell	Bl. 633.
Mr. J. van 's Gravenweert, door Dr. J.J.F. Wap	Bl. 681.



 


2004 dbnl
 

_jaa002187001_01

Handelingen der algemeene vergadering van de Maatschappij der Nederlandsche Letterkunde te Leiden, gehouden aldaar den 16den Juni 1870, in het gebouw der Maatschappij tot Nut van 't Algemeen. E.J. Brill, Leiden 1870
 
 


DBNL-TEI 1



2004-09-24

CB

colofon toegevoegd


2004-12-06

CB

conversie van het bestand naar teixlite
 



Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Handelingen der algemeene vergadering van de Maatschappij der Nederlandsche Letterkunde te Leiden, gehouden aldaar den 16den Juni 1870, in het gebouw der Maatschappij tot Nut van 't Algemeen. E.J. Brill, Leiden 1870
 
Zie: https://www.dbnl.org/tekst/_jaa002187001_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==3==} {>>pagina-aanduiding<<}

Handelingen der algemeene vergadering van de Maatschappij der  Nederlandsche Letterkunde te Leiden,


gehouden aldaar den 16en Juni 1870, in het gebouw der Maatschappij tot Nut van 't Algemeen.


{==5==} {>>pagina-aanduiding<<}

Tegenwoordig de Leden van het Bestuur: Prof. J. de Wal, Voorzitter; Prof. R. Fruin; Prof. P.J. Veth; Mr. L.A.J.W. Baron Sloet van de Beele; B.W. Wttewaall, Penningmeester; Dr. W.N. du Rieu, Secretaris; Dr. T.C.L. Wijnmalen, Adjunct-Secretaris.
 
De Eereleden: Mr. J.T. Bodel Nijenhuis en Dr. J.T. Bergman; en de Leden: A. Beeloo; Mr. L.P.C. van den Bergh; Ds. H. Fangman; Dr. G.D.J. Schotel; Dr. W.H.D. Suringar; W. Eekhoff; Mr. H.J. Koenen; Prof. J.H. Scholten; Prof. M. de Vries; Ds. C. Krabbe; A. Perk; Jhr. W.I.C. Rammelman Elsevier; Mr. D.H. Levyssohn Norman; Mr. G. de Vries Az.; Ds. F.H.G. van Iterson; M.F.A.G. Campbell; Prof. G.P.F. Groshans; W.J. Hofdijk; Mr. D.J. Scherer; Prof. S. Vissering; Mr. C.M. Gockinga; Prof. J.E. Goudsmit; Prof. A. Kuenen; J.F.G. Meyer; J. Tideman; Prof. C.G. Cobet; Dr. K.A.X.G.F. Sicherer; Ds. C. Sepp; Dr. J.J.F. Wap; P.A. Leupe; Dr. E. Verwijs; Dr. F.W.B. van Bell; Dr. J.C. Drabbe; Prof. R.T.H.P.L.A. van Boneval Faure; Jhr. J.G.H. Tets van Goudriaan; Prof. L.W.E. Rauwenhoff; Ds. H.C. Rogge; Dr. J.A. Lamping; Ds. L.J. van Rhijn; Mr. C. Vos-
{==6==} {>>pagina-aanduiding<<}
maer; J.A. van Dijk; Dr. H.G. Hagen; S.G. Heringa; A.L.H. Ising; Mr. F.B. Coninck Liefsting; Dr. W. Scheffer; Ds. R. Koopmans van Boekeren; Dr. J. ten Brink; J.M.E. Dercksen; Mr. G.A. Fokker; Prof. M.J. de Goeje; Ds. M. Cohen Stuart; Mr. B. Th. Baron van Heemstra; D.F. van Heyst; Ds. J.A. van Hamel; Mr. W.P. Sautijn Kluit; Dr. H.W. van der Mey; M. Nyhoff; Mr. A.A. de Pinto; J.J. Backer Dirks; Mr. G.A. van Hamel; Ds. A.J. Molenaar; Mr. F.N. Sickenga; W.P. Wolters; Prof. T. Zaayer; P.J. Andriessen; Mr. A.P.T. Eyssell; J. Hilman; A.W. Sijthoff.



{==7==} {>>pagina-aanduiding<<}




[Toespraak van de voorzitter, J. de Wal]

De Voorzitter, Prof. J. de Wal, opent de Vergadering met de volgende toespraak:
 
Geachte Medeleden!
 
Aangenaam en toch ietwat lastig is de taak, wier vervulling mij heden ten zevenden male door de Wet is opgelegd. Aangenaam - want wat doet elk beminnaar der wetenschap liever dan het woord te richten tot mannen, in verschillende rangen en betrekkingen werkzaam ten nutte van Vaderland en Wetenschap, allen evenzeer bezield van liefde voor den dierbaren geboortegrond, van ijver voor de bevordering van Letteren en schoone Kunsten, van kloeken zin voor de opbouwing en aankweeking van al wat goed en schoon en edel is in den geest hunner medeburgeren? Lastig - want (het hooge woord moet er uit) de voorzitter durft nauwelijks rekenen op eene toegevende beoordeeling van niet altoos nieuwe variatiën op hetzelfde thema. Voor hem zelven heeft daarenboven die taak iets aandoenlijks, iets neêrdrukkends; hij overziet de schare die voor hem is gezeten, en ontwaart telkens, dat velen die hem bekend, sommigen die hem lief, enkelen die hem dierbaar waren, uit de rij der feestgenooten zijn verdwenen. Anderen nemen hunne plaatsen

{==8==} {>>pagina-aanduiding<<}

in, nieuwe kennissen, nieuwe vrienden, nieuwe broeders, allen welkom; maar het hart vergeet daarom niet te eerder of te gemakkelijker dien langen reeks van min of meer gevierde namen, gedragen door mannen, wier lust het was, ons in de heerlijke zomermaand de hand te komen drukken.
En nog eens lastig - want onze Wet zegt niet alleen tweemalen, dat de Voorzitter de Jaarlijksche Algemeene Vergadering opent, wat niet zoo heel moeilijk is, maar zij wil tevens dat hij eene beknopte toespraak houde, vermeldende den staat der Maatschappij en hare voornaamste lotgevallen gedurende het afgeloopen jaar, terwijl wij elders haren Secretaris belast vinden met het lezen des hoofdzakelijken inhouds van het verslag der handelingen binnen hetzelfde tijdperk. Vergelijk ik die beide bepalingen onderling, zoo kom ik tot het besluit, dat onder het woord lotgevallen niet begrepen zijn de werkzaamheden en verrichtingen, waarmede onze instelling zich sedert onze laatste bijeenkomst bezig hield; immers de Wetgever kan niet gewild hebben, dat Gij, M.H., zoudt gedwongen worden achtereenvolgens twee malen een overzicht van dezelfde gebeurtenissen en bemoeiingen aan te hooren. Aan onzen geheimschrijver laat ik het dan ook veilig over, U de voordrachten te schetsen, die in onze maandvergaderingen ruime stof tot gedachtenwisselingen gaven; de onderwerpen aan te stippen, die in de bijeenkomsten der beide wetenschappelijke commissiën werden behandeld; op de bouwstoffen te wijzen, die langzaam en bij afwisseling bijeengebracht werden voor uitgaven, waarmede wij hopen eenmaal aan onze Letterkunde een niet geheel verwerpelijken dienst te bewijzen; U eindelijk de geschriften voor den geest te roepen, die in den afgeloopen jaarkring U door onze Maatschappij mochten worden aangeboden.

{==9==} {>>pagina-aanduiding<<}

Uit zijn verslag zult Gij ook de naamlijst vernemen van het dertiental mannen, dat in het korte tijdperk van een enkel jaar aan onzen kring ontviel. Zal ik mij heden wagen aan eene karakteristiek dier ontslapenen? aan eene beoordeeling hunner werken? Maar Gij werpt mij (en terecht) eene exceptie van onbevoegdheid tegen. Ze zijn niet meer, de welsprekende staatsman, wien ik het voorrecht had in een moeilijk en zorgbarend tijdsgewricht ter zijde te staan; - de grijze zanger die zijne landgenooten in staat stelde de meesterstukken van Homerus te genieten; - de vaderlandslievende krijgsman, wiens pen tot in hoogen ouderdom voor de eer onzer wapenen streed; - de beroemde waterbouwkundige, die in een ander werelddeel een der grootsche scheppingen onzer eeuw hielp tot stand brengen. Ze zijn niet meer, de geleerde bestuurder der Landsboekerij, wiens grondige kennis alleen overtroffen werd door zijne voorbeeldelooze hulpvaardigheid; - de ijverige archivaris, aan wiens volharding een onzer provinciale Genootschappen zoo dure verplichting heeft; - de geletterde arts, die zijne uren van uitspanning aan de historiekennis zijner woonplaats wijdde; - de schrandere geschiedvorscher en keurige stijlist, wiens stoffelijk overschot nog ter laatste rustplaats moet gebracht worden. Ze zijn niet meer, die ook in ruimeren kring gewaardeerde godsdienstleeraars, wijduiteenloopend als ze waren in richting en roeping, waarvan de een door zijn puntige stift aan de letterkundige beweging van den dag in de Hofstad een levendig aandeel nam, terwijl een tweede op zijne afgelegene nederige woonplaats de woorden des levens met kritische zorgvuldigheid voor zijne landgenooten vertolkte; - een derde den kansel vaarwel zeide, om zijne talenten aan de ontwarring der betrekkingen van kerk en staat dienstbaar te maken; - een vierde voor de uitbreiding

{==10==} {>>pagina-aanduiding<<}

van kennis en wetenschap, onderwijs en volksbeschaving in de overzeesche gewesten gezwoegd had.
Deze aanwijzing en herinnering zij U voor heden toereikend; betere hulde zal aan die twaalf gebracht worden door vakgenooten, kunstvrienden, medestrijders en geest-verwanten. En de dertiende? Och hoe gaarne had ik hem de plaats afgestaan, die ik heden inneem en vanwaar hij meermalen het woord tot U richtte, de brave beminnelijke man, de uitstekende door geheel Europa beroemde geleerde, de trouwe vriend onzer Maatschappij bij uitnemendheid, die waar het hare eer en hare belangen gold elken lastpost willig aanvaardde, elken tijdroovenden arbeid gaarne op zich laadde. Slaat, bid ik U, onze Jaarboeken op; bijna op iedere bladzijde vindt Gij den naam van onzen Janssen geschreven. Noode weerhoud ik mij in bijzonderheden te treden; doch reeds eene dorre opsomming zijner verrichtingen ten behoeve onzer vereeniging zou de grenzen van mijn bestek verre overschrijden. Neen, wij vergeten U niet, edele vriend, die, tevreden met Uw bescheiden deel, overal tot waken en werken bereid werdt gevonden, waar U de handhaving van Neêrlands roem, de vermeerdering onzer kennis der oudheid, de uitbreiding en bevestiging van waren godsdienstzin riep! Tempelen uit een overoud verleden hebt Gij onderzocht en half vernielde gedenkteekenen van een sints eeuwen verdwenen geslacht hebt Gij verklaard; tempelen voor tijdgenoot en nakomelingschap hebt Gij helpen opbouwen, wier verrijzing rijk en arm met blijdschap begroette, en een onvergankelijk gedenkteeken U zelven gesticht in de harten van duizenden, die met U zochten naar waarheid en licht!

{==11==} {>>pagina-aanduiding<<}

Dit weinige, M.H., over de lotgevallen onzer Maatschappij; nog rest mij U haren staat te schetsen.
Beantwoordt ons genootschap bij voortduring aan zijne roeping? Of mag het geacht worden, nu vereenigingen en congressen van allerlei aard in het leven treden, zijne taak (zij het dan ook op onvolmaakte wijze) volbracht te hebben? Of is zijne wet wellicht voor verbetering vatbaar en hare herziening noodzakelijk, zal ze de krachtige leiddraad onzer werkzaamheden blijven?
Vergunt mij nog eenige oogenblikken stil te staan bij de beantwoording dezer vragen. Ware het de plicht des Voorzitters met bazuingeschal den lof onzer instelling eenmaal 's jaars te verkondigen, nooit zoudt Ge mij bereid hebben gevonden van deze plaats het woord tot U te voeren. Ik vind het doel der Maatschappij in de eerste Afdeeling harer Wet duidelijk omschreven. Langs drie wegen tracht zij dat doel te bereiken. Op geleidelijke wijze schetst dat Reglement, na in eene tweede Afdeeling van de samenstelling der Maatschappij te hebben gesproken, in de volgenden de wijze waarop het wil dat elk dier wegen door haar bewandeld worde. Geene andere vereeniging heeft zich dezelfde taak in denzelfden omvang als voorwerp harer werkzaamheid aangewezen.
Wat de samenstelling onzer Maatschappij betreft, is de eerste en natuurlijke vraag of niet haar kiesstelsel herziening behoeft. Wij hebben in dit opzicht al een zonderlingen kring van proefnemingen doorloopen, en ik weet niet, of wel eenig systeem proefhoudend is bevonden. Nu eens heeft men het overwicht bij de keuze van nieuwe leden in handen van het Bestuur gelaten, dan weêr aan de Maandelijksche Vergadering toegekend, eindelijk naar deze algemeene bijeenkomst overgebracht. Bij het ontwerpen der thans in werking zijnde bepalingen heeft men

{==12==} {>>pagina-aanduiding<<}

ongetwijfeld in zoo verre misgetast, als men van de veronderstelling uitging, dat voortaan een ontzaggelijk groot aantal leden de vergadering van den derden donderdag in Juni zou bijwonen. Tijdens de laatste herziening onzer Grondwet wast het vooruitzicht op de voltooiing van een uitgebreid Nederlandsch spoorwegnet geopend; men waande dat het nieuwe voertuig de groote meerderheid onzer leden herwaarts zou overbrengen, om althans eenmaal in het jaar aan eene gezellige bijeenkomst deel te nemen en verpoozing te zoeken van de dagelijksche zorgen des levens in aangename kennismakingen, vriendschappelijken kout, kan het zijn ook tafelkout. En ziet - het spoorwegnet is nagenoeg voltooid, maar onze hoop is bedrogen, onze verwachting verkeerd in teleurstelling. Rechtstreeksche verkiezingen, waaraan men a priori weet dat meer dan drie vierde der kiezers zich stellig zullen onttrekken, zijn mijns inziens nooit en in geen geval aanbevelenswaard. Doch (zal men mij tegenwerpen) wij hebben ook eigenlijk geene rechtstreeksche verkiezingen, want niemand is verkiesbaar, wiens naam niet voorkomt op de lijst, die de voorgedragenen vermeldt. Een bezwaar te meer, indien ik mij niet vergis, M.H.; immers hoewel elk lid bevoegd is anderen tot het lidmaatschap voor te dragen, wordt niemand daartoe verplicht. Zoo is het meermalen voorgekomen, dat geen der leden de aandacht vestigde op uitstekende mannen, wier toetreding onze Maatschappij tot eere zou verstrekt hebben. Ook leert de ervaring, dat vroeger ondervonden teleurstelling velen weêrhoudt tot het verrijken onzer Candidatenlijst bij voortduring mede te werken. Eindelijk heeft nog de verplichting, die de Wet aan de Mei-vergadering oplegt, om te bepalen, hoevelen uit de opgegevenen door de jaarlijksche tot leden zullen worden gekozen, hare bedenkelijke zijde, want zij beperkt

{==13==} {>>pagina-aanduiding<<}

noodeloos Uwe vrijheid. Bedrieg ik mij niet, zoo zullen wij eerlang tot eene grondige wijziging der bestaande voorschriften op dit punt moeten overgaan; voorshands hoop ik, dat reeds heden een praktisch bezwaar, waartoe zij aanleiding gaven, voor goed uit den weg geruimd worde.
Onze Maatschappij tracht haar doel in de eerste plaats te bereiken door wetenschappelijke bijeenkomsten. Welk een lange reeks van artikelen! Wij hebben er heden reeds een (art. 47) overtreden. Zoo gaat het in den regel met reglementaire voorschriften, die belemmerend werken. Maar zijn er niet andere die wij gaarne zagen toegepast? Zeer terecht roept art. 72 U toe: ‘De buitenleden worden uitgenoodigd in hunne woonplaatsen vergaderingen te houden.’ Is aan die noodiging ergens gevolg gegeven? Zoo neen, dan hoop ik maar niet, dat het beletsel moet gezocht worden in de bijvoeging ‘zoo veel mogelijk in den geest waarin dit te Leiden geschiedt.’
Ten anderen wenscht de Maatschappij de Nederlandsche Taal-, Letter-, Geschied- en Oudheidkunde te bevorderen door het uitgeven van geschriften. Dat haar streven in dit opzicht niet geheel onvruchtbaar geweest is, wordt door onpartijdigen eenparig erkend, en door hare zorg zijn werken van verschillenden inhoud in het licht gegeven, wier waarde door deskundigen op prijs wordt gesteld. Moge dit ook het geval zijn met de uitgave van Willem van Hildegaertsberch, waarvan het eerste exemplaar heden hier ter tafel is neêrgelegd! Naar dat werk zag ieder beoefenaar der Oud-Nederlandsche letterkunde verlangend uit, en grooten dank zijn wij onzen Verwijs schuldig voor den onverdrooten ijver waarmede hij den door Bisschop aangevangen arbeid voltooide. Doch ook in deze richting ontdek ik eene gaping in den omvang

{==14==} {>>pagina-aanduiding<<}

harer werkzaamheid. Zij moet (gelijk onze Fruin zich eenmaal te dezer plaatse uitdrukte) zij moet ondernemen, wat de krachten van enkele letterkundigen te bovengaat, wat de samenwerking van meerderen en langdurigen arbeid vereischt. Het is niet genoeg, dat zij door haar gezag en ondersteuning enkele geleerden in staat stelle, om eenig werk in het licht te geven, of zelf de vruchten van hunnen individuelen arbeid ter perse legge; zij behoort als wetenschappelijke vereeniging dezen of genen arbeid te ondernemen, waaraan de studie, de werkzame ijver van de grootste helft harer leden deelneemt. Langs dien weg handhaaft zij volkomen haar recht van bestaan. Zij die in ruimeren of engeren kring, in de maandelijksche bijeenkomsten of in de wetenschappelijke commissiën, tot gemeenschappelijk onderzoek en gedachtenwisseling toetraden, zullen met mij beamen, dat vooral in onze dagen bijna geene nasporing op letterkundig gebied kans heeft van welslagen, zonder hulp en voorlichting, door tusschenkomst der specialiteiten in verwante vakken van menschelijke kennis verworven. Gaarne getuig ik (hoe weinig dit ook beteekene) nooit eene bijeenkomst der Geschiedkundige Commissie te hebben verlaten, zonder iets geleerd te hebben, dat mij in den kring mijner eigene studiën van nut zou kunnen zijn. En nu zegge men niet, dat het ondernemen van een veelomvattenden arbeid in den regel tot niets leidt, - en nu wijze men mij niet op het hoofdwerk, dat reeds voor honderd jaren de Maatschappij zich in het belang der moedertaal voorstelde, - indien elk lid een tegel wil aandragen, wordt vroeg of laat een gebouw opgetrokken, dat van volharding en kloeken geest getuigt. Om slechts een voorbeeld te noemen, een wetenschappelijk lichaam, onder onze zuidelijke naburen op hoog gezag gevestigd, heeft de uitgave eener Biographie

{==15==} {>>pagina-aanduiding<<}

Nationale ondernomen, waarin elke levensschets de onderteekening van een wakkeren geleerde draagt; zouden wij niet, in denzelfden trant doch met beperkter strekking, de hand kunnen slaan aan een Letterkundig Nederland? waarin beknopt en zaakrijk de kunstenaar door den kunstkenner, de rechtsgeleerde door den jurist, de godgeleerde door den theologant, de historieschrijver door den geschiedvorscher in het licht zijner eeuw kon worden voorgesteld? waarin het wetenschappelijk bedrijf van den stadgenoot door den stadgenoot, wellicht uit onuitgegeven bouwstoffen, kon worden opgehelderd? Een onzer jongste zusteren, de Vereeniging voor Nederlandsche Muziekgeschiedenis, toont ons reeds aanvankelijk, wat de inspanning van vereende krachten vermag. Of wilt Gij een ander voorbeeld, uit het gebied der Taalkunde: wat zoudt Ge denken van een algemeen Nederlandsch Idioticon? Het is U bekend, dat onlangs eene Zuidnederlandsche Maatschappij van Taalkunde werd opgericht en te Mechelen gevestigd. Haar roep ik gaarne uit Uwen naam eene heilgroete toe en haar wenschen wij van harte een rijken oogst op den akker, met welks ontginning zij zoo gelukkig aanving. Zou het niet door samenwerking van vele geletterden in Noord en Zuid, van leden der beide Maatschappijën mogelijk zijn, den vasten grondslag te leggen voor eene juistere kennis onzer dialekten, en de spraakkaart worden voorbereid, waaromtrent eerst in 1813, daarna in 1852 en 1857, later bijna telken jare in onze Verslagen, reeds zoo menige belangwekkende bijzonderheid staat opgeteekend?
Eindelijk (ik houd mij getrouw aan art. 2 onzer Wet) tracht onze Maatschappij haar doel te bereiken door het verzamelen van de daartoe noodige hulpmiddelen. Aanschouwt onze Bibliotheek, of liever, gebruikt haar! Telken

{==16==} {>>pagina-aanduiding<<}

jare was het de trots des Voorzitters op haar te wijzen als ‘de kern en de kracht onzer Maatschappij’, als eene verzameling, wier aanwinsten zoo belangrijk zijn, ‘dat ze eene uitbreiding van haar grondgebied telkens noodzakelijk maakten.’ Maar (wij zeggen het mijnen voorganger na) ‘ondanks dit alles blijft er nog veel ontbreken, dat niet ontbreken mag, indien werkelijk onze boekerij datgene zal zijn, wat zij behoort te wezen, een volledig museum van al het merkwaardige op het gebied onzer taal, onzer letteren, onzer geschiedenis’. Zoolang zij op eene bepaalde woonplaats wachten moet, zij, die onze vorige penningmeester ergens (niet ten onrechte) eene zwerveling sedert hare geboorte noemde; - zoolang onze Maatschappij niet in het bezit is van een eigen lokaal, mogen wij haar in gemoede geen al te groote uitbreiding toewenschen, en niet op ons de schuld laden eener opeenhooping van zware boekdeelen waaruit gevaar voor menschenlevens te duchten is. Straks zult Gij vernemen, hoe die schat door den uitnemenden (haast had ik gezegd ongebreidelden) ijver van onzen Bibliothecaris, ook thans weêr verrijkt is en aangevuld. Met die verrijking der Bibliotheek gaat verarming onzer kas onafscheidelijk gepaard en onbewolkt was niet altoos het gelaat van onzen Penningmeester. Doch de tijden zijn voorbij, toen voor het aanschaffen van een boek als van Hasselt's uitgave van Kiliaen een besluit dezer Vergadering vereischt werd en wij brengen gaarne op nieuw onze hulde aan den man, die allen, leden en niet-leden, steeds even bereidvaardig ten dienste staat.
Dit een en ander, M.H., had ik U nopens den staat onzer Maatschappij mede te deelen. Hare inrichting is, als ieder menschelijk werk, gebrekkig en onvolmaakt, maar tevens voor verbetering vatbaar. Schromen wij niet

{==17==} {>>pagina-aanduiding<<}

tot hervorming over te gaan, zoodra wij gebreken ontdekt, onderzocht en gepeild hebben. Zoeken wij hare kracht te versterken, haren invloed uit te breiden. Brengen wij de voorschriften, die hare werkzaamheid regelen, ter goeder ure in overeenstemming met de eischen des tijds, met de behoeften van het oogenblik. Reeds heeft ze langer geleefd dan de langstlevende onder hare leden. Dat ze leven blijve en groeie en bloeie tot eer en heil van het dierbare Vaderland!
 
Op verzoek van den Heer Mr. H.J. Koenen wordt, onder toejuiching der Vergadering, deze toespraak door den Voorzitter voor de Handelingen der Maatschappij afgestaan.



{==18==} {>>pagina-aanduiding<<}





I.

Overeenkomstig het vermelde in den beschrijvingsbrief wordt allereerst door den Secretaris, Dr. W.N. du Rieu, voorgelezen de hoofdzakelijke inhoud van het volgende


Verslag van de Handelingen der Maatschappij gedurende het jaar 1869-1870.

Mijne Heeren,
 
Voor eenige oogenblikken verzoek ik Uwe welwillende aandacht, nu ik u verslag zal doen van onze Handelingen in het afgeloopen jaar.
De rij der spreekbeurten in onze Maandelijksche bijeenkomsten vervuld, is in de October-vergadering geopend geworden door den Heer de Wal, die toen andermaal tot Voorzitter benoemd, deze betrekking welwillend aanvaard heeft. Hij leverde eene Bijdrage over de officieuse vertaling van den Code Pénal; en wees op drie klassen van gebreken, die in dit nog niet verbeterde Strafwetboek gevonden worden: niet alleen toch is ten gevolge eener verregaande slordigheid in verscheiden artikelen een verandering gebracht, zoodat het oorspronkelijk geheel anders luidt, als art. 159, 433, 475, maar er zijn ook woorden weggelaten, die in den Franschen tekst staan, als in art. 77, 96, 110; terwijl het niet zelden voorkomt,

{==19==} {>>pagina-aanduiding<<}

dat de vertaler de kracht en de waarde der Fransche woorden niet heeft begrepen. De meening dat de onbekende vertaler Bilderdijk zou zijn geweest, zooals wel eens beweerd is geworden, heeft de heer de Vries bij de wetenschappelijke gedachtenwisseling over het gesprokene op voldoende gronden weêrlegd.
Had de heer de Vries in een vorig jaar gesproken over de ware spelling van den naam van Leiden - welke spelling sedert door het gemeentebestuur en de hooge regeering is aangenomen - in de vergadering van November sprak de heer Fruin over: de oudste Geschiedenis van onze stad. Beginnende met de oorkonden uit de 10e eeuw, waarin haar Nederlandsche naam het eerst voorkomt, bestreed hij de meening dat Leiden een verbasterde naamsvorm van Lugdunum zou zijn; verder betoogde hij, dat Lugdunum op de tabula Peutingeriana gelegen was aan de samenkomst der groote wegen, die van Nijmegen uit langs den Rhijn en de Maasoevers loopen, waaraan de ligging van Leiden niet beantwoordt; deze stad is immers ontstaan uit de gelegenheid der waterwegen, vooral van de Mare en Vliet, die op deze hoogte in den Rhijn uitmonden, en bij de eenige brug over den beneden-Rhijn, de dusgenaamde Vischbrug, die van ouds door geheel Rhijnland werd onderhouden; hiermeê bracht Spr. in verband de ligging van de Burg en het hier ter stede gevestigde Burggraafschap, en vergeleek het gebied van den Leidschen burggraaf over de geheele streek bij dat van den burggraaf van Voorne over Zeeland; ten slotte werd de topographie der oude stad besproken, toen Willem II en Floris V er hun verblijf hielden, en werd de Kroniek van Egmond in de beschrijving van den oorlog tusschen Willem en Ada met betrekking tot Leiden opgehelderd.

{==20==} {>>pagina-aanduiding<<}

In de bijeenkomst van December droeg de heer Kern eene taalkundige Bijdrage voor, en wel over het woord feodum of feudum, leen, waarvan hij de twee door de heeren Eichhorn, Dietz en Littré voorgestelde afleidingen verwierp op verschillende door hem aangevoerde gronden, en als zijne meening voordroeg, dat het woord feudum òf een participium perfecti passivi van fehon moet zijn òf een daarvan afgeleid substantivum. Deze bijdrage is sedert verschenen in den Taal- en Letterbode.
De daarop volgende vergadering, de eerste van 1870, is insgelijks aan de behandeling van een etymologisch vraagstuk gewijd geweest. De heer de Vries leverde eene Bijdrage over het woord altvile, waarmede in den Saksenspiegel een der personen wordt aangeduid, aan welke oudtijds het recht van persoonlijkheid ontzegd was. Naar aanleiding van het geschrift van Prof. Hoefer te Greifswald over dat woord, deelde Spr. de verklaringen mede, die men er vroeger en later van beproefd had, en toonde aan dat die alle onhoudbaar zijn. De meening van Prof. Hoefer, dat altvile een krank- of stompzinnige, een idioot beteekende, komt hem zeer aannemelijk voor; doch met de etymologische uitlegging als alte feile, oude vijl, kan hij zich niet vereenigen, hoeveel ook door Hoefer is bijgebracht om die waarschijnlijk te maken. Hij geeft in bedenking, of vile hier niet wellicht de beteekenis heeft van een lichamelijk gebrek, in welken zin fîl in het Noorweegsch, en fîle in Duitsche dialecten zich laat aanwijzen. Omtrent de verklaring van alt gaat de Spreker na, wat in de Germaansche talen ter opheldering zou kunnen dienen. Het waarschijnlijkst komt hem voor, dat alt het neutrum van al zou zijn, mnl. allet, oud-saks. alat, als versterkend lid eertijds in samenstellingen zeer gewoon, gelijk door Spr. wordt aangetoond, ook met verwijzing

{==21==} {>>pagina-aanduiding<<}

naar het werk van Prof. Kern over de Salische Glossen. Altvile zou dan geheel gebrekkig, geheel onbruikbaar beteekenen, en die naam zou zeker niet ongepast zijn ter aanduiding van een krankzinnige of idioot. Bij de gedachtenwisseling over het gesprokene wees de heer de Wal op het gewicht der inwendige geschiedenis van den Saksenspiegel, en toonde aan, dat in de eerste periode van die rechtsbron (van 1221 tot 1431) op de bedoelde plaats alleen aan lichaamsgebreken gedacht is; terwijl in de tweede periode, die tot 1582 loopt, naast den altvile ook van den krankzinnigen gesproken wordt; zoodat de meening van Prof. Hoefer, dat altvile geen lichaamsgebrek, maar krankzinnigheid zou aanduiden, hem niet aannemelijk toeschijnt. De etymologische verklaring van den heer de Vries echter acht hij zeer waarschijnlijk, mits men vasthoude, dat het woord, eigenlijk een geheel gebrekkig persoon aanduidende, bepaaldelijk op zulk een persoon werd toegepast, die door buitengewone lichaamsgebreken volkomen onbruikbaar geacht werd om als zelfhandelend op te treden.
Twee mededeelingen van kleineren omvang zijn in de Februari-vergadering gedaan. De heer Sloet van de Beele toetste het Verhaal van het Beleg van Doetinchem gedurende de jaren 1598-1599, zooals het door Wagenaar en anderen is voorgesteld aan hetgeen hij in de Archieven van genoemde stad dienaangaande gevonden had; Spr. had dit stuk bestemd voor de Bijdragen van Nijhoff.
In de Mededeelingen onzer Maatschappij zal daarentegen verschijnen hetgeen de heer Bergman op dien avond sprak over R. Bontius' Tooneelstuk op Leidens beleg en ontzet. Zoowel de persoon van den schrijver, waarvoor Spr. niet den Leidschen hoogleeraar in de geneeskunde houdt, maar een zoon van een zijner jongere broeders,

{==22==} {>>pagina-aanduiding<<}

als ook de verschillende uitgaven van dit tooneelstuk, die achtereenvolgens het licht hebben gezien, werden uitvoerig besproken.
Op de bijeenkomst in Maart las de heer Verwijs de slotsom van zijn onderzoek betreffende Willem van Hildegaersberch; de heer Jonckbloet toch had aan dezen dichter het Tweede Gedeelte vaar den Reinaert toegeschreven in zijne Geschiedenis der Nederlandsche Letterkunde, doch de verschillende daarvoor aangevoerde gronden meende Spr. te moeten weerleggen, al is hij niet in staat den naam van den dichter van genoemd stuk, die een Vlaming moet geweest zijn, op te geven. De heer Verwijs plaatste dit stuk in de Inleiding op zijn uitgave van Willem van Hildegaersberch.
De laatste spreekbeurt, die in April, is vervuld door den heer Coninck Liefsting, die een Bijdrage leverde over den Rechtstoestand der Hunnebedden; vooraf sprak hij over de naamsafleidingen van dat woord, hij houdt ze voor bedden van de hoofden van stammen, grafteekenen uit den heidenschen tijd, meer bepaald van Germanen; op gronden aan het oude; het Germaansche en het nieuwe recht ontleend houdt Spr. de erven van hen, ten wier behoeve die monumenten zijn opgericht, voor de eigenaren dier overblijfselen. Aan de levendige gedachtenwisseling, die ook op deze bijdrage volgde, zij hier nog genoemd de opmerking van den heer Kern, tegen den voorgedragen oorsprong, dat er in landen waar bepaald geene Germanen gewoond hebben, wel, doch in andere streken, waar dat volk wel vertoefd heeft, juist geene hunnebedden worden gevonden.
 
Van al deze voordrachten zal slechts die van den heer Bergman in de geschriften der Maatschappij verschijnen,

{==23==} {>>pagina-aanduiding<<}

en toch zal het deel onzer Mededeelingen van 1869-1870 lijviger zijn dan het vorige. De heer W.P. Sautijn Kluit heeft namelijk een studie ingezonden over de ‘Geschiedenis der Fransche Leidsche Courant’, de Nouvelles Extraordinaires de Divers Endroits, het Leidsche orgaan dat door de la Font gesticht een meer dan Europeesche vermaardheid verkreeg onder de heeren Luzac. De Geschiedkundige Commissie over dit stuk gehoord heeft ten gunste van de plaatsing gerapporteerd, en thans zijn reeds meer dan 150 bladzijden daarvan met een nieuwe letter afgedrukt.
Vroeger was nog een ander stuk aan de Maatschappij ter uitgave aangeboden, te weten een zeer uitvoerige ‘Bibliographie van Haarlem door Dr. C. Ekama’, vooralsnog geen Lid der Maatschappij, welke lijst van te Haarlem verschenen of over die stad geschreven boeken in omvang die van Dr. van der Linde overtreft. Het Bestuur heeft evenwel gemeend dat handschrift in dank terug te moeten zenden, daar het voor de Mededeelingen wat uitgebreid was, en men voor de boekbeschrijving van ééne stad zulke groote opofferingen niet durfde doen, om tegenover andere plaatsen niet onbillijk te moeten zijn.
Van de Levensberichten liggen ook reeds meer dan 300 bladzijden gedrukt, en verschillende levensschetsen wachten sedert lang op hare beurt, wegens het thans heerschend gebrek aan zetters op de boekdrukkerijen. Deze bundel zal dus van grooten omvang zijn, maar niet zeer spoedig verzonden kunnen worden.
Het is hier de plaats om mede te deelen, dat weinige maanden geleden de heer D.F. van Heyst gemeend heeft voor de betrekking van Hoofdredacteur te moeten bedanken; het Bestuur heeft onder toejuiching van de Maandelijksche Vergadering tot den heer van Heyst een woord

{==24==} {>>pagina-aanduiding<<}

van oprechten dank gericht voor de nauwgezetheid, waarmede hij dien lastpost, waarvoor meer ondank dan zelfvoldoening het loon is, gedurende eenige jaren heeft waargenomen.
Verder is dezer dagen de druk voltooid van de Gedichten van Willem van Hildegaersberch, gelijk bekend is, afgeschreven naar het Haagsche handschrift en gecollationeerd naar het Brusselsche door den heer Bisschop, daarna bewerkt door den heer Verwijs, die er een Glossarium aan toevoegde en in een kritiesche Inleiding de verdere letterkundige aanteekeningen vereenigde, die bij het verschijnen van dezen onuitgegeven Middel-Nederlandschen dichter noodig waren. Heeft een en ander de door den heer Nijhoff gemaakte raming van eene toelage (ƒ 300.-) overschreden, zoo straks zal de Vergadering de daarvoor benoodigde tegemoetkoming (ƒ 50.-) kunnen verstrekken; dank zij de rente van het bij het Eeuwfeest opgerichte Fonds.
Nauwelijks is aldus dit boekdeel aan de rij der werken van de Maatschappij toegevoegd, of een ander dichtwerk laat zijne billijke aanspraak gelden om ook van wege de Maatschappij te worden uitgegeven. Ons buitenlandsch medelid, de heer Ferd. von Hellwald, beambte aan de K.K. Hofbibliotheek te Weenen, heeft het geluk gehad in een handschrift, dat uit de Oostenrijksche Nederlanden vroeger in het Keizerlijk Archief was gekomen en onlangs naar de Hofbibliotheek was overgebracht, eenige duizende verzen terug te vinden van de verloren Tweede Partie van Maerlant's Spieghel Historiael. Zie zijn bericht over deze ontdekking in den Taal- en Letterbode, dl. I, bl. 169. De ervaren Germanist wenschte niets liever dan deze zoo belangrijke bijdrage tot de Oud-Nederlandsche letterkunde door onze Maatschappij het licht te doen zien, welke aan

{==25==} {>>pagina-aanduiding<<}

de heeren de Vries en Verwijs in 1857 had opgedragen de Spieghel Historiael van Jacob van Maerlant overeenkomstig de eischen der wetenschap uit te geven, zooals in de 6 daarop volgende jaren geschied is. Toen nu in het voorjaar Prof. de Vries de Maatschappij er opmerkzaam op had gemaakt, dat de Belgische Academie den heer von Hellwald aanbiedingen had gedaan om voor hare rekening dat handschrift uit te geven, omdat het uit de Belgische Nederlanden afkomstig was, heeft de Maandelijksche Vergadering op voordracht van het Bestuur het beginsel aangenomen, dat de Maatschappij verplicht was het kostbare stuk van den Spieghel, dat nog onbekend was toen zij dat dichtwerk van Jacob van Maerlant uitgaf, op dezelfde wijze het licht te doen zien als de drie bedoelde kwartijnen. Daarop heeft het bestuur de noodige stappen gedaan om langs diplomatieken weg zich te verzekeren dat met toestemming van het bestuur der Hofbibliotheek de uitgave van dit zeer belangrijk gedeelte van Maerlant's dichtwerk, welke de heer von Hellwald voorbereidt, door hem aan onze Maatschappij moge aangeboden worden, om onder zijnen naam door hare zorgen in het licht te verschijnen en met de vroegere door haar uitgegeven deelen een geheel uit te maken. Zoo straks zal worden voorgedragen de overgeblevene rente van het Fonds met die van eenige volgende jaren voor dit doel beschikbaar te houden, want weinige dagen geleden ontving het Bestuur de gewenschte toestemming vervat in dezen brief geschreven aan Z.M.'s Gezant te Weenen:
 
‘En se réferant à la note verbale que la Legation Royale des Pays-Bas a bien voulu lui adresser le 25 Avril dernier, le Ministère Impérial et Royal des Affaires Etrangères a l'honneur de l'informer qu'aux termes d'une communica-
{==26==} {>>pagina-aanduiding<<}
tion du Grand-Maître de Sa Majesté Impériale et Royale Apostolique datée du .. No. 2510, la Bibliothèque Impériale et Royale de la Cour ne voit pour sa part aucun inconvénient à la publication projetée par la Société pour la Littérature Néerlandaise de la Deuxième Partie du Spieghel Historiael de Jaques van Maerlant copiée par Mr. Heller de Hellwald du Manuscript conservé à la dite Bibliothèque.
 
Vienne le 18 Mai 1870.
 
Voor eensluidend afschrift
 
De Secretaris-Generaal bij het Ministerie van Binnenlandsche Zaken. (was get.)
Hubrecht.’
 
Van de heeren, die op de vorige Algemeene Vergadering tot Leden onzer Maatschappij benoemd zijn, heeft alleen de hoogleeraar W.A. Enschedé te Groningen wegens gevorderden leeftijd voor het Lidmaatschap beleefdelijk bedankt.
De dertien Leden, die door den dood achtereenvolgens aan de Maatschappij ontrukt werden, zijn de Doopsgezinde predikant G. Vissering te Wormer, weinige dagen na de laatste Vergadering; in Juli ontviel ons Dr. L.J.F. Janssen, laatstelijk directeur van het Academisch Munten Penningkabinet, zoo even door den Voorzitter herdacht; verder de rustende predikant van Batavia, Dr. S.A. Buddingh. In October bezweek de Luthersche predikant K.N. Meppen te 's Gravenhage, nog voordat hij de levensschets van zijn boezemvriend Domela Nieuwenhuis aan het papier had toevertrouwd. De heer A. Maas, geneesheer te Schiedam en de archivaris Dr. C.R. Hermans te 's Hertogenbosch stierven nog in December des vorigen jaars. In Januari

{==27==} {>>pagina-aanduiding<<}

bezweek ons oudste medelid, de majoor W.P. d'Auzon de Boisminart in 94jarigen leeftijd; van zijne werken vermaakte hij zijn handexemplaar aan de Maatschappij, terwijl hij de noodige aanteekeningen voor de geschiedenis van zijn veelbewogen krijgsmansleven achterliet voor zijn vroeger reeds door hem aangewezen biograaf. De ingenieur F.W. Conrad, hoofdinspecteur van de Waterstaat te 's Gravenhage, overleed te Munchen, op zijn terugreis van de plechtige opening van het niet buiten zijne raadgevingen gegraven Kanaal van Suez, in Februari, in welke maand de oud-minister Mr. J.M. de Kempenaar te Arnhem en de oud-bibliothecaris der Koninklijke Bibliotheek de heer J.W. Holtrop ten grave daalden. In Maart bezweek nog Dr. H.J. Spijker, administrateur van de Zaken van den Hervormden Eerdienst te 's Gravenhage en de oud-staatsraad Mr. J. van 's Gravenweert op zijn Otium te Oosterbeek. Ten laatste ontvingen wij gisteren het bericht, dat de heer Mr. Hugo Beijerman, rustend hoogleeraar van het Amsterdamsche Athenaeum, te 's Gravenhage overleed.
 
Ook dit jaar zijn de wetenschappelijke betrekkingen met buitenlandsche Genootschappen uitgebreid; de nieuwopgerichte Gesellschaft für Beförderung der Geschichtskunde zu Freiburg im Breisgau en de evenzoo pas gevestigde Anthropologische Gesellschaft zu Wien hebben verzocht hare werken tegen de onzen te ruilen, waaraan door toezending van eenige deelen van onze Maatschappij is beantwoord geworden. Is dit voor onze bibliotheek geenszins onverschillig, ook voor de eer der Maatschappij deed ons Eerelid Dr. Hoffmann von Fallersleben iets; de Nestor der Germanisten heeft aan de Maatschappij, op welke hij sedert tal van jaren groote betrekking heeft,

{==28==} {>>pagina-aanduiding<<}

een zijner laatstelijk verschenen geschriften opgedragen, getiteld ‘Niederdeutscher Aesopus. Zwanzig Fabeln und Erzählungen aus einer Wolfenbütteler Handschrift des XVten Jahrhunderts,’ hij deed dit ‘als Ehrenmitglied aus dankbarer Erinnerung an den Sommer 1821 in Leiden’ en dichtte nog eenige voor Nederland eervolle versregelen daarbij als ‘Widmung.’
Ten slotte zij hier nog melding gemaakt van eene beschikking in het afgeloopen jaar genomen door de familie van Jacob van Lennep; de nabestaanden van den man, uit wiens pen zulk een groote reeks van bijdragen voor onze letterkunde is gevloeid, hebben gemeend, dat het ongepast zou zijn het handschrift der gedrukte werken van den grooten schrijver te vernietigen, en dat er geen geschikter bewaarplaats te bedenken was voor 's mans eigenhandig geschrijf dan de Bibliotheek van de Maatschappij der Nederlandsche Letterkunde. De welwillende aanbieding daarvan is door het Bestuur in dank aangenomen, omdat genoemd handschrift de eerste onuitgegevene bewerking van eenige stukken bevat en eene latere omwerking van anderen; zoo zal hij, die in later jaren de geschiedenis van onze letterkunde zal bestudeeren, in onze Bibliotheek den grooten van Lennep in zijne ontwikkeling kunnen bespieden en de verbazende kracht van den gevierden Nederlandschen schrijver kunnen overzien. Moge dit voorbeeld nagevolgd worden door hen, die dergelijke bijdragen voor onze letterkunde of wel voor onze geschiedenis onder hunne familiepapieren bezitten.




{==29==} {>>pagina-aanduiding<<}





II.

Vervolgens doet de Bibliothecaris, H.C. Rogge,


Verslag over den staat der Boek- en andere Verzamelingen, gedurende het verstreken maatschappelijke jaar 1869-1870.

Mijne Heeren!
 
Onder de verslagen, die in onze jaarlijksche vergaderingen worden uitgebracht, werd dat betreffende onze Bibliotheek steeds met aandacht, ja met belangstelling door u aangehoord. Dit verwondert mij niet. Sedert de zorg voor onze kostelijke boekenschat aan mij werd toevertrouwd, is mij gebleken, dat de Maatschappij aan hare boekerij eene bijzondere waarde hecht. Niet ten onrechte. Uit kleine beginselen groot geworden, heeft onze verzameling van handschriften en boeken een omvang gekregen, die haar met eere doet noemen onder de bibliotheken van ons land. De enkele nummers, die van het Genootschap ‘Minima crescunt’ in het bezit der Maatschappij overgingen, zijn in een eeuw tot duizenden aangegroeid, die eene collectie bevatten van geschriften betreffende Nederlandsche geschiedenis en letterkunde, waarnaar men vruchteloos elders zal zoeken. Als om strijd heeft men getracht door schenkingen van verschillenden aard, onze bibliotheek

{==30==} {>>pagina-aanduiding<<}

uit te breiden en vollediger te maken. Naarmate de Maatschappij over meer gelden te beschikken had, besloot men telkens grooter sommen tot den aankoop van boeken te bestemmen. In het laatst van de vorige eeuw werden jaarlijks slechts 25 gulden aan de boekerij besteed, en in 1860 bereikte het cijfer der aankoopen zelfs eene hoogte van ƒ 1100. Maar hoezeer we ons verblijden mogen, dat wij daardoor in het bezit zijn gekomen van eene boekerij, die meer en meer de vraagbaak wordt van allen, die zich met de beoefening onzer geschiedenis en onzer letterkunde bezighouden, - we hebben in de laatste jaren in dit opzicht onze krachten overspannen. Om onze verzameling behoorlijk aan te vullen en bij te houden, moet de bibliothecaris jaarlijks gemiddeld over ƒ 500 te beschikken hebben. Reken ik hierbij wat er noodig is om de boeken in een behoorlijken staat te brengen en te houden, dan mogen er zeker nog wel in de eerstvolgende jaren een paar honderd gulden worden bijgeteld. Dat gaat niet aan bij eene Maatschappij, welker budget nog geen ƒ 3500 bedraagt, en die aan hare drukwerken als anderszins zooveel heeft uit te geven. Wij hebben dus moeten besluiten om den ingeslagen weg te verlaten, en onze aankoopen zeer belangrijk te verminderen. In het volgend jaar zullen wij ons zelfs, om den staat van de kas, geene enkele bijzondere uitgave voor de bibliotheek mogen veroorloven. Dit is zeer bedroevend, te meer omdat ik in de toekomst geene verbetering zie, tenzij onze Maatschappij onverwacht eene buitengewone schenking te beurt viel. Het eenige wat ons in dit geval troosten kan is, dat we het, bij minder uitbreiding van de bibliotheek, ook nog enkele maanden langer zullen kunnen uithouden in ons tegenwoordig lokaal, vóór dat de laatste beschikbare ruimte door boeken ingenomen zal zijn.

{==31==} {>>pagina-aanduiding<<}

Na deze mededeeling zal het u misschien verwonderen achter dit verslag zulk een breede lijst te vinden van aangekochte boeken. Laat ik u terstond melden, dat wij ze bijna alle te danken hebben aan de mildheid van twee onzer medeleden. Toen de belangrijke boekverzameling van wijlen ons medelid Is. Meulman onder den hamer kwam, en ik den catalogus reeds ter zijde had gelegd, overtuigd dat onze Penningmeester, bij wien ik anders altijd een geopend oor vond, mij thans stellig met een ‘non possumus’ ongetroost zou moeten wegzenden, ontving ik van den Secretaris de heuchelijke tijding, dat twee leden van het Bestuur elk ƒ 100 ter beschikking hadden gesteld, om het belangrijkste voor onze boekerij te veroveren en alzoo voor ons land te behouden. Met het oog op enkele titels bezig ik opzettelijk deze uitdrukkingen, want het zal velen uwer waarschijnlijk wel bekend zijn, hoe men sedert de laatste jaren in België jacht maakt op de overblijfselen onzer letterkunde uit de 16de en de 17de eeuw, inzonderheid op Liedeboekjes. Aan de belangstelling van beide leden, die alzoo het voorbeeld volgden van wijlen Jhr. Mr. P.J. de Bye en Ds. J.J. van Voorst, en van ons geacht medelid Mr. H.J. Koenen 1, hebben wij het te danken, dat onze Catalogus met vele titels van zeldzame boeken is verrijkt. Mocht hun voorbeeld navolging vinden!
Het aantal geschenken is dit jaar grooter dan vroeger. Dit is toe te schrijven aan de pogingen, die ik meende in het werk te moeten stellen, om, vóór het herdrukken van onzen Catalogus, onze boekerij aan te vullen met de ontbrekende letterkundige werken van onze tegenwoordige leden. Waar de schrijvers niet meer bij machte waren

{==32==} {>>pagina-aanduiding<<}

mij te helpen, daar klopte ik bij de uitgevers aan. En dat niet te vergeefs. De hh. Gebhard en van Nooten waren aanstonds bereid ons de werken van onze medeleden Opzoomer en van Koetsveld af te staan. De hh. Nijhoff en Kruseman zonden mij zelfs hunne fondslijsten, om daaruit op te geven wat ik zou verlangen. Het doet mij leed te moeten melden dat enkele onzer letterkundige leden hunne werken aan de bibliotheek blijven onthouden, die er gedurig vruchteloos gezocht worden. Op mijn herhaald beleefd schrijven ontving ik van een paar zelfs geen antwoord. Daarentegen was een ander, die om bijzondere redenen gemeend had zijn lidmaatschap te moeten opzeggen, aanstonds bereid om aan mijn verzoek tot aanvulling gehoor te geven. Ook had een schrijven aan de nieuw benoemde leden van 1869 ten gevolge, dat bijna alle zonder uitzondering mij hunne geschriften toezonden, die in het kader van onze verzameling vallen. Van alle boekgeschenken wil ik ten slotte hier alleen vermelden de vertaling van Dante's Vagevuur van ons medelid Dr. Hacke van Mijnden te Amsterdam. Dat de familie van Lennep ons de geheele schriftelijke letterkundige nalatenschap van wijlen Mr. J. van Lennep heeft geschonken, is u reeds door de couranten als ook door onzen Secretaris bekend geworden. Eerlang hoop ik deze collectie behoorlijk te ordenen en te catalogiseeren. Deze bezitting vergoedt eenigermate het gemis van ontelbare grootere en kleinere werken van van Lennep. Vergelijk eens de titels van onzen Catalogus met de lijst van den heer Knol achter het levensbericht gegeven, en gij, zult zien dat wij niets hebben in vergelijking van hetgeen er zijn kon. Zelfs de uitgave van Vondel ontbreekt in de Bibliotheek van de Maatschappij der Nederlandsche Letterkunde.

{==33==} {>>pagina-aanduiding<<}

Van onze boekerij werd althans niet minder dan in vroegere jaren gebruik gemaakt. Ze werd sedert 1 Sept. 1869 weder opengesteld op de bij de wet bepaalde dagen, Dinsdag en Donderdag van 1 tot 4 uren. Zeer zelden valt mij het bezoek van een vreemdeling te beurt. Een paar maanden geleden ontving ik het verzoek om Prof. Dr. Beda Dudik Ord. S. Benedicti 1, vergezeld van den heer de Knorring, Russisch ambassadeur te 's Gravenhage, in de gelegenheid te stellen kennis te nemen van een paar Slavische handschriften. Door dit bezoek ben ik tot de ontdekking gekomen dat onze Bibliotheek een bijzonder merkwaardig handschrift bezit, namelijk eene Boheemsche psalmberijming van Georg Strejc 2, afkomstig uit de bibliotheek van den hoogleeraar Sebald Rau te Utrecht. Deze Strejc of Vetter, zooals de Duitschers hem noemen, was ten tijde van Keizer Maximiliaan II Consenior der Boheemsche broederschap en de vader van den vermaarden taalkenner Johan Strejc, die rector der school te Jungbunzlau is geweest en in 1617 overleed 3.

{==34==} {>>pagina-aanduiding<<}

De Bibliotheek van de Maatschappij begint in den laatsten tijd vooral ook de aandacht te trekken van HH. studenten, die zich meer in het bijzonder met onze geschiedenis en letterkunde bezig houden. Ik had dit jaar zelfs zeer trouwe bezoekers, die vaak in onze leeskamer werkten. Maar nu deed zich een ander ongerief gevoelen. Onze ruime leeskamer is te klein en ook in het geheel niet ingericht voor een groot personeel dat daar wil studeeren. In den zomer hebben we nog het oude leeskamertje tot ons gebruik, maar gedurende de wintermaanden moet alles geschieden in het eene vertrek, waarin ik zelf zit te werken, waarin mijn assistent bezig is, en waar iedereen wordt ontvangen, die een boek komt halen of even inzien. Hieraan valt niet te veranderen, zoolang we in dit gebouw blijven. Ziedaar een reden te meer om hoe eer hoe liever een beter en tevens veiliger localiteit te zoeken. Bedenk hierbij dat, naar de verzekering van een deskundige, de zoldering boven ons reeds begint door te buigen, zwoegende onder den boekenlast. Zoolang uwe vergadering mij de eer waardig keurt om de belangen der bibliotheek te blijven behartigen, zal ik van jaar tot jaar den wensch blijven uitspreken, dat onze Maatschappij eindelijk eens in het bezit moge komen van een eigen gebouw. Wie weet of mijn roepstem niet het oor treft van de rijken in den lande, of wel van de rechte mannen, die het juiste middel weten te vinden om ons te helpen aan datgene wat onze Maatschappij thans meer dan iets anders behoeft.
Nog een andere reden om uit dit gebouw te trekken is dezer dagen gebleken. De sfragistische verzameling is bij nader onderzoek bevonden niet behoorlijk geborgen te zijn; de afdrukken met het tegenwoordige lak vervaardigd verkeeren namelijk in zulk een verzachtenden toestand, dat

{==35==} {>>pagina-aanduiding<<}

zij voor wetenschappelijk gebruik niet meer geschikt zijn. Dit is gelukkig niet het geval met de oude zegels die aan charters, welke in den catalogus onzer handschriften zullen worden beschreven, zijn gehecht. Zoodra derhalve deze verzameling beter geborgen wordt, zal dat ook anders worden; dan zal tevens de tijd zijn gekomen om de bezending zegels, die de heer L. Ph. C. van den Bergh zond, op te nemen en te beschrijven.
Van de bijzondere verzamelingen van de Maatschappij heb ik ditmaal verder niets te melden. Daarentegen moet ik uwe aandacht vestigen op den herdruk van onzen Catalogus. De voorraad is bijna uitgeput en zal hoogstens nog twee jaren strekken. Ik heb dus reeds met de hh. Bibliotheek-raden en den Secretaris meer dan eene conferentie gehouden om dit veelomvattend werk voor te bereiden. Wij hebben enkele beginselen vastgesteld, volgens welke het werk reeds is aangevangen. Dat het veel tijd zal vorderen behoef ik u niet te zeggen. Vergun mij alleen u te doen opmerken, dat het derde deel en het supplement, dat slechts in handschrift bestaat, met de beide eerste deelen moeten saamgesmolten worden, en dat de inrichting van den Catalogus hier en daar noodzakelijk eene wijziging zal moeten ondergaan. Doch ik wil thans in geene verdere bijzonderheden treden; wanneer de nieuwe Catalogus het volgend jaar, zoo ik hoop, voor een deel gereed ligt, zal ik hierover uitvoeriger kunnen spreken. Onzen alphabetischen catalogus heb ik opzettelijk eenigen tijd laten rusten, omdat beide catalogussen nu gemakkelijker tegelijk voltooid kunnen worden.
Ziedaar wat ik meende onder uwe aandacht te moeten brengen. Ik laat thans de titels volgen van de belangrijkste werken waarmede onze bibliotheek is verrijkt. Van de

{==36==} {>>pagina-aanduiding<<}

Genootschapswerken zal ik nu en in het vervolg alleen de deelen opgeven wanneer ze volledig zijn.


Lijst der bijgekomene boeken.

Geschiedenis en Oudheidkunde enz.

J.W.G. van Oordt, Overzigt der algem. geschiedenis. Haarl. 1863-67, 3 dln. met register. - G: Kruseman.
J.W.G. van Oordt, Constantijn de Groote en zijne voorgangers, dl. I. Haarl. 1868. - G: Dez.
 
J.R. Thorbecke, Ueber das Wesen und den organischen Charakter der Geschichte. Gött. 1824. - G: M. Nijhoff.
J.R. Thorbecke, Oratio de disciplinarum historico-politicarum argumento. Gandavi 1825. - G: Dez.
 
* Rud. Köpke, Ottonische studien. I Widukind von Korvei. Berl. 1867. - II Hrotsuit von Gandersheim. Berl. 1869.
 
* J. Habets, Houthem-Sint-Gerlach en het adelijk vrouwenstift aldaar. Maastr. 1869.
J. Habets, Chronyk der landen van Overmaes en aangrenzende gewesten. Roerm. 1870.
 
* H. Böttger, Die allmähliche Entstehung der jetzigen welfischen Lande. Hannover 1858.
H. Böttger, Die Einführung des Christenthums in Sachsen durch den Frankenkönig Karl von 775 bis 786. Hann. 1859.
 
W. van Hodenberg, Die Diöcese Bremen. Celle 1858-'59. 4o. - G: Böttger.
 
A. von Druffel, Kaiser Heinrich IV und seine Söhne. I. Göttingen 1862. - G: de Wal.
 
* W.J. Baron d'Ablaing van Giessenburg, De Duitsche orde. 's Gravenhage 1857.
 
J. Lehnemann, Histor. Nachricht von der Evang. Luth. Kirche in Antorff, und der daraus entstandenen Niederl. Gemeinde A.C. in Franckfurt a/Main. Franckf. 1725. 4o.
 
P. Henrard, Henri IV et la Princesse de Condé. La Haye 1870. - G: Regeering.

{==37==} {>>pagina-aanduiding<<}

J. Ant. Vincart, Relations des campagnes de 1644 et 1646. Texte espagnol avec la traduction par P. Henrard. La Haye 1869. - G: Regeering.
 
R.C. Bakhuizen v.d. Brink, La retraite de Charles-Quint. Bruxelles 1850. - G: M. Nijhoff.
R.C. Bakhuizen v.d. Brink, Les Rubens à Siegen. La Haye 1861. - G: Dez.
 
M. Dewez, Histoire du Pays de Liège. Brux. 1822. 2 tom.
 
Ch. Rahlenbeck, Considerations d'estat sur le traicté de la paix avec les Archiducz d'Autriche. La Haye 1819. - G: Regeering.
 
* Paula Kollonitz, De eerste dagen van het Mexicaansche keizerrijk, vert. door H.C. Rogge. Amst. 1867.
 
J.S.C. Abbot, The history of the civil war in America, vol. I. Springfield 1863. - G: Watts de Peyster.
 
G.A. McCall, Letters from the frontiers. Philadelphia 1868. - G: Watts de Peyster.
 
A. Gurowski, Diary from March 1861 to Nov. 1862. Boston 1862. - Diary from Nov. 1862 to Oct. 1863. New-York 1864. - G: Watts de Peyster.
 
Report (Annual), State of New-York. Albany 1868. 3 vol.
 
Lydia Minturn Post Soldiers' letters. New-York 1865. - G: Watts de Peyster.
 
L.W.E. Rauwenhoff, Geschiedenis van het Protestantisme. Haarlem 1867. 2 dln. - G: Kruseman.
 
J.W.G. van Oordt, De Godsdienst der Grieken. Haarlem 1864. - G: Dez.
 
A. Pierson, Geschiedenis van het Roomsch-Katholicisme. Haarlem 1868. 2 dln. - G: Dez.
 
A. Kuenen, De Godsdienst van Israël, dl. I. Haarlem 1869. - G: Dez.
 
C.P. Tiele, De godsdienst van Zarathustra. Haarl. 1869. - G: Dez.
* C.P. Tiele, Vergelijkende geschiedenis der oude godsdiensten, I. Amsterdam 1869.
 
R. Dozy, Het Islamisme. Haarlem 1863. - G: Kruseman.
R. Dozy, De Israëlieten te Mekka. Haarl. 1864. - G: Dez.

{==38==} {>>pagina-aanduiding<<}

J. Gaberel, Histoire de l'église de Genève. Genève 1853-'62. 3 tom.
 
W. Broes, De Engelsche herv. kerk benevens haar invloed op onze Nederlandsche. Delft 1825. 2 dln.
W. Broes, De kerk en de staat in wederzijdsche betrekking. Amsterd. 1830. 4 dln.
 
* H.Q. Janssen, De kerkhervorming in Vlaanderen. Amst. 1868. 2 dln.
 
* J.G. de Hoop Scheffer, Oratio de providentia divina Teleiobaptistas Neerlandicos ab initio vindicante. Amst. 1860.
 
L. Lavatherus, Historia de origine et progressu controversiae sacramentariae de coena Domini. Tiguri 1672. - G: J. Tideman.
 
* J.J. van Toorenenbergen, Eene bladzijde uit de geschiedenis der Nederlandsche geloofsbelijdenis. 's Grav. 1861.
J.J. van Toorenenbergen, Bijdragen tot de verklaring, toetsing en ontwikkeling van de leer der hervormde kerk. Utrecht 1865.
J.J. van Toorenenbergen, De symbolische schriften der Nederl. hervormde kerk. Utrecht 1869.
 
H. Grotii Annales et historiae de rebus Belgicis. Amstel. 1658. 12o. - G: J.J. Smits.
 
J. Fr. le Petit, Nederlantsche republycke. Arnh. 1615. obl.
 
Korte Schets der Nederl. historien tot 't 2de eeuwfeest van de Utrechtsche Unie, 13de druk. Amst. z.j. - G: J.H.L. van der Schaaff.
 
Nederl. Amnestien (door H.A. Kreet,) van 1485, '88, 1787 en '88. Dordrecht 1789. - G: J.J. Smits.
 
* A.W.P. Weitzel, De oorlog op Java van 1825 tot 1830. Breda 1854. 2 dln.
A.W.P. Weitzel, Schetsen uit het oorlogsleven in Nederlandsch-Indië. Gorinchem 1862.
A.W.P. Weitzel, Batavia in 1858. Gorinchem 1860.
 
Fr. Bokkalini, Politiikke toet-steen. Uit het Ital. d.L.v.B. Harl. 1669. 12o. - G: R. Fruin.
 
Campagne de la Belgique. Brux. 1816. - De veldslag van het schoon verbond. Amst. 1815.

{==39==} {>>pagina-aanduiding<<}

J. Ketel, Echt journal van het voorgevallene met het Oostind. Compagnie-schip Nyenburg. Amst. (1763). 4o.
 
Ad. Delvigne, Memoires de Martin Antoine del Rio, tom. I. La Haye 1869. - G: Regeering.
 
* J. Sickenga, Het hof van Friesland gedurende de 17de eeuw. Leiden 1869.
 
* J. van Bolhuis v. Zeeburgh, Over de geschiedenis der eerste graven uit het Hollandsche huis. Leiden 1870.
 
G.W. Vreede, Inleiding tot de geschiedenis der Nederlandsche diplomatie, II. 1. 2. Utrecht 1864, '65. - In ruil van de Bibliotheek te Deventer.
* G.W. Vreede, Onze volksgeest vóór en na de grondwetsherziening van 1848. Utrecht 1870.
 
J.J. van Oosterzee, Het laatste woord. 's Gravenh. 1869. Met andere stukken betreffende de onthulling van het Gedenkteeken in het Willemspark te 's Gravenh. - G: Bodel Nijenhuis:
 
Th. Jorissen, Napoleon I et le roi de Hollande. La Haye 1868. - G: Bodel Nijenhuis.
 
* W.P. d'Auzon de Boisminart, Moskou en Waterloo. Utr. 1863 en andere kleine geschriften 1.
 
Redevoering bij de viering van het nationale feest op 19 Dec. 1799. Den Haag 1800. - G: J.J. Smits.
 
R. Metelerkamp, De toestand van Nederland in vergelijking met die van andere Landen. Rott. 1804. 2 dln. - G: R. Fruin.
 
Het Feest van de orde der Unie. Amsterd. (1808). - G: J.J. Smits.
 
* H.M.F. Landolt, Geschiedkundige herdenking aan het 25jarig bestaan der bataillons grenadiers en jagers. Leiden 1854.
H.M.F. Landolt, De oorlog van 1866 in Bohemen en Moravië. Vert. brieven van Hozier. Leiden 1869.

{==40==} {>>pagina-aanduiding<<}

Hooge Raad. De oprichting van den Hoogen Raad in Holland. Utrecht 1791. - G: R. Fruin.
 
* Verslag van de Hoofdcommissie tot de viering van het 3de eeuwf. der overwinning bij Heiligerlee. Gron. 1869.
 
P. Bayle, Dictionaire histor. et crit., edit. 5. Amst. 1740. 4 tom. fol. - In ruil van de Bibl. te Deventer.
 
* A.P. Th. Eyssell, Doneau, sa vie et ses ouvrages. Traduit du latin par J. Simonnet. Dijon 1860.
 
Simons, Ter nagedachtenis van Dr. G. Simons. Amst. 1869. - G: Leesmuseum.
 
* A.M. Ledeboer, Het geslacht van Waesberghe. 's Gravenhage 1869.
 
C. Vosmaer, Rembrandt Harmens van Ryn. La Haye 1868. - G: M. Nijhoff.
C. Vosmaer, Rembrandt H.v.R. Ses precurseurs et ses années d'apprentissage. La Haye 1863. - G: Dez.
 
Krayenhoff. De luit. gen. baron Kr. voor het Hoog militair geregtshof vrijgesproken. Nijmegen 1830.
 
* J. Watts de Peyster, Personal and military history of Philip Kearny. New-York 1869.
 
* K.N. Meppen, Bladen en vruchten uit Luthers leven. Utrecht 1867.
 
Washington Irving, Life of Georg Washington, vol. I, II. New-York 1856. - G: Watts de Peyster.
 
* O.W. Star Numan, Corn. van Bynkershoek. Leiden 1869.
 
* J.W. de Crane, Levensschets van Willem Loré. Fran. 1835. - W. Eekhoff, De voorn. dijk- en waterwerken van W.L. beschreven.
J.W. de Crane, Letter- en geschiedkundige verzameling van eenige biographische bijdragen. Leeuw. 1841. - G: Eekhoff.
 
H. Grimm, Rede auf W. Grimm. Berlin 1864. - G: J.J. Smits.
 
M.M. Ranfft's Leben und Schriften aller Chur.-Sächsischen Gottesgelehrten. Leipzig 1742. - G: C. Sepp.
 
H. Junii Nomenclator. Ultraj. 1618. - G: J. Tideman.

{==41==} {>>pagina-aanduiding<<}

P. Jovius, Elogia doctorum virorum. Praeter J. Latomi in singulos epigrammata. Basiliae 1556. - G: J. Tideman.
 
J.C. Schultz Jacobi, De Nederlandsche doodendans. Utr. 1849.
 
* G. Ph. F. Groshans, Historische aanteekeningen, I. Amst. 1849.
 
L.J.F. Janssen, Hilversumsche oudheden. Arnh. 1856. 4o. - G: Nijhoff.
 
J.M. Buys, Het droevig ongeluk van Jac. Ar. Zuyderduyn en de verlossinge van H.T. van Duyvenboode, van hem zelfs verhaald tot Katwyk a/Zee. Leyden 1735. 4o.
 
De oude tijd. Haarlem 1869. - G: Kruseman.
 
W.J. Hofdijk, De klooster-orden in Nederland. Haarlem 1865. - G: Kruseman.
 
* G.D.J. Schotel, Leven van den zeeschilder J. Schotel. Haarlem 1840.
G.D.J. Schotel, Het Oud-Hollandsch huisgezin. Haarlem 1868. - G: Kruseman.
G.D.J. Schotel, Het maatschappelijk leven onzer vaderen. Haarlem 1868. - G: Dez.
 
J. Dardanelli, Historie der Queesters op de Noorden-cilanden van Holland. Queestendam 1683. 12o.
 
* A. Hock, Danses Liègeoises. Liège 1869.
 
* R. Cyzat, Die Inscenirung des zweitägigen Luzerner Osterspieles vom Jahre 1583. Nach den handschr. Papieren Cyzat's dargestellt von Dr. Fr. Leibing. Elberfeld 1869. 4o.
 
D. Sleeckx, Kronyken der straten van Antwerpen. Antw. 1843. 3 dln. - G: Schotel.
 
F.G.V., Antwerpsch Chronykje. Leyden 1743. 4o. - G: Dez.
 
Leiden, Stukken (15) betreffende de beroeringen van 1748. 4o.
Leiden, Reglement voor de rechtbank der stad Leyden. Leyd. 1803. - Reglement van orde voor den raad der stad Leyden. Leyd. 1803.
 
J. de Kruyff, Aanspraak bij de installatie van regenten van de huiszitten- en diaconie-armen binnen Leyden 30 Jan. 1810. Benevens ordre op het Collegie. - G: v.d. Schaaff.

{==42==} {>>pagina-aanduiding<<}

P. Vreede, Verhandeling over het collegie van veertigen der stad Leyden. Leyd. 1787. Met andere stukken betreffende Leyden.
 
J. Jansonius, Korte beschryvinge van Moordregt. Gouda 1729. - Adr. Spinder, Afbeelding van toren en kerk te Egmond a/Zee na den storm van 27 Nov. Haarlem 1741. - Consideratien om de duinen te herstellen. Haarlem 1739. 4o.
 
H. Gerlings, Verscheidenheden van Haarlems bodem. Haarl. 1862. - G: Bodel Nijenhuis.
 
H. Gerlings, Haarlemsche bijdragen. Haarl. 1869. - G: N.N.
 
C. de Koning Ldz., Beschrijving der stad Haarlem voor jonge kinderen. Leyden 1809. - G: Bodel Nijenhuis.
 
Haarlem. Beknopte beschrijving der stad Haarlem. Haarl. 1828. - G: Dez.
 
* C. Ekama, Het beleg van Haarlem door Jacoba in 1426. Haarlem 1866.
C. Ekama, Geschiedenis der stad Haarlem. Haarl. 1865.
C. Ekama, Romeyn de Hooghe en de Hortus Medicus. Haarl. 1869.
 
G. Rooseboom, Recueil van keuren binnen Amsterdam. Amst. 1644. 4o. - G: J.J. Smits.
 
* L. Splitgerber, Catalogus van den Atlas van Amsterdam. 1863. - Bijvoegsel. Amst. 1870.
 
* G.H. Lamers, R. Bennink Janssonius, J.J. van Geuns, Afscheids- en welkomst-groet. Bij het verlaten van het oude en het betrekken van het nieuwe weeshuis te 's Gravenh. Feestwoord van J. Moll Jzn. Feestzangen van R. Bennink Janssonius. 's Gravenh. 1867.
 
J. Ehrlich, Proeve eener geschiedenis van het brandwezen te Middelburg, z. pl. of j. - G: Bodel Nijenhuis:
 
D. Nieuwhof, Burgerlijk en kerkel. gedenkboek van Haamstede. Tholen 1857. - G: Dez.
 
Ant. v. Deinse, Feestrede ter 250jarige gedachtenis der verlossing van Middelburg. Middelb. 1824. - H. Haaring, Feestrede over het 100jarig bestaan der Evang. Luth. kerk te Middelburg. Midd. 1842. - F.J. Domela Nieuwenhuis, Geschiedenis der Luth. gemeente te Middelb., Vlissingen en Veere. - G: Bodel Nijenhuis.

{==43==} {>>pagina-aanduiding<<}

* G.N. de Stoppelaar, De Zeeuwsche spoorweg. - W. Appel, Beschrijving der feesten te Middelburg bij den aanvang der werken op Walcheren. Middelb. 1867.
 
* J. van Vloten, Vijftal lezingen over de wording en ontwikkeling van Deventer. Zutfen 1866.
J. van Vloten, Nalezing, aanteekeningen en bijlagen op Leidens belegering en ontzet. Leiden 1867.
 
Placaat op de jagt binnen Gelre en Zutphen. Arnh. 1770. 4o. - G: Smits.
 
Nijmegen. Handboekje voor reizigers welke Nijm. bezoeken. Nijm. 1828. - Nijmegen verdeeld in wijken enz. met Ubbergen, Beek en Holledoorn. Nijm. 1805. - G: Bodel Nijenhuis.
 
Fr. de Potter en J. Broeckaert, Geschiedenis van de gemeenten der provincie O.-Vlaanderen, dl. I-X. Gent 1864-'69. - G: Regeering.
 
G. Mercatoris, Atlas. Edit. 10. Amst. 1630. fol. - In ruil van de Bibl. te Deventer.
 
G. Bruining, België. 's Gravenh. 1815.
 
* W.J.A. Huberts, Algemeen overzicht der aardrijkskunde. Zutfen 1869.
 
't Verhael van een vermakelijcke reyse, gedaen in Overijssel, Zuyd- en Noord-Holland, door eenige lief-hebbers van Leyden in 1692. Leiden 1695.
 
Remarques historiques dans un voyage d'Italie en Hollande dans l'année 1704. Cologne 1705. 2 Tom.
 
Ant. Ponz, Viage fuera de Espana. Madrid 1791. 2 Tom.
 
J. Kuyper, Nederland en zijne provinciën en koloniën. Leeuw. 1869. - G: Bodel Nijenhuis.
 
* B.F. Matthes, Over de Wadjorezen met hun handels- en scheepswetboek. Makassar 1869.
 
* Em. de Borchgrave, Le Hérault d'armes, tom. I. Brux. 1869.

{==44==} {>>pagina-aanduiding<<}

Taal- en Letterkunde, enz.
 
L.A. te Winkel, Oefeningen in de kennis en toepassing der spelregels. Leiden 1861. - De Nederl. spelling onder regels gebragt. Leiden 1861. - De grondbeginselen der Nederl. spelling. Leiden 1865.
 
T. Roorda, Over dichtmaat, versmaat en versbouw. 's Gravenh. 1863. - G: M. Nijhoff.
 
* E. Bernhardt, Kritische Untersuchungen über die gothische Bibelübersetzung, II. Elberfeld 1868.
 
P.A.N. Jónsdóttir, Ny matreidlubók ásamt ávisun um litun. Akureyri 1858. - G: Sloet v.d. Beele.
 
R.C. Bakhuizen van den Brink, Studiën en schetsen over vaderl. geschiedenis en letteren. Verzam. en uitgeg. door E.J. Potgieter, afl. 1. 's Gravenh. 1869.
 
* D. Buddingh, Archief voor Nederl. oudheden, geschied. en letterk. Arnhem 1869. st. 1.
 
Ph. van Marnix, De Biënkorf der h. Roomsche kercke. 1569.
 
H.J. Coens, Confutatie van den Biencorff. Tot Loven 1598. 12o.
 
J.D. van Cortrycke, Christel. bie-corf der H. Roomscher kercke. T'Hantw. 1600.
 
D.v. Coornhert, De Coopman. Norden 1620.
D.v. Coornhert, Een lieffelycke t' samen-spreeckinghe tusschen J. Basius ende D.V.C. Ghedr. 1600.
D.v. Coornhert, Van wel bidden onderwys. Z. pl. of j.
D.v. Coornhert, Of tghelove salich maeckt sonder wercken. Ghedr. 1584.
D.v. Coornhert, Synodus. Van der conscientien vryheyt. Z. pl. of j.
D.v. Coornhert, Negentich plaetsen der H. Schrift, gheestelyck wtgheleydt. Ghedr. 1585.
D.v. Coornhert, Leydt-sterre tot wel ghebieden ende wel ghehoorsamen. Ter Goude 1590.
D.v. Coornhert, Van de ware kercke Godes. Ter Goude 1590.
D.v. Coornhert, Spieghelken van de ongerechticheydt des vergodeden H.N. Ghedr. 1581.
D.v. Coornhert, Kleyn-Munster. Ghedr. 1590.
D.v. Coornhert, Wtroedinghe van des vernufts plantinghe. Ter Goude 1591.

{==45==} {>>pagina-aanduiding<<}

D.v. Coornhert, Van de ware onderdanicheyt der Christ. Ghedr. 1582. - Van des menschen natuerlycke vleesch. Ghedr. 1581. - Tafel van der ghelovighen justificatie. Haerl. 1581. - Boeven-tucht. Amst. 1587. - Lydenstroost. Haerl. z.j. - Het cruydthoofken van stichtelycke ghespraken. Z. pl. of j. - Middel tot mindringhe der secten. Haarl. z.j.
 
M.F.A.G. Campbell, Reynardus Vulpes. Hag. Com. 1859. - G: Nijhoff.
 
H. van Wijn, Letter- en geschiedkundige aanteekeningen op de Rijmkronijk van J.v. Heelu. Uitgeg. door Jonckbloet en Kroon. 's Gravenh. 1840. 4o. - G: Dez.
 
Gheestel. Oeffeninge van den leven o.H. Jhesu Christi. Delf by H. Eckert v. Homberch 1498. 12o.
 
Cassandre. Uyt het Francoysche overgheset door F.V.S. Rotterd. 1654. 5 dln. 12o.
 
Historien ofte practyke der dieven. Utrecht 1688. 12o.
 
Legende ofte historie van de practycquen der dieven. Hierachter Gielers vocabulaer hael tael. Leyden 1645. 12o.
 
S. van Leeuwen Sz., Den hollandschen droomer in het rijk van Pluto. Leyden 1729.
 
Aerdige Historie van Robrecht den Duyvel. Gent z.j. 12o.
 
Historie van den man met de bonte muts. Amst. z.j. 4o.
Historie Een nieu hist. van Fortunatus Borse ende van synen Wensch-hoet. Amst. 1678. 12o.
 
P. Hofstede, Het leven van Janus Vlegelius. Amst. 1781.
 
Verzameling van stukken betreffende het twistgeschrijf van v. Rütz met de schrijvers van de Nederl. Bibl.
 
Kralingiana of zedige aanmerkingen over de Kralinger twistschriften. Rott. 1757.
 
J.J. Cremer, Thys de Smid. Arnhem 1869. - G: Bodel Nijenhuis.
 
J.S.G. Gramberg, Madjapahit. 's Grav. 1868. 2 dln. - G: Veth.
 
* H.W.T. Tydeman, Gedachten. Leyden 1845. 12o.

{==46==} {>>pagina-aanduiding<<}

Sagittarius, Parlementaire portretten, en supplement. Amst. 1869. - G: N.N.
 
J. van Gilse, Verspreide opstellen. Uitgeg. door P.J. Veth. Amst. 1860. 2 dln.
 
* W.P. Wolters en H.C. Rogge, Batavische Arcadia door Joh. van Heemskerck. Amst. 1869.
 
* J. van Vloten, Bloemlezing uit de Nederlandsche dichters der 17de eeuw. Arnhem 1869.
J. van Vloten, Nederlandsch proza van de 13de tot de 18de eeuw, st. I. 1229-1476. Leiden 1851.
 
A. Loosjes Pz., De geest der geschriften van wijlen J. le Francq van Berkhey. Haarlem 1813.
 
C.E. van Koetsveld, Het menschelijk leven in drie woorden. Schoonh. 1852. - G: van Nooten, evenals de volgende.
C.E. van Koetsveld, De oudejaarsavond. Ald. 1860.
C.E. van Koetsveld, Snippers van de schrijftafel. Ald. 1853.
C.E. van Koetsveld, Fantasie en waarheid. Ald. 1863. 2 dln.
C.E. van Koetsveld, Godsdienstige en zedelijke novellen. Ald. 1858. 3 dln.
C.E. van Koetsveld, Schetsen uit de pastorij te Mastland. Ald. 1863.
C.E. van Koetsveld, Ideaal en werkelijkheid. Ald. 1868.
 
M. Siegenbeek, Museum. Haarlem 1812. 4 dln.
M. Siegenbeek, Leydens hooge-school hersteld. Leyden 1815.
M. Siegenbeek, Leerredenen. Haarlem 1814.
M. Siegenbeek, Verhandeling over de spelling. Amst. 1810.
M. Siegenbeek, Twee redevoeringen. Leyden 1800.
M. Siegenbeek, Longinus over de verhevenheid. Leyden 1811. - G: Mevr. Siegenbeek, evenals de vorige.
 
* R. Koopmans van Boekeren, Schoenen op keur. Arnh. 1864. -
R. Koopmans van Boekeren, Mensch en ezel. Schiedam z.j.
R. Koopmans van Boekeren, De oude tolbaas. Arnh. 1869.
R. Koopmans van Boekeren, (J.L.N. Wiegman Bzn.) Zangen des tijds. Leid. 1868.
R. Koopmans van Boekeren, Jan Koster. Leiden 1869.
R. Koopmans van Boekeren, De graaf de Monte Christo. Schiedam 1869.
R. Koopmans van Boekeren, Graaf Gerrit van Groenestein. Leiden 1869.
R. Koopmans van Boekeren, Eene weduwe met negen kinderen. Ald. 1867.
R. Koopmans van Boekeren, Strooi avonden. Ald. 1868.
R. Koopmans van Boekeren, De veldwachter van Laterveer. Ald. 1870.
R. Koopmans van Boekeren, De scheper van Dorenkamp. Haarlem 1868.
 
J.P.C., De guitar-speler. Eene novelle. 's Gravenh. 1869. - G: Leesmuseum.

{==47==} {>>pagina-aanduiding<<}

H. Conscience, Romantische werken. Leiden 1867-'70. - G: Sijthoff.
 
* P.J. Andriessen, De val van een koningshuis. Amst. 1868.
P.J. Andriessen, Emma van Bergen. Ald. 1868.
P.J. Andriessen, Albertine. Ald. 1868.
P.J. Andriessen, Adolf en Clara. Ald. 1863.
P.J. Andriessen, Marie en Pauline. Ald. 1867.
P.J. Andriessen, De weezen van Vlissingen. Ald. 1864.
P.J. Andriessen, De zoon van den zeeroover. Ald. 1864.
P.J. Andriessen, De Prins en Johan de Witt. Ald. 1866.
P.J. Andriessen, Nieskruid. Ald. 1869.
P.J. Andriessen, De schildknaap van Gijsbrecht van Amstel. Ald. 1862.
P.J. Andriessen, Primulae veris. Arnhem 1866.
P.J. Andriessen, De zeeman tegen wil en dank. Amst. 1866.
P.J. Andriessen, Tony en Armand. Ald. 1865.
P.J. Andriessen, Een zoon van Friesland. Ald. 1867.
P.J. Andriessen, Koning en stadhouder. Ald. 1866.
P.J. Andriessen, Geillustr. Almanak. Ald. 1865.
P.J. Andriessen, Het huisgezin van den Raadpensionaris. Ald. 1868.
P.J. Andriessen, De dageraad van een keizerstroon. Ald. 1868.
P.J. Andriessen, De tamboer bij Quatrebras en Waterloo. Ald. 1865.
P.J. Andriessen, De deserteur. Ald. 1868.
P.J. Andriessen, De kinderen van den zoetelaar. Ald. 1868.
P.J. Andriessen, De Muiderkring. Ald. 1868.
P.J. Andriessen, Erlo, de heidenknaap. Ald. 1869.
P.J. Andriessen, De suppoost aan de bank van leening. Ald. 1870.
 
E.A. Borger, Leerredenen. 's Gravenh. 1814. 2 dln.
 
Fr. Fabricius, Redenvoering over het 3de jubeljaar der Holl. Akademie te Leiden. Vert. d.D. Smout. Leid. 1725. 4o.
 
* L.W.E. Rauwenhoff, Catholicisme en Ultramontanisme. Leiden 1869.
 
* W.B.J. van Eyk, Een oudejaars avond voorbereid en gevierd. Deventer 1856. Met drie andere leerredenen.
 
J.J. van Oosterzee, Het licht onzer kennis. Utr. 1869. - G: Leesmuseum.
 
* E. Laurillard, Voor meer dan één leven. Leerr. Amst. 1868.
E. Laurillard, Tiental leerredenen. Ald. 1863.
E. Laurillard, Negen verschillende leerredenen en toespraken.
E. Laurillard, Rust een weinig. Amst. 1869.
E. Laurillard, De scherpste doornen om het edelste hoofd. Ald. 1870.

{==48==} {>>pagina-aanduiding<<}

J. van Diest, Het leenhof der ghilden. Ghedr. 1564.
 
J.A. Alberdingk Thym, Gedichten uit verschillende tijdperken der Noord- en Zuid-Nederl. literatuur, 2de Bund. Amst. 1852.
 
* F.A. Snellaert, Nederlandsche gedichten uit de 14de eeuw van Jan Boendale, Hein v. Aken en anderen. Brussel 1869.
 
Den Bloem-Hof van de Nederl. jeught. Amst. 1608. obl.
 
A.v. Steyn, Den geveynsden bedelaer. Delft 1664. 4o.
 
Lietboeck, Nieu Medenblicker. Amsterd. 1631. 12o.
Lietboeck, Het nieuwe princesse. Amst. 1681. 12oobl.
 
Mengel-moes, Het eerste deel van de Amsterdamse. Amst. 1658. 12oobl.
 
J. Vriends Verliefde of klagende minnaer. Amst. 1698. 12oobl.
 
Anna Roemer Visscher, de Roemster van den Aemstel. Amst. z.j. 8oobl.
 
Jan Adriaensz, Het harders stafje. Haarl. 1664. 12oobl.
 
D. Bellemans, Den lieffelycken paradys-vogel tot Godt omhoogh vliegende. Antw. z.j. 12o.
 
Stootkant oft nuewe jaers gift. Amst. 1655. 12o.
 
P. Baardt, Nebulo nebulorum dat is der vielten affgerichten vielt. Leuw. 1634.
P. Baardt, Deugden spoor. Leuw. 1645.
 
J. Antonides, De Ystroom. Met aanteek. van P.G. Witsen Geysbeek. Amst. 1828.
 
Roemer Visscher, Sinnepoppen. Amst. (1614).
 
E. Meyster, Gekroonde mey-sterlyke wercken, dl. I.z. pl. (1668).
 
Zielsverlustiging bestaende in geestelycke liederen. Amst. 1681, '82. 2 dln.
 
J. Leydekker, Jezus in den tempel beleden. Jezus te Bethlehem bezogt en Heydelbergsche Katechismus in rym. Z. pl. of j. 4o.

{==49==} {>>pagina-aanduiding<<}

Th. Petrejus, Jonas de straf-prediker. In dicht. Amst. 1623. 4o.
 
Fr. van Oort, Vreede-toorts ontstoken op rots-oort. Utrecht 1713. 4o.
 
T. van Bracht, Tuingezangen. Dordr. 1754. 4o.
 
C.L. Denik, Het nieuw Maas-Sluysche hoekertje. Amst. 1755. obl.
 
Gezangen, Verzameling van Haarlemmer-hout- en tuin-gezangen. Haarlem 1756.
 
Santhorstsche geloofsbelijdenis. Stukken deze betreffende. - El. Wolff geb. Bekker, Zedenzang aan de menschenliefde bij het verbranden des Amsteld. schouwburgs. Hoorn 1772.
 
P. Langendijk, Verzameling van alle de jaar-gedichten uitgespr. op de Redenkamer der Pellikanisten (Trouw moet blijken). 1716-'56.
 
Het schouwtoneel der gehoonde Leidsche jufferen in eere herstelt. Gedr. te Leiden, 1756.
 
* K.N. Meppen, Beknopte geschiedenis van het gezangboek bij de Evang.-Luth. gemeente in Nederland in gebruik. 's Gravenh. 1865. - Feest- en kerkliederen. Leyd. 1865.
 
* Kervyn de Volkaersbeke, Les Pourbus. Gand. 1870.
 
* W.B.J. van Eyk, Hendrik Voes. Leeuw. 1844.
W.B.J. van Eyk, Giordino. Deventer 1858.
 
* E. Laurillard, Uit de papierentasch. Leiden 1867.
E. Laurillard, Primulae veris. Ald. z.j.
E. Laurillard, Peper en zout. Amst. 1869.
E. Laurillard, De roos en de lelie. Leiden 1869.
 
H.A. Spandaw, Gedichten. Utrecht 1857-'59. 5 dln.
 
J.K. de Regt, Nacht moê! Leiden 1870. - G: N.N.
 
* Heye's Volksdichten. Amst. 1870. 12 stukken.
 
J. Bellamy, Gedichten. Haarlem 1826.
 
E.J. Potgieter, Poëzy, dl. I. Haarl. 1868. - G: Kruseman.
E.J. Potgieter, Proza. Ald. 1864. 2 dln. - G: Dez.

{==50==} {>>pagina-aanduiding<<}

A. Bogaers, Balladen en andere dichtstukjes. Haarl. z.j. - G: Kruseman.
A. Bogaers, Het metalen kruis. Haarl. 1856. - Aan de verdedigers van Antwerpens kasteel in 1832. Ald. 1857. - G: Dez.
 
* B.W.A.E. Sloet tot Oldhuis, Uit mijn dichterlijk leven. Deventer 1869.
 
* S.J.E. Rau, Osmund. Utrecht 1869.
 
Goethe's Faust. Vert. door L. Vleeschouwer. Antw. 1842.
 
* E. Verwijs, Bredero's Spaansche Brabander. Leeuw. 1869.
 
Comediën, Bundel inh.: Kluchtige-comedie van ware-nar. Rott. 1630. - A.v. Milders Boertighe clucht van Sr. Groengeel. Ald. 1633. - Klucht van Tryn van Hamborg. Amst. 1627. - S. de Vries, Vryagie tusschen Floradin en Lusinde. Utr. 1646. - J. Westerbaen, Terentii Eunuchus. 's Gravenh. 1661. - E. Meyster, Keyklucht. Utr. 1661. - A.v. Steyn, den geveynsden bedelaer. Delf 1672. - M.G. Tengnagels klucht van Frick in 't veur-huys. 1686. - J.v. Hoven, Voorspel op Agamemnon. 1718. 4o.
 
Achter 't net visschen. Klein drama. Purmer. (1867).
 
Boertighe klucht van de feyl. Amst. 1628. 4o.
 
Singende klucht van domine Johannes ofte den jaloerschen pekelharing. Amst. 1658. 4o.
 
P. Godewycx, Witte-brootskinderen. Dordr. 1641. 4o.
 
H. Moors, Hel- en hemel-vaert van Theodore en Constancy. Amst. 1630. 4o.
 
R. Olivier van Zonhoven, Blyeindig-treurspel van 't gevecht der dry Horatien ende Curiatien. Franeker 1616. 4o.
 
* Joh. Jacobi (J.G.R. Acquoy), Mattathias de Chasmoneër. Amst. 1866.
 
* D.F. van Heyst, De zamenzwering te Venetië. - De Engelsche bedienden-wereld in de 18de eeuw.

{==51==} {>>pagina-aanduiding<<}

C.W. Opzoomer, Julius Caesar. Treurspel van Shakespeare. Vert. Amst. 1860. - G: Gebhard.
C.W. Opzoomer, The plays of W. Shakespeare, st. 1 en 2. Ald. 1862. - G: Dez.
C.W. Opzoomer, Aanteekeningen op Shakespeare's Macbeth. Amst. 1854. - G: Dez.
 
C.C. Casati, Richars le Bians. Roman inédit. Paris 1868. - G: L. Ph. C.v.d. Bergh.
 
* G. Ebers, Eene Aegyptische koningsdochter. Vert. door H.C. Rogge en C.H. Pleyte. Amst. 1865. 3 dln.
 
Fritz Reuter, Gedroogde kruiden. Leiden 1868, '69. - Illustratiën op Fr. Reuters Gedr. kruiden. - G: Engels.
* Fritz Reuter, Hanne Nüte en de kleine poedel. Overg. door E. Laurillard. Leiden 1869.
 
* H. Hjort, Udvalg af Breve fra Maend og Quïnder skrevne gjennem en lang Rockke Ar. Kjöbenhavn 1867.
 
G. le Clerc, Le Besant de Dieu. Mit Einl. von E. Martin. Halle 1869. - G: de Vries.
 
* Hoffmann von Fallersleben, Niederdeutscher Aesopus. Berlin 1870.
Hoffmann von Fallersleben, Tunnicius. Ald. 1870.
 
Melchior Uken, Steganometrographia. Francof. 1751. - G: Boeles.
 
* C.A.X.G.F. Sicherer, Lorelei. Leiden 1870. 2 Th.
 
Beschouwer. De letter-historie- en boek-beschouwer. Amst. 1763. 4 dln.
 
De Akademie der geleerden. Amst. 1764. 4 dln. - G: Sepp.
 
Les Leçons de la sagesse sur les défauts des hommes. La Haye 1744. 3 tom. - G: Dez.
 
Vermakelijkheden, Godgeleerde, histor., philosophische. Amst. 1733-'36. 7 dln. - G: Dez.
 
De philosooph. Amst. 1766. 4 dln. - G: Dez.
 
De philantrope. Amst. 1757. 6 dln. - G: Dez.

{==52==} {>>pagina-aanduiding<<}

De opmerker. 1772-'78. 6 dln. - G: Sepp.
 
De Berlijnsche wijsgeer. Amst. 1760. 4 dln. - G: Dez.
 
M. de Saint-Evremond, Oeuvres meslées. Londres 1709. 3 tom. 4o. - G: Dez.
 
De taal- en letterbode. afl. 1-3. Haarl. 1869. - G: Verwijs.
 
Wetenschappelijke bladen. Haarl. 1856 tot 1869. Ontbreekt 1862. - G: Kruseman.
 
Couranten. Amsterdamsche 14 Juni, 13 Nov. 1787. - Extraord. Rotterdamsche 29 Jan. 1793. - Haarlemsche 16 Juni 1810. - Haagsche 9 July 1796. - Hof-c. 19 Jan. 1788. - Holländische Hoch-deutsche 9 Febr. 1788. - G: Sijthoff.
 
Panathenaeum voor studenten door studenten. Gron. 1842, '43. 2 dln.
 
De Nederl. Mercurius. Tijdschrift. Amst. 1829. 2 dln.
 
De Argus. Brussel. 1825, '26. 3 dln.
 
Nederd. Maandschrift, dl. I, II. Brussel 1862, '63.
 
Nederd. Tijdschrift. Jaarg. 2, 3. Brussel 1863-'65.
 
Gruno, Algem. wetenschapp. tijdschrift. Gron. 1849.
 
Tijdschrift voor Nederl. letterkunde. Amst. 1835. 3 st.
 
De Muzen, Nederl. tijdschrift. Amst. 1835.
 
* Los en vast, dl. I. afl. 2-4, II-V. Leiden 1866. - G: S.C. van Doesburgh.
 
J.P. Sprenger van Eijk, De Fakkel. Rotterd. 1825-'39. 14 dln. en register. - G: W. Pleyte.
 
Genootschap Floreant artes liberales. Verhandelingen. Amst. 1771. 2 dln.
 
C.V.L., Het vermakelijk gezelschap der vernuftige Nederlanders. Amst. 1741. 6 stukken.
 
Bibliotheek, Land- en stad-. Campen 1796. 6 dln.
 
Weekblad voor Neerlands jongelingschap. 4. dln.
 
Het Koffy-huis der nieusgierigen. Amst. 1744. 4 dln.

{==53==} {>>pagina-aanduiding<<}

Post-ryder, De Nederl. maandelyke. Amst. 1721. 11 Nos.
 
De Spectator of verrezene Socrates. Amst. 1743-'59. 9 dln.
 
De Menschenvriend. Amst. 1788. 4 dln.
 
Almanach voor meisjens. Amst. 1806. 12o.
Almanach huishoudelyke Holl. jufferlyke. Ald. 1768, '73, 12o.
Almanach voor jonge heeren en juffers. Ald. 1790, '91, 1807. 12o.
Almanach voor het verstand en hart. Ald. 1803, '12, '22, '25, '37. 12o.
Almanach voor liefde en vaderland. Ald. 1819. 12o.
 
Oranjes A.P.C. boek. Gedr. aan de Oranje moolen voor Mr. Trago en Caat Mossel in Co. z.j.
 
Aurora 1864, '65 en 4 jaargn. Proza en Poezy. Haarl. - G: Kruseman.
 
Magdalena. Evang. jaarboekje. Jaarg. 1 tot 14. Amst.
 
Christel. Volks-Almanak. Jaarg. 1856, '58-'61, '63. Amst. en Haarlem.
 
Christophilus, Christel. jaarb. voor 1844. Nijmegen 1843.
 
Stukken betreffende het Koninkl. Nederl. Instituut. - G: W. Pleyte.
 
J.B. Snellen, Beschouwingen over de regeling van het landbouw-onderwijs. Gron. 1870. - G: Leesmuseum.
 
J.B. Kan, Het 325jarig bestaan van de apostolische school, thans gymnasium te Nijmegen. Utr. 1869. - G: Hetz.
 
D. Hartevelt, Onze kweekschool voor zeevaart. Leid. 1869. - G: Hetz.
 
E.G., De akademiën en het kunstonderwijs. Arnh. 1869. - G: Hetz.
 
C.M., Kunstacademie! Delft 1869. - G: Hetz.
 
Ph. W. van Heusde, Brieven over den aard en de strekking van hooger onderwijs. Utrecht 1829.
 
* G.N. de Stoppelaar, Inventaris der archieven van de confrèrie van St. Sebastiaan. Middelb. 1867.
 
J. Fr. Helmers, Nagelaten gedichten. 's Gravenh. 1823.

{==54==} {>>pagina-aanduiding<<}

* A. van der Linde, David Joris. Bibliographie. 's Gravenh. 1867.
 
G.D. Franquinet, Beredeneerde inventaris der oorkonden van de abdy Kloosterrade. Maastr. 1869.
 
* J.J.F. Noordziek, Catalogus der Bibliotheek van de Tweede Kamer der Staten-Generaal. 's Gravenh. 1869.
 
* H.L. de Voogt, Naamlijst der geschriften betreffende de invoering der bisschopp. hierarchie. Utr. 1870.
 
P. Scheltema, Inventaris van het archief der gemeente Alkmaar. 1869. - G. Gemeenteraad.
 
Catalogus der verzameling van voorwerpen betreffende geschied.- en oudheidk. ten stadhuize van Goes. - G: Bodel Nijenhuis.
Catalogus van de prov. bibliotheek van Zeeland. Middelburg 1863. Eerste vervolg. Middelb. 1869. - G: Prov. Staten.
 
Cap. Maine Reid, Onward. A Magazine, vol. I. New-York 1869. - G: Watts de Peyster.


Werken van verschillenden inhoud.

* G.W. Vreede, Republiek of constitutionele monarchie? Utrecht 1869.
 
Adres van onderwijzers in het 1ste schooldistrict in Z.-Holland aan de Tweede Kamer. 's Gravenh. 1848.
 
Congres international de statistique à La Haye. La Haye 1869. 4o. - G: Regeering.
 
J.T. Buys, Het regt van de Tweede Kamer. Haarl. 1866. - G: Kruseman.
 
* J.J. Momma, Art. 56 van het Nederl.-Indisch regeeringsreglement. Amst. 1870.
 
* G. Ph. F. Groshans, Bedenkingen tegen het ontwerp van wet op de uitoefening van de geneeskunst. Rott. 1845.
 
W.J. Baron d'Ablaing van Giessenburg, Regtmatigheid van schadevergoeding voor afgeschafte heerlijke regten. 's Gravenhage 1849.

{==55==} {>>pagina-aanduiding<<}

* B.D.H. Tellegen, Disput. de jure in mare, inprimis proximum. Gron. 1847.
B.D.H. Tellegen, De mest-inrigting der stad Groningen. Gron. 1851. - Beginselen der volkshuishoudkunde. Ald. 1853. - Volkshuishoudk. en regtswetenschap. Ald. 1861. - Stahl. Ald. 1862. - De wet. Ald. 1865.
 
* A.P. Th. Eyssell, De regtsmagt over vreemdelingen in Nederland. 's Gravenh. 1864.
 
J. Goblerus, Den spieghele der rechte. Vert. d.S. Cock. (Antw. 1560). 4o.
 
M. Hugen, Ars notariatus oft ortographie ende formulaer. Vert. door C. Ablyn. Thantw. 1561. 4o.
 
W. de Groot, Inleyding tot de practyck van den Hove van Holland. 's Gravenh. 1667. 4o.
 
* G. Diephuis, Handboek voor het Nederl. handelsregt. Gron. 1865-'67. 3 dln. - Het Nederl. burgerlijk regt, dl. I. Ald. 1868.
 
D. Tieboel Siegenbeek, G. Fr. Wegener, J. de Kruyff, Cl. Sandenbergh Matthiessen, Adr. Joh. Noels, H.J.J. van Convent ten Oever, Arn. J. Th. de Bordes, G.J. de Martini, D.v.d. Wynpersse, Adr. C. Snoeck, G. Groen van Prinsterer, J.v.d. Houven v. Anckeren, J.D.C.v. Heeckeren tot Kell, C. Wiersma, G.J. Huygens, G.M. de Brauw, D. van Akerlaken, G.A. Alting van Geusau, A.A. del Court, E. de Lang 's Graeuwen, Dissert. juridicae. - G: Bergman.
 
* W.B.S. Boeles, De geestelijke goederen in de provincie Groningen. Gron. 1860.
 
* W.C. Knottenbelt, De kerkvisitatie toegelicht. Leid. 1869.
 
* L.S.P. Meyboom, Raadselachtige verhalen uit het O. en N. Verbond. Gron. 1869.
 
* G. Ebers, Aegypten und die Bücher Mose's, Bd. I. Leipzig 1868.
 
* J. Abbadie, Chemical Change in the Eucharist. From the French by John W. Hamersley. London 1869.
 
* P.J. Andriessen, Jezus de volmaakte leermeester. Amst. 1844.

{==56==} {>>pagina-aanduiding<<}

* R. Koopmans van Boekeren, Handleiding voor den liturg. Groningen 1860.
 
* W.B.J. van Eyk, Diss. theol. de Jesu Christi eloquentia oratori sacro imitanda. Traj. ad Rh. 1851.
 
* J.W. Colenso, The Pentateuch and Book of Joshua critically examined. London 1863-'65. 5 Part.
J.W. Colenso, Natal sermons. London 1867.
J.W. Colenso, Natal sermons. Sec. series. London 1868.
 
* D. Burger, Overzicht der wijsbegeerte van Herbart. Amersf. 1866.
 
B. Nieuhoff, Over Spinozisme. Harderwijk 1798.
 
* B.H.C.K. van der Wijck, Over het ontstaan van wetenschap en wijsbegeerte. Gron. 1864.
B.H.C.K. van der Wijck, Open brief aan Dr. W. Scheffer. Ald. 1865.
B.H.C.K. van der Wijck, Het lager onderwijs en Dr. A. Pierson. Ald. 1869.
B.H.C.K. van der Wijck, De opvoeding der vrouw. Ald. 1870.
 
C.W. Opzoomer, De waarheid en hare kenbronnen. Amst. 1862. - G: Gebhard, evenals de volgende.
C.W. Opzoomer, Wetenschap en wijsbegeerte. Ald. 1857.
C.W. Opzoomer, De godsdienst. Ald. 1867.
C.W. Opzoomer, De vrucht der godsdienst. Ald. 1868.
C.W. Opzoomer, Het wezen der kennis. Ald. 1867.
C.W. Opzoomer, Zeventien voorlezingen en redevoeringen.
C.W. Opzoomer, Nog eens: oud of nieuw? Ald. 1866.
C.W. Opzoomer, Naar aanleiding van een testament. Ald. 1863.
C.W. Opzoomer, De wijsbegeerte der ervaring en de moderne theologie. Ald. 1862.
C.W. Opzoomer, De leer van God bij Schelling, Hegel, Krause, st. I. Leiden 1846.
 
* E.W. Geuring, Theorie der liefde. Rott. 1869.
 
* L.J. van Rhyn, De doodstraf verdedigd. Utr. 1870.
L.J. van Rhyn, De doodstraf nader verdedigd. Ald. 1870.
 
* J.v. Vloten, De weidevraag te Kampen en Genemuiden. Dev. 1868. - De algem. kiesdag. Ald. 1866. - Een verbijsterd ministerie. Ald. 1866. - Nederlands constitutioneel of grondwettig koningschap. Ald. 1867. - De gemeenteraad van Deventer ter verantwoording geroepen. Kampen 1867. - Uit Nieuw-Abdera. Deventer 1867. - De Nederl. opstand der 16de en de Nederl. Katholieken der 19de eeuw. Ald. 1868. - Rectorale redevoering. Ald. 1867.

{==57==} {>>pagina-aanduiding<<}

* D.J.A. Samot, Open brief aan Mr. Abr. van Luik. Kral. 1869.
 
* B.D.H. Tellegen, De toekomst der vrouw. Gron. 1870.
 
L.J. van Rhijn en H.J. Koenen, De anti-gezanggeest in onze Nederl. hervormde kerk. Middelb. 1869. - G: Leesmuseum.
 
P. Holm, Stuurmans rechtwysende compas. Amst. 5848 (sic).
 
* Renard, Beschouwingen over de taktiek der infanterie in Europa. Vert. door H.M.F. Landolt. Amst. 1858.
 
* Floto's Handbuch für Offiziere. Neu bearb. von Hantelmann. Berlin. 1869.
 
Kaerle Stevens en J. Libaut, De landtwinninghe ende hoeve. Antw. 1582. 4o.
 
* Fr. de Peyster, Address on the culture demanded by the age. New-York 1869.
 
Is. P. Trimble, A treatise on the insects enemies of fruit. New-York 1865. - G: Watts de Peyster.
 
J.W. Draper, Human physiology. New-York 1868. - G: Watts de Peyster.
 
Franklin B. Hough, Results of a series of meteorological observations made at Sundry Academies in the State of New-York from 1826 to 1850. Albany 1855. 4o. - G: Watts de Peyster.
 
LLoyd's Map of the Eastern States en andere kaarten van N. Amerika. - G: Watts de Peyster.


Handschriften.

Een devoot boekje met gebeden. HS. op papier van de 16de eeuw. - G: Sloet van de Beele.
 
Lijst met Groningsche woorden. HS. van de 18de eeuw. - G: L. Ph. C. van den Bergh.
 
De kapel van Cosmas en Damianus te Wimmenum. - Memorye en liedt van 't Capelleken van C. en D. tot Bergen. - Vrije navolging van een oud gedicht op de zoogenaamde Deelbroodsdag. - G: Erven Halbertsma.

{==58==} {>>pagina-aanduiding<<}

J.R. Groshans, Naamlijst van uitgevers, boekdrukkers en boekverkoopers in de Nederlanden en België. fol. - G: G. Ph. F. Groshans, evenals de drie volgende.
 
J.T. Bodel Nijenhuis, Opgave van beschrijvingen der gewesten, steden, enz. Met aant. van J.R. Groshans. fol.
 
J.R. Groshans, Register op de naamlijst van plaatsbeschrijvingen door Bodel Nijenhuis. fol.
J.R. Groshans, Bibliographische aanteekeningen. 4 dln. fol.
 
Ev. van Reydt, Handschriften van en betreffende Ev. v.R. fol.
 
Gesteldheid der dagvaarden onder Aalbrecht van Beieren ao. 1377-1390 en andere adversaria van Prof. Kluit.
 
Brieven (afschriften van) van P.H. van de Wall, Adr. Kluit, P. Bondam en H. van Wyn.
 
T. Asselyn, Gedichten. - G: Swaving.
 
P.C. Hooft, Historien van C. Tacitus. HS. van Justus Baak.
 
Genootschap. Verzameling van stukken betreffende het Gen. Dulces ante omnia Musae. - G: H.W.T. Tydeman.
 
M. Tydeman, Miscellanea hist. et litter. - G: Dez.
 
Wij ontvingen ten vervolge en tot aanvulling:
J.A.V.D. Chijs, Verslag van het inlandsch onderwijs in Nederl.-Indië over 1866. - Verslag van Burg. en Weth. te Leiden aan den Gemeente-Raad. - Evang. Bibliotheek, 2 stukken. - De Rederijker jaarg. 5-8, - J.C. de Jonge, Besluiten van de Stat.-Gen. II. - Jaarboekje voor het notaris-ambt, 1868, '69, '70. - Volks-Alm. voor Nederl. Katholieken, 1870. - Handel. van het tiende Nederl. taalen letterkundig congres. - W.J.F. Nuyens, Geschiedenis der Nederl. beroerten, IV. 1. - Gids, 1869. - Leidsche Courant, 1868. - Leidsch Dagblad, 1869. - Verslag van het Gymnasium te Leiden. - P.V.D. Brandeler, Inventaris van het archief van Dordrecht, 3de ged. - Harrebomée, Spreekwoordenboek, aflev. 11, 12. - Leidsche

{==59==} {>>pagina-aanduiding<<}

weesverzen. - De Toekomst, 1869. - Bibliotheek van Middel-Nederl. letterkunde, afl. 2. - Vlaamsch Idiotikon, afl. 11. - de Vries en te Winkel, Woordenb. der Ned. taal, afl. 5-7; tweede reeks, afl. 1, 2. - Annales Academici, 1864-'65. - van Doorninck, Bibliotheek der Nederl. anonymen, afl. 6-8. - Kneppelhout van Sterkenburg, De gedenkteekenen in de Pieterskerk, afl. 7, 8. - Bijdr. voor de vaderl. geschiedenis, V. 3, 4. - W. Crecelius, Collectae IIa. Berol. 1870. - Grimm's Deutsches Wörterbuch, IV. 2, 3, V. 8, 9. - Kühn und Schleiger, Beiträge zur vergl. Sprachforschung, V. 3, 4, VI. 1-3. - Haupt, Zeitschr. f. Deutsche Alterth., II. 1-3. - Wackernagel, Deutsches Kirchenlied, III. 1-8.
 
Wij hebben overdrukjes ontvangen van:
W.J. Brn. d'Ablaing van Giessenburg 1, P.J. Andriessen 13, Em. de Borchgrave 1, R. Koopmans van Boekeren 9, J.F.B. Baert 2, J.T. Bergman 2, D. Burger 1, D.J. den Beer Portugael 1, W.W. Buma 1, W.B.S. Boeles 1, Em. van den Bussche 1, H. Böttger 4, R. Chalon 4, D. van de Casteele 1, F. Caland 1, J.W. Colenso 2, M. Cohen Stuart 1, J.J. Doedes 1, W.B.J. van Eyk 6, A.P. Th. Eyssell 5, W. Eekhoff 2, F.N.M. Eyck van Zuylichem 1, R. Fruin 5, S. Gorter 4, G. Ph. F. Groshans 2, J. Habets 4, G.A. van Hamel 2, D.F. van Heyst 13, J.H. Hessels 1, J.G. de Hoop Scheffer 9, L.J.F. Janssen ruim 50 (G: Bodel Nijenhuis), J.P. de Keyser 5, W.J. Knoop 1, A. Kuyper 1, P.A. Leupe 3, A.C. Loffelt 1, L.S.P. Meyboom 30, H.M.C. van Oosterzee 1, W. Pleyte 1, W.N. du Rieu 9, H.C. Rogge 6, Ch. Rahlenbeck 1, J.H.L. van der Schaaff 1, G.D.J. Schotel 3, C. Sepp 3, J. Soutendam 1, G.N. de Stoppelaer 1, G.C.B. Suringar 1, H.J. Swaving 1, K. Sybrandi 1,

{==60==} {>>pagina-aanduiding<<}

B.D.H. Tellegen 9, I. Telting 3, H.N. van Teutem 1, C.P. Tiele 3, P.A. Tiele 2, H.W.T. Tydeman 2, J. van Vloten 5, W.J. de Voogt 1, C. Vosmaer 4, A. de Vries 2, J. de Vries Jzn 2, R. Westerhoff 1, Watts de Peyster 5, J.A. Wynne 1.
De. hr. J. Tideman schonk ons het zegel van den keizerl. procureur crimineel in het Depart. van de Zuiderzee en een zegel van denz. in de provinciën Holland (Noorder kwartier) en Utrecht.
 
Van Binnen- en Buitenlandsche Genootschappen ontvinvingen wij het volgende:
Koninkl. Akad. v. Wetenschappen: Versl. Afd. Letterk. XII; Afd. Natuurk. N.R. III; Jaarb. 1869; Programma certaminis poet.; Verslag v.d. Comm. v.d. overblijfselen d. vaderl. kunst, 1869. - Maatsch. tot bevordering van Toonkunst: Geschied. en Handel. N.R. 5, 6. - Holl. Maatsch. van fraaije Kunsten: Verslag 1869. - Indisch Gen.: Verslag 1869. - Friesch Gen.: Verslag 41. - Zeeuwsch Gen.: Archief VI; Wet 1868; Verslag van de Alg. verg. bij het eeuwfeest. - Prov. Utrechtsch Gen.: Verslag 1869; Aant. Sect. verg. 1869; Dr. E. Haeckel, Zur Entwickelungsgesch. der Siphonophoren. - Histor. Gen. te Utrecht: Kronijk 1868; Werken N.S. 8, 12. - Bataviaasch Gen.: Tijdschrift XVI, XVII; Verhand: XXXIII; Notulen IV-VI; Katal. d. ethnologische en numismatische afd. v.h. Museum. - Teylers Gen: Archives II. - Vereen. v. Nederl. muziekgeschiedenis: Berigten 2-4; J.P. Sweelinck's Regina Coeli, met partituur. - Koninkl. Instit. v. taal-, land- en volkenkunde: Bijdragen 3de R. IV.; G.K. Niemann, Bloemlezing uit Maleische geschriften. - Vereen. tot daarstelling v. eene alg. openb. bibl. te Rotterdam: Verslag 11. - Maatsch. tot Nut v. 't Algemeen:

{==61==} {>>pagina-aanduiding<<}

Volksalm. 1870; Naar en uit Egypte. - Instit. v. Doofstommen te Groningen: Alg. verslag 1869. - Koninkl. Bibliotheek: Versl. 1869. - Rijksarchief: Versl. 1869. - Penningkabinet: Verslag 1868. - Soc. hist. et d'archeol. du Limbourg: Public. V.
Acad. royale de Belgique: Bull. XXVII, XXVIII; Annuaire 1870; F.A. Snellaert, Nederl. gedichten uit de 14de eeuw van J. Boendale, H. van Aken en anderen. - Institut archéol. Liégeois: Bull. IX. - Soc. archéol. de Namur: Ann. X; Rapport 1869. - Soc. scientif. et litter. du Limbourg: Bull. X. - Willemsfonds, Uitgaven Nos. 12, 15, 20, 26, 32, 40, 41, 46, 48-51, 53, 54, 57-60, 63, 65, 66; Volks-Alm. 1864, '65, '67-69; Versl. 1854, '57, '61, '63-'68; Jaarb. 1870. - Soc. d'émulation pour l'étude de l'hist. et des antiq. de la Flandre: Ann. VII-XIII; 3me Ser. I-IV.
Société pour la recherche des monuments hist. dans le Grand-Duché de Luxembourg: Publ. XXIV.
Histor. Verein d. fünf Orte Uri etc.: Geschichtsfr. XXIV. - Soc. d'hist. de la Suisse Romande: Mém. et docum. XXIII. - Antiq. Gesellschaft in Zürich: Mitth. XV 6, XVI 1a.
Geschichts und Alterthumsf. Gesellsch. d. Osterlandes: Mitth. VII. - Histor. Verein in Mittelfranken: Jahresber. 34, 35. - Histor. Verein im Regierungsbez. von Schwaben und Neuburg: Jahresber. 34; Dr. Fr. J.V. Allioli, Die bronze Thüre der Domes zu Augsburg. - Verein f. Gesch. und Alterthumsk. von Oberfranken: Regesten der Grafen von Orlamuende Lief. 1. - Verein von Alterthumsfr. im Rheinlande: Jahrb. XLVI-XLVIII. - Schlesische Gesells. f. vaterl. Kultur: Generalbericht; Abhandl. Phil. Hist. 1868, '69; Naturw. und Medicin 1868/69. - Kais.-Kön.-Mährisch-Schlesische Gesells. zur beförd. des Ackerbaues: Mittheil. 1869; Notizen-Blatt. - Bergischer

{==62==} {>>pagina-aanduiding<<}

Geschichtsverein: Zeitschr. VI. - Verein für Gesch. und Alterthumsk. zu Frankfurt a/M: Archiv N.F. IV; Mitth. III; Neujahrs-Blatt 1868, '69, '70; J.G. Battonn, Oertliche Beschreibung der Stadt Frankf. a/M. - Oberlausitzische Gesells. d. Wissenschaften: Neues Magazin XLVI. - Histor. Verein f. Steiermark: Mitth. 17; Beiträge VI. - Abtheil. der Gesells. für Pommersche Gesch. und Alterthumsk.: Dr. Th. Pyl, Pommersche Geschichtsdenkmäler, III. - Histor. Verein für Niedersachsen: Nachricht 31; Zeitschrift 1868. - Verein f. Siebenbürgische Landesk.: Archiv VIII; Jahresbericht 1868/1869; Festgabe 1869; J. Trausch, Schriftsteller-Lexikon der Siebenbürger Deutschen I; F. von Zieglauer, Harteneck, Graf d. sächsischen Nation und die siebenbürgischen Parteikämpfe 1691-1703. - Ferdinandeum f. Tirol und Vorarlberg: Zeitschr. 3e F. XIV. - Schleswig-Holstein-Lauenb. Gesells.: Jahrb. X. - German. National-Museum: Anzeiger 1869. - Histor. Verein d. Oberpfaltz und von Regensb: Verhand. XXVI. - Vaterl. Museum Carolino-Augusteum: Jahresbericht 1869; Katalog. - Verein f. Mecklenburgische Gesch. und Alterthumsk.: Jahrb. XXXIV. - Verein f. Gesch. und Alterth. d. Herzogth. Bremen und Verden: Archiv 1869. - Gesells. f. nützliche Forschungen: Jahresber. 1865-'68. - Kais. Akad. d. Wissens. zu Wien: Sitzungsber. LX-LXII, Register VI. - Kais.-Kön.-Geogr. Gesellschaft zu Wien: Mitth. XII. - Histor. Verein v. Unterfranken u. Aschaffenburg: Archiv XX. - Gesellschaft für Beförderung der Gesch. und Alterthumsk.- u. Volkskunde: Zeitschr. I. - Anthropol. Gesells. in Wien No. 1-3.
Soc. des Antiquaires de la Picardie: Mémoires Sér. III. t. I. II.; Documents inédits VII. - Soc. Dunkerquoise: Mémoires XIII, XIV; Programme 1870. - Soc. d. Antiquaires de la Morinie: Bull. 18 Année.

{==63==} {>>pagina-aanduiding<<}

Litterary and philos. Soc. at Manchester: Memoirs 3 Ser. III; Proceedings V-VII.
Konglig Nordiske Oldskrift Selskab, Kjöbenhafn: Mémoires N.S. 1868. - Kongel. Norske Universitet, Christiania: C.R. Unger, Thomas saga Erkibyskups; Dr. C.P. Caspari, Ungedr. Quellen zur Gesch. des Taufsymbols und Glaubensregel II; E. Hertzberg, En fremstilling af det Norske aristokratic historie indtil kong Sverres tid.
Gelehrte Esthnische Gesells. zu Dorpat: Sitzungsbericht 1868; Schriften 7; Verhandl. V.
Smithsonian Institution: Report 1867.




{==64==} {>>pagina-aanduiding<<}






III.

De Verslagen der werkzaamheden van de Commissie voor Taal- en Letterkunde en van die voor Geschied- en Oudheidkunde worden vervolgens ter tafel gebracht, doch niet medegedeeld, daar, overeenkomstig het voorstel des Voorzitters, besloten wordt ze in de Handelingen op te nemen.
De Verslagen dier beide Commissiën zijn van den volgenden inhoud:


Verslag van de Commissie voor Taal- en Letterkunde over het jaar 1869-1870.

De Commissie voor Taal- en Letterkunde heeft dit jaar ten gevolge van verschillende omstandigheden niet zoo geregeld hare bijeenkomsten kunnen houden als dit in het vorige jaar is geschied.
In de maand November begon zij zich op nieuw te constitueeren en werden de Voorzitter Prof. Veth en de Secretaris als zoodanig herbenoemd. In plaats van het afgetreden lid Dr. C.A.X.G.F. Sicherer was in de maandvergadering benoemd tot lid Prof. M. de Vries.
De Commissie bestaat thans uit de leden: P.J. Veth, J.H.C. Kern, W.P. Wolters, M. de Vries en den ondergeteekende.
De Commissie, welke over het in het vorige verslag reeds breedvoerig medegedeelde voorstel tot het aanleggen eener verzameling van woorden in oorkonden voorkomende een rapport aan het Bestuur had gedaan, ontving hierop

{==65==} {>>pagina-aanduiding<<}

den last zich verder met de zaak te willen bemoeien, daar het Bestuur de benoeming eener speciale Commissie ad hoc onnoodig keurde.
Ten gevolge van dien last werd in de Commissie besproken op welke wijze het beoogde doel op de beste wijze zoude kunnen bereikt worden. Men kwam overeen eene circulaire te zenden aan de verschillende Archivarissen, aan beoefenaars der geschiedkunde en verder aan allen, die men meende dat tot de zaak zouden willen medewerken, en daarbij te voegen eenige voorschriften en modellen op hoedanige wijze de Commissie zich voorstelde de excerpten te moeten inrichten, om zooveel mogelijk eenparigheid te verkrijgen. Kan men zich bij het verzamelen van woorden uit gedrukte bronnen blootelijk bepalen tot het opgeven van het woord met duidelijke aanwijzing van de plaats waar het voorkomt, bij het verzamelen van woorden uit ongedrukte stukken dient de geheele zin, waarin het woord gebruikt wordt, opgegeven te worden, althans zooveel als tot het recht verstaan van het woord noodig is.
Hoewel de circulaires met de er bij behoorende modellen nog niet zijn verzonden, hoopt de Commissie toch eerlang daartoe over te gaan.
Met de bewerking van een Repertorium voor onze Middel-nederlandsche Letterkunde, waarvan reeds in het vorige verslag melding is gemaakt, houdt haar lid de heer Wolters zich bezig.
Onder gunstiger omstandigheden hoopt de Commissie in een later verslag van de resultaten harer werkzaamheid te kunnen spreken. 
De Secretaris der Commissie, EELCO VERWIJS.


{==66==} {>>pagina-aanduiding<<}


Verslag van de Commissie voor Geschied- en Oudheidkunde over het jaar 1869-1870.

Mijne Heeren!
 
De Commissie voor Geschied- en Oudheidkunde heeft wederom hare maandelijksche bijeenkomsten geregeld kunnen voortzetten, al waren ook eenige Leden meer dan eens verhinderd de vergaderingen bij te wonen. Zij leed een zeer gevoelig verlies door den dood van Dr. Janssen, die in 1841 reeds behoorde tot hare medeoprichters; tot in Juni 1869, toen hij voor 't laatst hare vergaderingen bijwoonde, was hij een harer ijverigste medeleden. Wie Uwer herinnert zich niet, dat hij de man was, die vóór ruim dertig jaren op de instelling der wetenschappelijke Commissiën bij onze Maatschappij aandrong, en na de herziening der Wet van onze Vereenigiug, als eerste Secretaris der Commissie voor Nederlandsche Geschieden Oudheidkunde optrad 1? Bijna elk Jaarverslag, sedert door ons te dezer plaatse uitgebracht, getuigt van den voorbeeldeloozen ijver des verdienstelijken mans, aan wiens nagedachtenis door twee leden onzer Commissie eene welverdiende hulde gebracht werd. In zijn plaats benoemde de maandvergadering den heer Bodel Nijenhuis, terwijl uit een tweetal, in de plaats van het aftredend gewoon lid Rogge, gekozen werd de heer Rammelman Elsevier. Voorts heeft de Commissie in den loop van het jaar de hh. C. Sepp en L.W.E. Rauwenhoff uitgenoodigd om aan hare vergaderingen deel te nemen, zoodat zij thans, behalve de vijf gewone, zeven adviseerende leden telt. In hare eerste vergadering herkoos zij den heer de Wal tot

{==67==} {>>pagina-aanduiding<<}

voorzitter, terwijl de heer Rogge, ofschoon toegevoegd lid, zich bereid verklaarde het secretariaat te blijven waarnemen.
Onze werkzaamheden, waaraan weder een enkele maal werd deelgenomen door het voormalig lid, de rijksarchivaris van den Bergh, hebben zich voornamelijk bepaald tot het bespreken van een Supplement voor ons Repertorium der verhandelingen en bijdragen betreffende de geschiedenis des vaderlands, in Mengelwerken en Tijdschriften. Op elke bijeenkomst werd dit onderwerp aan de orde gesteld; eerst was men van meening dat er genoegzame bouwstof voorhanden was tot het samenstellen van het in de Voorrede van dat werk toegezegde Supplement, maar later is men overeen gekomen dit uit te strekken tot den jaargang 1870 der Tijdschriften. Verder is herhaaldelijk van gedachte gewisseld over de opname van zulke artikelen, welker inhoud aanspraak geeft tot een plaats in het Repertorium, al viel het werk, waarin deze verschenen zijn, niet in den vastgestelden kring. Inmiddels werd het Repertorium tot heden bijgewerkt, en bestaat het plan dezen arbeid nog voor het einde van dit jaar te voltooien, om in 1871 met den druk aan te vangen. Mochten er soms nog tijdschriften of mengelwerken aan de lezers van dit verslag bekend zijn, die ons wellicht ontgaan waren, de Commissie zal met de grootste dankbaarheid zulke aanwijzingen aannemen. - Wij behoeven u nauwelijks te zeggen, dat wij voorloopig de kritische Bibliografie onzer geschiedschrijvers en de verzameling van de Epistolographen, die sedert 3 jaren ons bezig houden, hebben moeten laten rusten. Wat laatstgemelde lijst van brieven geschreven door en aan Nederlanders betreft, zoo is het hier de plaats te vermelden, dat de Commissie door het Bestuur ontvangen heeft een portefeuille van ons medelid J. Tideman te 's Gravenhage, met eenige door dien heer begon-
{==68==} {>>pagina-aanduiding<<}
nen collectanea van Nederlandsche briefschrijvers. Het hierover door een der Leden uitgebrachte Rapport hield in, dat de heer Tideman slechts een negental verzamelingen van brieven had bewerkt en begonnen was met de briefschrijvers te schikken, doch dat de door ons gevolgde methode de voorkeur schijnt te verdienen, daar wij de dagteekening van elken brief en de plaats waar zij geschreven zijn ook hebben opgeteekend. Dit neemt evenwel niet weg, dat de door genoemd lid aangeboden bladen nog van dienst kunnen zijn voor onze eigene contrôle.
De afwezigheid van enkele leden was oorzaak, dat wij eerst op onze laatste vergadering konden handelen over de uitgave van het Leidsche Album Studiosorum, waarvan wij in ons vorig verslag gewag maakten. Onze samenspreking heeft geleid tot het besluit om deze uitgave werkelijk te volvoeren, wanneer het blijkt dat het daartoe in ons land en in het buitenland niet aan belangstelling ontbreekt, en dat het finantieele bezwaar, hetwelk daaraan noodzakelijk verbonden is, uit den weg geruimd kan worden. Daartoe zullen weldra pogingen worden aangewend.
Het Bestuur zond ons verder eene bij haar ingekomen verhandeling van het lid onzer Maatschappij, Mr. W.P. Sautijn Kluit te Amsterdam ter beoordeeling, handelende over de Fransche Leidsche Couranten. Wij zonden haar terug met het advies, om deze belangrijke studie over onze journalistiek in onze Mededeelingen op te nemen. Het ware te wenschen dat ook andere leden onzer Maatschappij konden goedvinden om ons van tijd tot tijd dergelijke bijdragen voor onze Mededeelingen toe te zenden.
Op onze vergaderingen ontbrak het niet aan stof tot onderhoud, hetzij dat door sommigen de aandacht werd gevestigd op eenig onderwerp uit het gebied der geschieden oudheidkunde, hetzij dat door anderen vragen werden

{==69==} {>>pagina-aanduiding<<}

gesteld, die aanleiding gaven tot wetenschappelijke discussie. Dit laatste was onderanderen het geval, zoo vaak ons medelid Schotel inlichtingen vroeg zaken betreffende die hem waren voorgekomen bij zijne nasporingen omtrent de protestantsche kerkgebruiken. Zoo kwamen bijv. de doopbekkens, de wapenborden in de kerken, het knielen bij de godsdienstoefeningen ter sprake, voor welke onderwerpen wij meenen te mogen verwijzen naar Dr. Schotels werk, waarin de bijzonderheden, die in onze bijeenkomsten werden medegedeeld, zullen worden opgenomen.
Ons medelid Sloet van de Beele toonde ons de origineele oorkonde van Keizer Hendrik IV van 1077, waarbij deze de Curtis Broek, thans Biljoen te Velp, aan St. Pieter te Utrecht schonk, tot herstel der afgebrande kerk. Dit stuk, thans het eigendom van den Baron van Hardenbroek, heer van Biljoen, is niet zoozeer merkwaardig om het oorspronkelijke zegel, dat, ofschoon niet ongeschonden, daarbij bewaard wordt, maar om de stof waarop het is geschreven. Toen namelijk Meerman in de vorige eeuw onderzoek deed naar den oorsprong van het boomwol-papier, trad Cannegieter te Arnhem op met de beweering, dat deze oorkonde reeds op zulk papier geschreven zou zijn. Prof. Murray te Göttingen beweerde hierop, dat zulk een oud document op boomwol-papier onecht moest zijn, hetgeen ten overvloede daaruit bleek, dat Hendrik op den dag der gifte niet te Worms geweest kon zijn, waar het stuk heet verleden te zijn. Schönemann merkte op, dat alle andere Duitsch-keizerlijke stukken op perkament geschreven zijn. Ook anderen twijfelden aan de echtheid. Het stuk bleek ons echter niet op papier maar op gewoon en voortreffelijk perkament geschreven te zijn. En de echtheid is reeds gebleken sedert Bondam deze oorkonde, vroeger door Heda uitgegeven,

{==70==} {>>pagina-aanduiding<<}

naar het oorspronkelijk in zijn Charterboek opnam. De dagteekening (Ao Dom. incarn. 1077, Indict. XV. V Kal. Jun.) was vroeger verkeerd opgegeven. Het stuk is van 23 Mei 1076, en deze datum komt geheel met de geschiedenis overeen. De 15de indictie past zeker niet voor 1076, daarentegen wel voor 1077, doch fouten in de indictie komen herhaardelijk voor en maken daarom eene oorkonde nog niet verdacht. Er is ook een fout in het regeeringsjaar, die echter blijkbaar uit eene vergissing te verklaren is. Het is vreemd dat Bondam, die de argumenten van Murray kende, met geen woord heeft gesproken over de quaestie van het papier of perkament.
Toen onze Bibliotheek in het bezit was gekomen van een exemplaar van Marnix' Bijenkorf van 1569 deelde ons medelid Fruin omtrent de zeldzaamheid dezer eerste uitgave, de volgende bijzonderheden mede. Havenius (De erectione N. Episcopatuum p. 114) verhaalt, dat Lindanus, bisschop van Roermond, in 1570 bij een boekverkooper te Well ‘aliquot centena exemplaria istius pestilentissimi libri Alverii dicti’ aantrof, en deze des nachts aan den oever van de Maas liet verbranden. Dit gebeurde kort vóór de aankomst van de koningin Anna van Oostenrijk te Nijmegen, derhalve vóór 14 Aug. 1570 (Corresp. de Phil. II et III p. 149). Men zou kunnen meenen, dat de heer van het huis te Well de bondgenoot van het Compromis was (Archives, II. Te Water, III. 375), te meer omdat deze Gelderland vertegenwoordigde. Maar de hier bedoelde was niet verbannen en niet zoo verdacht, of hij kon voor zijn boekdrukker in de bres springen. De edele van het Compromis was sedert 1567 gebannen (van Meteren, fol. 54d, 66a). Hij zal dus heer van Well op de Betuwe geweest zijn (v.d. Aa, in voce, Bor, II 712 vv.).

{==71==} {>>pagina-aanduiding<<}

Sedert jaren werd op de Academische Bibliotheek eene uitvoerige penteekening van Konstantinopel en de geheele Dardanellen gemist. Ons medelid du Rieu kon ons verblijden met de mededeeling, dat hij door een opmerking van ons medelid Bodel dat stuk op het spoor was gekomen, dat het namelijk op het stadhuis te Leiden, hoewel zeer beschadigd, wordt bewaard. Deze teekening, van ongeveer 40 voet lengte, werd vervaardigd door Melchior Lorichs of Lorchs, uit Flensburg. Dit sieraad van de oude Bibliotheek der hoogeschool reeds op het laatst der 16de eeuw (zie. G. Dousa, De itinere suo Constant. L.B. 1600. p. 25, aangehaald door Schotel, De Bibliotheek der L. Hoogesch., bl. 15) was blijkens den ms.-Catal. van den bibliothecaris Paulus Merula, dien hij bij zijn dood (1607) legateerde aan de Curatoren, een geschenk van Nicolaas van der Vilius, d.i. Nicolaas Stalpert van der Wiele, toen rentmeester van de Leidsche Hoogeschool, die hertrouwd was met Maria van der Does, dochter van Janus Dousa pater (Hoogstraten, VII. 156; Meursius, Athen. Bat. 1625. p. 36). De teekening hing in de Bibliotheek op linnen opgeplakt aan één stuk achter glas, onder de ramen der noordzijde, en is duidelijk te herkennen op de groote afbeelding in kopergravure van J.C. Woudanus bij Andreas Cloucq in 1610 uitgegeven, welke afbeelding herhaald is doch verkleind en als spiegelbeeld weergegeven in Meursius l.l., Orlers 1641, bl. 211, Délices de Leide 1712 p. 149, en als ‘ancienne bibliothèque’ daaruit overgenomen in la Croix, Le moyen age et la renaissance, Paris 1869. Uit het rapport van van Roijen, Secretaris van Curatoren, over de Bibliotheek van 1740 blijkt, dat in 1653 de lessenaars midden uit de zaal zijn weggenomen, en er hooge kasten tusschen de ramen zijn geplaatst. Daardoor verviel de plaats voor

{==72==} {>>pagina-aanduiding<<}

die buitengewone lange penteekening en zal zij op het stadhuis zijn opgehangen, waar zij overigens in deerniswaardigen toestand opgerold werd gevonden door den heer S. van der Paauw 1.
In het begin van de 17de eeuw en ook daarna komen enkele personen voor, behoorende tot de familie Tristyn. De heer van Erp Taalman Kip, thans te Amsterdam, is in het bezit van een familiepapier, waaruit de oorsprong van dezen naam blijkt. Het behelst de copie van een geschrift van Pieter Tristyn, gedagteekend Gouda 22 December 1615. Ons medelid Rogge deelde daaruit het volgende mede: ‘Als dese langdurige inlantse oorloge eerst begost, ao 1572, soo werden doen meest alle de platte landen van geheel Hollandt bedorven, berooft, verbrandt en geplondert, de dycken doorgegraven, meest geheel Hollandt onder water liggende; den vyandt, de Spangiaerdts, over steden, veel forten en plaetsen dominerende, sulcks dat de stadt Oudewater van de Spangiaerdts overwonnen synde, geheel verbrandt en byna al vermoordt wierde, daer wel veertich van myn nae bloedtverwanten oock den doot besuerden, alwaer ik gedoopt en myn salig. vader (die gestorven is als ik maer nege maenden oudt was) en moeder begraven liggen; en dat myn nogh bedroeft dat myn waerde lieve moeder van ons eyge soldaten ter doot toe gequelt wiert, daeraen sy gestorven

{==73==} {>>pagina-aanduiding<<}

is, een vrouw die de welstandt van 't vaderlandt liefhadde, als sy uyt Oudewater was gaen sien naer haer landt in Steyn, Bodegraven en elders, want sy diverse eygen lande hadde, meer als hondert gemeten. En ik, siende alle dese miserien, omtrent een en twintigh jaeren out wesende, bevonde my rontsom geheelyck bedroeft, want alle vrienden waeren verstorven, verlopen en verdwaelt, en ick vindende myn selven alleenich, sonder eenige voorraadt van my wel te konnen onderhouden, so ist gebeurt dat ik onse Heere Godt aenbadt, dat hy myn leydtsman wilde wesen en my regieren en bewaren, en ik sprack: ego sum tristis; en ik nam voor om in vreemde landen te gaen soeken my te erneren onder onbekende, maer konde niet uyt 't landt geraken door den harden oorlogh. Ick was oock in bedencken my in den oorlogh te begeven ten dienste van ons lieve vaderlandt, om den algemeenen vyandt te helpen tegenstaen, daer ik seer toe genegen was, ofte alsoo te sterven voor het vaderlandt, dogh tselfde wierde my belet en meest door raedt van vrienden naergelaten. Soo hebbe ick, Trist, gedoolt, eerst naer Dordrecht, alwaer myn grootmoeder gevlught was ten huyse van Adriaan Jans. van Duynen en Margien Couwens, en zy overleedt daer en werde daer begraven. Dese luyden en hadden gheen kindren en bewesen my groote vrientschap (hoewel wy haer noyt gekent hadden), met vertroostinge en vermaninge, en presenteerde my haer tafel, wanneer t'ende gelt mogh te geraken. Ick bequam een portie gelts van een rentebrief, daer ik my aldaer mede erneerde in coopmanschap, ontrent den tyt van drie jaren. En u lieve moeder (het stuk is voor zijne kinderen opgesteld) nogh jonge doghter ook tot Dordreght gevlught synde uyt der Goude, met het beste van haer ouders en vrienden geldt, ten huyse van eenen Cornelis

{==74==} {>>pagina-aanduiding<<}

Moel, en daer begonnen wy onse eerste vriendelycke kennis te maken, daerdoor wij aen ons huwelyck geraeckte, daer wy nu acht en dertigh jaren in geleeft hebben, met veel hobben en tobben.’
Zelden ging er eene vergadering voorbij waarin niet ons medelid Bodel het een of ander had mede te deelen of te toonen. Ook de overige leden onderhielden ons telkens over onderwerpen, die de aandacht verdienden, zoo bijv. de heer Wttewaall over de geschiedenis onzer landhuishoudkunde, bij gelegenheid dat de heer du Rieu daarvoor eenige bijdragen had gevonden, opgeteekend door den hoogleeraar P. van Musschenbroek in diens voortreffelijk ingerichte Meteorologische registers van de jaren 1729 tot 1758, op de Bibliotheek onzer Hoogeschool aanwezig. Genoemde geleerde heeft namelijk de prijzen van melk en boter geboekt alsook den stand van de veldgewassen, maar vooral zijn zijne aanteekeningen omtrent de in die jaren heerschende veeziekte van belang. - Op een andere bijeenkomst sprak hetzelfde lid over de mislukte beweging tegen de Fransche overheersching in April 1813 te Alphen en te Leiden, bekend onder den naam van Drieschoft Oranje, waarvan een aantal niet onbelangrijke bijzonderheden nog altijd moeten opgeteekend worden uit den mond van de weinige overgeblevenen, die de gebeurtenissen dier dagen hebben beleefd. - Door de nasporingen van ons medelid Rammelman Elsevier in het stedelijk archief omtrent de schilderstukken, die op het stadhuis zijn gevonden, kwamen wij het volgende te weten: Op het stadhuis is voor eenigen tijd gevonden en hersteld eene schilderij, zijnde eene middeleeuwsche voorstelling der hel. Het is waarschijnlijk eene kopie, gemaakt naar eene oude schilderij van Jacob Clementsz, die in 1463 een schilderstuk vervaardigde genaamd Het oordeel, dat

{==75==} {>>pagina-aanduiding<<}

in de vierschaar van dien tijd werd opgehangen. Hij vervaardigde ook de tafereelen of portretten van onze graven, die toen mede op het stadhuis aanwezig waren. Eene schilderij van het ontzet van Leiden is door Mr. Pieter van Veen, advocaat te 's Hage, vervaardigd in 1615 en door hem zelven aan de stad ten geschenke gegeven. De regeering vereerde hem hiervoor een zilveren schaal ter waarde van ƒ 160. Van 1612 tot 1662 moet er ook nog een schilderstuk van Claas Isaacz. van Swanenburg hebben gestaan voor den schoorsteen in burgemeesterskamer, voorstellende ‘het verdrinken van Pharao in de roode zee’ en ‘de leiding der kinderen Israëls in de woestijn’, waarvoor de stad hem in 1612 ƒ 150 gaf. Dit stuk is echter verloren gegaan. - Later vestigde dezelfde heer onze aandacht op de gewoonte van het schenken van wijn of een som gelds daarvoor aan studenten bij gelegenheid van hunne promotie. Daar de lijst der gepromoveerde Leidsche studenten niet volledig bekend is, want het tweede deel van het officieele register, dat van 1 Maart 1595 tot 19 September 1654 loopt, is sedert onheugelijke jaren zoek geraakt, - en de verzameling der theses of dissertaties, op de Bibliotheek der Hoogeschool aanwezig, is voor de jaren 1600 tot 1654 ook niet zoo volledig als men zou wenschen, - zoo zal uit de stadsrekeningen die lijst der gepromoveerden kunnen worden aangevuld, en wel uit de Ordonnantieboeken, de Gerechtsdagboeken en Thesauriersrekeningen van 1580 tot 1640. - Bij de promotiën werd ook, volgens mededeeling van den heer Elsevier, het tapijtwerk, voorstellende het ontzet der stad, en in 1582 door Joost Jansz. Lanckeert vervaardigd, van het stadhuis naar het Akademiegebouw overgebracht ter opluistering. In Juni 1632 nam de regeering het besluit om dit tapijtwerk slechts op den 8sten

{==76==} {>>pagina-aanduiding<<}

Februari bij de inauguratie van den Rector Magnificus af te staan.
Ziedaar mijne Heeren wat ons het meest belangrijk toescheen om onder uwe aandacht gebracht te worden.
 
H.C. ROGGE, Secretaris.




{==77==} {>>pagina-aanduiding<<}

IV.

Daarna doet de Secretaris mededeeling van de Rekening en Verantwoording van den Penningmeester met inbegrip van die van den Bibliothecaris, zooals die in de Vergadering van Mei was nagezien en goedgekeurd. Zij levert de navolgende uitkomsten:
Het batig saldo der vorige rekening bedroeg	ƒ 123.17 ½
De ontvangst van 1869-1870 is geweest	ƒ 3266.99 ½
 	----
Maakt te zamen	ƒ 3390.17
De uitgaven van 1869-1870 bedragen	ƒ 3313.68 ½
 	----
Het saldo in kas bedraagt	ƒ 76.48 ½
Van genoemde uitgaven bedraagt de post	 
a. boeken aangekocht voor de Bibliotheek	ƒ 818.22
b. werken gedrukt door de Maatschappij	ƒ 656.22 ½

In 1869-70 is gekocht ƒ 200.- 2 ½ % Inschr. Grootb. voor het Fonds der Maatschappij, zoodat het Kapitaal van het Fonds nu is geklommen tot ƒ 11000.- Nomin.
De rente van het Fonds over dit boekjaar beloopt ƒ 226.80; waarvan na aftrek van één vierde deel, nu beschikbaar is	ƒ 199.49 ½
hetgeen gevoegd bij de beschikbare rente van de vorige jaren	ƒ 230.54
 	----
uitmaakt de som van	ƒ 430.03 ½


{==78==} {>>pagina-aanduiding<<}

Onder toejuiching der Vergadering, dankt de Voorzitter den Penningmeester voor het door hem gevoerd beheer, terwijl hij tevens de leden opwekt het fonds met hunne bijdragen te vermeerderen, waardoor de Maatschappij meer onbezorgd de toekomst zou kunnen tegengaan 1.


V.

Ingevolge art. 5 van het Reglement op het beheer van het Fonds der Maatschappij stelt vervolgens de Voorzitter namens het Bestuur voor de renten, die volgens de mededeeling van den Penningmeester beschikbaar zijn:
1o. te besteden ter bestrijding van de kosten der uitgave van de Gedichten van Willem van Hildegaertsberch, welke ƒ 50 hooger bedragen dan aanvankelijk geraamd was; en
2o. het alsdan aanwezig overschot te bestemmen voor de uitgave van de tweede partie van Maerlant's Spieghel Historiael, welke door het buitenlandsch lid, F. von Hellwald, te Weenen, voorbereid wordt.


VI.

Hierna wordt in behandeling genomen het voorstel van den heer W.P. Wolters en 25 andere Leden tot het aanbieden van het honorair-lidmaatschap aan Mevrouw A.L.G. Bosboom-Toussaint.

{==79==} {>>pagina-aanduiding<<}

De Voorzitter herinnert aan hetgeen in de jaarlijksche Vergadering van 20 Juni 1861 heeft plaats gehad. Met handhaving van het reeds bij herhaling erkende beginsel, dat voor het gewone lidmaatschap geene namen van vrouwen voegzaam op de Candidatenlijst kunnen gebracht worden, heeft het Bestuur vrijmoedigheid gevonden het gedane voorstel krachtig te ondersteunen, met het oog vooral op de uitnemende persoonlijkheid van de vrouw, wie men hulde wil bewijzen.
Overeenkomstig dit praeadvies van het Bestuur wordt daarop met acclamatie beslist en bepaald dat het eerelidmaatschap aan Mevrouw A.L.G. Bosboom-Toussaint zal worden aangeboden.
In antwoord op het gezegde van den heer M. Cohen Stuart handhaaft de Voorzitter nader het aangenomen beginsel van niet-toelating van vrouwen als gewone leden, terwijl na eene woordenwisseling tusschen de heeren Fruin, Cohen Stuart en den Voorzitter, door het Bestuur wordt overgenomen het voorstel van eerstgenoemden strekkende om in de volgende Algemeene Vergadering eene wijziging van art. 19 der Wet in verband met de gevallen beslissing voor te dragen, met dien verstande dat uit de redactie duidelijk blijke het onderscheid ten dien aanzien tusschen de aangehaalde wetsbepaling en art. 5.


VII.

Overeenkomstig het voorstel der Maandelijksche Vergadering wordt, na korte woordenwisseling tusschen de hh. Wan, Ising, G. de Vries en den Voorzitter, goedgekeurd in art. 60 der Wet de vijf laatste woorden:
‘des voormiddags te tien uren’ te doen wegvallen.



{==80==} {>>pagina-aanduiding<<}

VIII.

Eveneens wordt zonder beraadslaging het voorstel der Maandelijksche Vergadering aangenomen om in art. 9 der Wet de laatste woorden:
‘Wanneer de stemmen staken, wordt bij overstemming beslist’
aldus te veranderen:
‘Wanneer de stemmen staken, beslist de Vergadering’.
Tevens wordt besloten deze verandering, zoo noodig, reeds heden toe te passen.


IX.

Vervolgens wordt ter tafel gebracht een voorstel van den heer L.J. van Rhyn om in beginsel vast te stellen, dat jaarlijks ter Algemeene Vergadering eene wetenschappelijke gedachtenwisseling zal worden uitgelokt over een bepaald onderwerp van actueel belang betreffende onze taal- en letterkunde.
Tot toelichting van dit voorstel het woord erlangd hebbende, zegt de heer van Rhyn, dat het zijn eenig doel is de zeldzame persoonlijke samenkomst van zoovele letterkundigen vruchtbaarder en belangrijker te maken; Spreker betreurt, dat, waar zoovele geleerden uit verschillende, oorden des lands eenmaal 's jaars samenkomen, schier alle levende gedachtenwisseling ontbreekt, terwijl er vele onderwerpen zijn, die stof genoeg opleveren voor een levendig debat. Zoo zou hij bijv. gaarne mededeelingen vernemen van merkwaardige provincialismen, over de veranderingen die onze taal in deze eeuw heeft ondergaan en hare oorzaken, over den tegenwoordigen staat der spelling onzer taal; enz.

{==81==} {>>pagina-aanduiding<<}

De heer P.J. Veth, door het Bestuur met het uitbrengen van een praeadvies belast, doet uitkomen, dat het gedane voorstel niet toereikend is gemotiveerd en de Maatschappij zich zonder noodzaak aan de verplichting eener gewaagde proefneming zou onderwerpen. Hierbij voegt de heer Mr. L.P.C. van den Bergh nog de vraag, hoe het tijdsbestek gelegenheid tot zoodanige gedachtenwisseling, zal zij iets beteekenen, zou vergunnen, daar toch de gewone werkzaamheden in elk geval zouden moeten voorgaan.
Nadat de heer van Rhyn zijn voorstel andermaal met warmte verdedigd en de heer Cohen Stuart van zijn kant het aanbevelingswaardige eener poging in den door den Voorsteller bedoelden geest ontwikkeld had, vestigt de Voorzitter de aandacht der leden op het onnoodige om bij afzonderlijk besluit der vergadering een beginsel te erkennen, hetwelk reeds in art. 63, sub no. 3 ligt opgesloten.
In omvraag gebracht wordt het voorstel hierop met groote meerderheid verworpen.



X.

Daarna erlangt de heer Mr. W.P. Sautijn Kluit het woord als Rapporteur van de Commissie, die zich belast heeft met het opnemen der stemmen, op de voorgestelde Candidaten uitgebracht.
De Commissie was samengesteld uit de heeren: Prof. L.W.E. Rauwenhoff, D.F. van Heyst, Mr. W.P. Sautijn Kluit, Mr. F.N. Sickenga en Mr. A.P. Th. Eyssell.
Uit de 75 ingeleverde brieven bleek, dat benoemd waren de volgende


{==82==} {>>pagina-aanduiding<<}


Binnenlandsche Leden.

P.J.B.C. Robidé van der Aa, secretaris van het Kon. Instituut voor de Taal-, Land- en Volkenkunde van N. Indië te 's Gravenhage.
Mr. J.E. Banck, te 's Gravenhage.
J.F.W. Conrad, hoofdingenieur van den Waterstaat, te Middelburg.
Dr. W. Doorenbos, leeraar aan de hoogere burgerschool te Amsterdam.
Dr. W.B.J. van Eijk, hoogleeraar in de Hebreeuwsche taal aan het Athenaeum, predikant te Deventer.
Jhr. W.J. van Eys, te Amsterdam.
J. Hartog, predikant bij de Doopsgezinde gemeente te Utrecht.
F. Haverschmidt, predikant te Schiedam.
Jhr. J.E.H. Hooft van Iddekinge, directeur van het Munt- en Penning-kabinet der Hoogeschool te Leiden.
J. Ph. van der Kellen, graveur aan 's Rijks Munt te Utrecht.
J. Ph. Koelman, directeur van de teekenacademie te 's Gravenhage.
J. Knappert, predikant te Leiden.
Dr. A. van der Linde, te 's Gravenhage.
E. Masdorp, te Alkmaar.
Dr. P.L. Muller, te Leiden.
P.J. van der Noordaa, te 's Gravenhage.
A. Réville, predikant bij de Waalsche gemeente te Rotterdam.
J.H. Scheffer, archivaris te Rotterdam.
T.J. Stieltjes, lid van de Tweede Kamer der Staten-Generaal, te Delft.
W.J. de Voogt, assuradeur te Amsterdam.


{==83==} {>>pagina-aanduiding<<}


Buitenlandsche Leden.

Dr. W. Crecelius, Gymnasiallehrer te Elberfeld.
Dr. Louis de Cossa, hoogleeraar in de staathuishoudkunde aan de hoogeschool te Pavia.
Dr. Karl Frommann, bibliothecaris van het Germanische Museum te Nurnberg.
Dr. Woldemar Harless, Kon. provinciaal-archivaris en bibliothecaris te Dusseldorf.
Dr. Albert Hoefer, hoogleeraar in de letteren te Greifswald.
J.M.B.C. Baron Kervyn de Lettenhove, minister van Binnenlandsche Zaken te Brussel.
Dr. Ernst Martin, hoogleeraar te Freiburg.
J.H. Mooren, te Wachtendonk.
F.B. O'Callaghan, te Albany.
Dr. Wilhelm Scherer, hoogleeraar te Weenen.
Dr. Roderich von Stintzing, hoogleeraar in de rechten te Heidelberg.
Dr. Joseph Maria Wagner, beambte aan de boekerij van het Ministerie van Finantiën te Weenen.
Alphonse Willems, te Brussel.
Dr. R. Wilmans, Archivrath te Munster.
Uit de stemming was gebleken, dat voor de vervulling der 15e candidatuur op vier personen een gelijk aantal stemmen waren uitgebracht. Met toepassing van de sub no. VIII vastgestelde wijziging van art. 9 beslist de Vergadering bedoelde 15e plaats ditmaal onvervuld te laten.
De Voorzitter brengt aan de heeren, die het stembureau hadden uitgemaakt, den dank der Vergadering voor de vervulling der taak, die zij bereidwillig op zich hadden genomen.




{==84==} {>>pagina-aanduiding<<}

XI.

In plaats van den in October e.k. aftredenden Bestuurder, Prof. R. Fruin, wordt uit het voorgedragen dubbeltal, bestaande uit de hh. Prof. M. de Vries en Dr. E. Verwijs, eerstgenoemde verkozen.


XII.

Daar de heer B.W. Wttewaall in October eveneens moet aftreden, doch ingevolge de Wet herkiesbaar is, had de Maandelijksche Vergadering ter vervulling dier vacature een tweetal voorgedragen, bestaande uit de hh. B.W. Wttewaall en D.F. van Heyst. Eerstgenoemde wordt met algemeene stemmen herkozen.


XIII.

Onder toejuiching der Vergadering wordt de heer H.C. Rogge, als bibliothecaris herkozen.
 
De punten, in den beschrijvingsbrief vermeld, hiermede behandeld zijnde, geeft de Voorzitter den leden, naar aanleiding van enkele opmerkingen van den heer S.G. Heringa, opheldering omtrent de redenen, die ditmaal het besluiten der Vergadering met een vriendschappelijken maaltijd hebben verhinderd.
 
Door den heer Dr. J.J.F. Wap wordt nog aanmerking gemaakt op de samenstelling der candidatenlijst en de

{==85==} {>>pagina-aanduiding<<}

wijze van verkiezing van nieuwe leden. De Voorzitter merkt op, met verwijzing naar zijne straks gehouden rede, dat men eerlang van 't Bestuur een voorstel nopens de verkiezing bij onze Maatschappij mag te gemoet zien.
 
Ten slotte uit Prof. de Vries met nadruk den wensch, dat de Vergadering het Bestuur noodige om ernstig te peinzen over de noodige middelen, die zouden kunnen leiden om de Maatschappij in het bezit te stellen van een doelmatig en harer waardig gebouw.
De aanwezigen geven door luide toejuiching blijk van met dien wensch in te stemmen, waarna, niets meer aan de orde zijnde, de Vergadering door den Voorzitter gesloten wordt.



{==1==} {>>pagina-aanduiding<<}

Mededeelingen gedaan in de vergaderingen van de Maatschappij der Nederlandsche Letterkunde te Leiden, 1869-1870.


{==3==} {>>pagina-aanduiding<<}





I. De Fransche Leidsche Courant. 

Door Mr. W.P. Sautijn Kluit.

Het was Maandag 12 Januari van het jaar 1807. Nog was de avond van dien grauwen winterdag niet aangebroken, toen weinige minuten na vier ure voor Leiden het schrikkelijk oogenblik aanbrak, dat oud en jong op straat bracht. Te midden van die schare, nog geheel onbewust van het rampzalig lot dat zoo velen harer medeburgers getroffen had, bewoog zich ook een twaalfjarige knaap aan de hand van zijnen grootvader. Kon de laatste op dat oogenblik niet vermoeden, dat een hartelijk geliefde broeder, en tevens een sieraad der Leidsche Hoogeschool, reeds onder het puin zijner woning bedolven lag, de eerste kon er bezwaarlijk aan denken, dat het twee-en-zestig jaren later op den weg van zijnen zoon zou liggen, aan de papieren nalatenschap van eenen anderen niet minder gevierden hooggeleerde, toen eveneens bezweken, geschiedkundige herinneringen te ontleenen met betrekking tot hetgeen dien doode een' onvergankelijken roem had doen inoogsten. Zonderlinge loop der omstandigheden! die on-
{==4==} {>>pagina-aanduiding<<}
willekeurig des dichters woorden, ter eere dier beide hooggeleerde slachtoffers in de herinnering terugroepen:

Uw roem zal ieders weetlust wekken, 
Ten voorbeelde en ten prikkel strekken 
Aan hun, die treden in uw spoor 1. 


En toch, al heeft de naam van Mr. Johan Luzac aan de Fransche Leidsche Courant hare groote vermaardheid geschonken, zoo is, vreemd genoeg, tot dusverre hier te lande niemand uitgelokt geworden om, met behulp der nog in de familie Luzac aanwezige papieren betrekkelijk die courant, iets meer van de geschiedenis van dat nieuwsblad aan den dag te brengen dan tot hiertoe bekend was. Vandaar dan ook, dat de nasporingen van den Heer Hatin, in den zomer van het jaar 1864, naar de lotgevallen van dit zoo bij uitstek vermaarde nieuwspapier, geenszins datgene opleverden wat men redelijkerwijze had mogen verwachten, en de duidelijke blijken dragen hoe weinig en hoe gebrekkig zij waren ingelicht, die toch nog meenden iets te weten. Jammer maar, dat de dood van Mr. Jan Luzac, den Secretaris van het Collegie van Curatoren der Leidsche Hoogeschool, de naaste aanleiding worden moest tot verbetering en vermeerdering dier kennis! De papieren en brieven toch van Mr. Johan Luzac betreffende zijne medewerking aan de courant, overgegaan op zijnen derden zoon, Mr. Corneille Jean Luzac, den lateren voorzitter der Arrondissements-Rechtbank te Leiden, waren bij diens overlijden in het jaar 1861 gebleven onder berusting van diens eenigen zoon, den zoo even vermelden Mr. Jan Luzac. Slechts éénmaal, tijdens de groote

{==5==} {>>pagina-aanduiding<<}

worsteling van het Amerikaansche volk, ontleende deze aan dit archief eene mededeeling 1, waarvoor, vreemd genoeg, deze papieren meer geschikt waren, dan voor bouwstoffen tot het schrijven der geschiedenis van de courant. Wel is waar, bleken zij tot toelichting en opheldering onmisbaar te zijn, maar de briefwisseling, bovenal met de Amerikaansche Staatslieden, voor zooverre hier aanwezig, liep meer over philologische en staatkundige vraagpunten in het algemeen, dan over zaken die de courant betroffen. Gelukkig intusschen, dat dezelfde hand die ons deze papieren tot nader onderzoek deed toekomen, in de gelegenheid was uit den boedel van wijlen Mr. L.C. Luzac, den eenigen zoon van Mr. Etienne Luzac, broeder van den Hoogleeraar, en uitgever der courant, oorspronkelijke stukken, afschriften en aanteekeningen betrekkelijk de courant aan te wijzen, waaruit veel wat bekend was nader en beter, en veel wat nog niet bekend was nu eerst in 't licht kon worden gesteld. Toch is de waarschuwing tegen teleurstelling niet overbodig, want menig stuk schijnt verloren of vernietigd te zijn. Het laatste woord over de geschiedenis der Fransche Leidsche Courant wordt dus ook hier nog niet gesproken.
 
Het oudste, mij thans bekende, spoor der Fransche Leidsche Courant heeft tot de verzameling van wijlen den Heer I. Meulman 2 behoord, en was, blijkens den stempel der Amsterdamsche ‘Stads-Bibliotheek’ van daar afkomstig. Die Traduction libre des Gazettes Flamandes & autres. du Mardi 5 Octobre 1677. A Leide, chéz J. van

{==6==} {>>pagina-aanduiding<<}

Gelder à la Tortuë le 5 Octobre 1677. 4 bl. kl. 4o, in twee kolommen gedrukt, met signature Lll, heeft geheel hetzelfde aanzien als de 52 eerste nummers van het jaar 1678, die tot de verzameling behooren van mijnen vader, en waarvan door mij indertijd uitvoerig verslag is gedaan 1. Het opmerkelijkste evenwel is, dat de signature Lll van dit op zich zelf staand nummer zoo goed als zeker aanwijst, dat het eerste nummer van het blad op Dinsdag 23 Maart 1677 verschenen is 2. Blijkens de verzameling van het volgende jaar gebruikte men immers voor die signature 23 letters van het alphabet (de J, U en W werden niet gebezigd); dan begon men weer op nieuw Aa-Zz, en verder Aaa-Zzz. Zoo wijst dan de signature Lll het 57ste nummer aan. Nu is maar de vraag: kwam het blad in 1677, evenals in 1678, reeds tweemaal 's weeks uit? Het terugvinden van nog één nummer van dit jaar kan alleen deze vraag met zekerheid doen beantwoorden; want, ofschoon een 57ste nummer eene onmogelijkheid is bij eene uitgave éénmaal 's weeks, zoo kon de signature, in een vorig jaar aangevangen, zijn blijven doorloopen, in welk geval het eerste nummer op Dinsdag 8 September 1676 zou verschenen zijn. Mij komt het evenwel 't meest waarschijnlijk voor, dat de uitgave aanstonds tweemaal 's weeks geschiedde, ofschoon ook nog mogelijk ware, dat in den aanvang slechts één nummer per week werd bezorgd, en dat later een tweede nummer is uitgegeven. Voegen wij

{==7==} {>>pagina-aanduiding<<}

er nog bij dat in 1678 de signature Lll reeds op het nummer van Mardi 19 Juillet voorkomt, en het nummer van Mardi 4 Octobre gemerkt is Kkkk.
Slaan we thans nog eens een blik op de verzameling van mijnen vader. Wat vereenigd had moeten worden ziet men dikwijls gescheiden, wat gescheiden moest zijn, werd dikwijls vereenigd. Dit laatste is blijkbaar hier geschied, en zoowel de Heer Hatin als ik zijn daardoor verschalkt geworden. Want de omstandigheid, dat op het nummer der Traduction libre cet. du Jeudi 8 Juin. 1679, signature Zz, het nummer van La Gazette d'Amsterdam, du Mardi 13 Juin 1679, signature Aaa, volgt, is nog volstrekt geen bewijs, dat men, gelijk door mij is beweerd 1, hier met eene en dezelfde courant te doen heeft. Beide couranten toch kwamen op dezelfde dagen, tweemaal 's weeks, uit, en hadden dus dezelfde signature. Bovendien, al is de cartouche of fleuron sedert Mardi 5 Juillet 1678 op de Traduction libre cet. voorkomende, met uitzondering van de verwisseling der initialen D.L.F. (de la Font) voor C.I.S. (Corneille Jansz. Swoll), geheel in vorm gelijk aan die van La Gazette d'Amsterdam, waarvan den Heer Hatin als laatste nummer dat van 4 Mars 1677 bekend was 2, zoo is integendeel de vorm van den cartouche op La Gazette d'Amsterdam, du Mardi 13 Juin 1679, niettegenstaande de ook daarin voorkomende initialen C.I.S. een geheel andere. En wanneer dan de Heer Hatin van die Gazette d'Amsterdam zegt: ‘C'est,

{==8==} {>>pagina-aanduiding<<}

en un mot, en tout la Gazette d'Amsterdam que nous connaissons déjà (1 Mars 1663-4 Mars 1677), sauf que les initiales de la Font ont remplacé celles de l'éditeur’, dan moet ik bepaald verklaren dat dit onjuist is: ook hier vindt men de initialen C.I.S. maar in een ander cartouche. Op grond van een en ander zie ik in de voor mij liggende verzameling eene ter kwader ure gesloten verbintenis, die door scheiding dient te worden ontbonden.
De onjuistheid zoo even vermeld heeft den Heer Hatin tot de veronderstelling gebracht, dat de eene of andere gebeurtenis oorzaak werd, dat de la Font Leiden verliet en naar Amsterdam terugkeerde, waar hij reeds vroeger gearbeid had. Maar dit vermoeden voortgesproten uit eene onjuistheid moest noodwendig even onjuist zijn. En zoo is het ook. Want Jean Alexander de la Font te Amsterdam en te Leiden zijn niet één en dezelfde persoon, maar zeer stellig twee verschillende personen. De eerste, die op zijn portret in de linkerhand La Gazette ordinaire d'Amsterdam du Lundi 5 Décembre 1667 omhoog houdt, is vermoedelijk dezelfde omtrent wien, in de Kerkelijke aanteekeningen der gereformeerde huwelijken bij den Burgerlijken Stand te Amsterdam aanwezig 1, in dato 16 Juni 1668 staat aangeteekend, dat hij, geboortig van Vivarees 2 en schrijver, weduwnaar van Janne Boebé en wonende in de Nieuwstraat, hertrouwde met Magdalena Rivière, van Zutphen, oud 30 jaren, met ouders consent. Dezelfde persoon schijnt alweêr bedoeld, waar uit het begrafenisregister der Nieuwe Kerk te Amsterdam, mede berustende bij den Burgerlijken Stand aldaar, blijkt, dat op den 11den

{==9==} {>>pagina-aanduiding<<}

Februari 1673 in gemelde Kerk begraven is Jan Alexander de la Font, in leven wonende in de Nieuwstraat 1. Vermoedelijk was dit overlijden de oorzaak van de overeenkomst tusschen Otto Barentsz. Smient, den uitgever der Gazette ordinaire d'Amsterdam, en Cornelis Jansz. Swoll, op 15 Maart 1673 voor den Notaris Salomon van der Sluijs te Amsterdam gesloten 2, waarbij Smient zijne courant aan Swoll overdeed, en zich verbond geen dergelijk blad te drukken, tenzij de courant van Swoll in Frankrijk verboden werd, in welk geval Smient zijn blad wederom 's Maandags zou mogen uitgeven. Hoe met een en ander het bestaan eener Gazette d'Amsterdam du Lundi 19 Août 1675, door Otto Barentsz. Smient bezorgd, is te rijmen, zal misschien later nog wel eens blijken, maar zeker is, dat de persoon van J.A. de la Font, voor wien de Mémoires qui devaient servir à la composition de la Gazette d'Amsterdam du Jeudi 15 Août 1675 gedrukt werden 3, een ander zijn moet dan zoo even besproken is. Misschien is deze dezelfde die bij de Traduction libre cet. du Mardi 12 Juillet 1678 optreedt met denzelfden cartouche of fleuron als die der Gazette d'Amsterdam (tot 4 Mars 1677), met uitzondering van de verwisseling der initialen D.L.F. voor C.I.S. (zie boven), en die als wonende op het Steenschuur te Leiden tusschen den 10den en 17den November 1685 in de Pancras of Hooglandsche Kerk binnen die stad heet begraven te zijn 4. Wat hiervan ook zij, de beide mededeelingen uit de brieven van Bayle, door den Heer Hatin, p. 144, medege-
{==10==} {>>pagina-aanduiding<<}
deeld, en die hem onverstaanbaar voorkwamen, zijn door deze aanwijzingen voldoende opgehelderd.
Op pag. 147 van Les Gazettes de Hollande heeft de Heer Hatin met nadruk de meening bestreden, dat Jean Alexander de la Font drukker van de courant zou zijn geweest. Die meening steunde op mijne opgave ontleend aan het zoogenaamde Rapport van van Roijen 1, dat letterlijk aldus aanvangt: ‘Jean Alexander de la Fondt, woonagtigh binnen Leijden, is geweest de eerste, welke hebbende een kleene drukkerije heeft beginnen uijttegeven eenige Nieuwstijdingen, ofte Couranten inde fransche taelen, welke daar bij eenige dogh geringe winsten hebbende gedaen, en overleden zijnde, is op sijnen Vader daar in gevolgt Anthony de la Fondt’. Zoowel de beknoptheid van dit bericht als de vage aanwijzing in andere stukken is zeker wel een bewijs, dat van Roijen en zijne vermoedelijke bron, Maria Aletta de la Font, dochter van Anthony de la Font, weinig wisten van den oorsprong der courant. Maar waren ze nu op het stuk dier ‘kleene drukkerije’ ook half ingelicht? Ik acht dit onwaarschijnlijk op grond dat althans Anthony de la Font de courant op eigen drukkerij deed bewerken, en die drukkerij wel door zijnen vader kon gesticht zijn. Een kopij-extract uit het Register van de Meesters, Knechts, ende Leerjongens der Boekneering, enz. te Leijden, in der tijd door den Heer

{==11==} {>>pagina-aanduiding<<}

Mr. J.T. Bodel Nijenhuis aan Jhr. W.I.C. Rammelman Elsevier verstrekt, toch luidt aldus:
‘Alsoo bij 't overlijden van Hendrik Drumont meester Drukker, ter drukkerye van Anthony de la Font franse Courantier, de voorsz. Drukkerije is ontbloot geworden van meesterdrukker; soo hebben wij ondergeschr. Deken en Hooftluyden van de Boekneering de voorn. Anthony de la Font voorgehouden (bij aldien met het drukken wilde voortvaren) verpligt te sijn hem selven (of een meesterknegt) als vrijmeester te moeten laten inschrijven: waar tegens hij Anthony de la Font protesteerde seggende, dat hem dagte daar in niet meer gehouden te sijn als den Advokaat Arnouts t' Amsterdam 1, Casteleyn tot Haarlem, en selfs Huysduynen tot Leyden 2, alle drie drukkers van de Courante, en die geen van alle leden sijn van voorsz. Gilde: Waarop Deken en Hooftluyden pligtshalven haar selven nader daarvan hebben geinformeert door 't wisselen van verscheyde brieve, met Dekenen en Hooftluyden van de boekneering van de voorn. steden: en onderstaan dat de Courantiers derselver steden niet als leden van 't voorsz. Gilde waren geimmatriculeert: derhalven hebben wij Deken en Hooftluyden ondersz. hem Anth. de la Font (volgens 't exempel van de bovengemelde Steden) erkend, mede vrij te sijn van 't voorsz. Gild t' onderhouden, soo lange hij Anth. de la Font hem niet en bemoeit met het drukken van boeken, of yets anders, als alleenig de bovenvermelde Courant. Des hebben wij ondersz. Deken en Hooftluyden (ten versoeke van de voorn. Anth. de la Font) goedgevonden hier van notulen te houden, opdat dito Anth. de

{==12==} {>>pagina-aanduiding<<}

la Font in toekomende door geen and're Hooftluyden (deses onkundig sijnde) en werde gemolesteert. Actum in Leyden den 26e November 1698. Onderteekent:
 
Jacob Hackius.
J.V. Hoogeveen.
Johs. van der Linden’.
 
Dit inderdaad hoogst opmerkelijke stuk schijnt alzoo het reeds vroeger 1 door mij geuit vermoeden te bevestigen, dat in den kindertijd der journalistiek de hoedanigheden van schrijver, drukker en uitgever, hoe vreemd zulks ook moge klinken in onze dagen, soms in één persoon vereenigd waren. Want Anthony de la Font althans was duidelijk schrijver en drukker. Maar hoe stond het in dit opzicht met zijnen vader? Het adres op de Traduction libre cet. ‘A Leide, chéz J. van Gelder à la Tortuë’ laat de vraag onbeslist of die van Gelder een drukker of een uitgever was, maar een adres van een paar jaren later ‘A Leide, de l'imprimerie de la veuve van Gelder’, korten tijd daarna met de bijvoeging ‘pour de la Font’, bewijst dat de vader, zelfs nog een jaar vóór zijn overlijden, geen eigen drukkerij had, maar zijne nieuwstijdingen bij van Gelder liet drukken. Zoo wordt intusschen het stichten van de drukkerij door den vader iets zeer twijfelachtigs, tenzij dat juist het verkorte adres in 1684 (zie beneden) op eene eigen drukkerij wijst.
Het laatste tot dusverre bekende nummer der Traduction libre cet. is dat van Jeudi 8 Juin 1679, behoorende tot de verzameling van mijnen vader. Den 1sten October 1680, dus zestien maanden later, was de naam reeds veranderd in dien van Nouvelles extraordinaires de divers en

{==13==} {>>pagina-aanduiding<<}

droits 1, den titel die door de Courant gevoerd is tot 4 Mei 1798. Vreemd voorwaar is het dat dit nummer van 1 October 1680, de signature Kkkk draagt evenals zijn gelijke van 1678; want het Plakkaat der Staten van Holland van 19 September 1679 had, ten gevolge van de Resolutie van drie dagen vroeger, alle Fransche Couranten in Holland verboden, terwijl bij Resolutie van 3 Augustus 1680 bepaald was, dat overeenkomstig de Resolutie van 16 September 1679, het drukken der Fransche Couranten in Holland zou blijven verboden, en dat Burgemeesteren der onderscheidene steden, zoo ook der stad Leiden, zouden worden aangeschreven om de Resolutie en het Plakkaat te doen uitvoeren 2. Hoe men zich te Leiden in deze zaak wist te voegen blijkt m.i. uit de naamswisseling en uit de omstandigheid, dat noch drukker, noch plaats van uitgifte door het blad aangegeven wordt vóór het nummer van 16 December 1681, waarop het ‘A Leide, de l'imprimerie de la veuve van Gelder’ voorkomt, terwijl het ‘pour de la Font’ daaraan eerst wordt toegevoegd met het nummer van 10 Februari 1682. In 1684 vindt men alleen de aanwijzing: ‘Pour J.A.D.L.F.’ en in 1687 in 't geheel geen adres 3. Jean Alex-
{==14==} {>>pagina-aanduiding<<}
ander de la Font was dan ook in November 1685 overleden, en een nieuw Plakkaat der Staten van Holland van 21 Februari 1686 1 had het drukken van alle Fransche Couranten of Gazettes verboden, 't zij dat ze onder den naam van Couranten, Gazette, Gazette-Raisonnée, Nouvelles-Choisies, Lardons of onder een' anderen naam zouden uitgegeven worden. Dat intusschen Claude Jordan 2 omstreeks dezen tijd, maar altijd vóór 1688, toen hij zich te Amsterdam vestigde, gedurende verscheidene jaren uitgever van het blad is geweest, bewijst zijne eigen opgave in het Nouveau Journal Universel van 20 Maart 1690 3. Gelijktijdig werd het maandwerk Histoire abrégée de l'Europe door hem bezorgd 4.
Meer in verband tot den oorsprong en ouderdom van andere Fransche Couranten hier te lande uitgegeven 5, dan met betrekking tot de lotgevallen der Fransche Leidsche Courant in dit tijdperk, wijs ik op de Resolutie der Staten van Holland van 10 Juli 1683, bl. 197, vergeleken

{==15==} {>>pagina-aanduiding<<}

met die der Staten-Generaal van 8 Juli. Want, terwijl hier niet duidelijk blijkt of de klagt door den Heer van Citters, ordinaris Ambassadeur van dezen Staat aan het Hof van Z.K.M. van Groot-Britannië ‘van dat een Franschen Courantier in sijn Gazette’, die volgens den Graaf van sunderlandt in Holland gedrukt moest zijn, maar waarin noch naam van schrijver noch van drukker voorkwam, ‘hadde laten influeren een Periode, die syne Majesteyt ende des selfs Koninghrijck hooghlijck raeckte ende chocqueerde’ de Amsterdamsche of Leidsche Fransche Courant betrof, zoo bewijst toch de aanschrijving tot nader onderzoek aan de regeeringen van Amsterdam en Leiden, waartoe besloten werd, dat van geen courant elders uitgegeven sprake kon zijn.
Dat in de Resolutie dierzelfde Staten van 7 April 1685, bl. 183, vergeleken met die der Staten-Generaal van 26 Maart, de Fransche Leidsche Courant wordt bedoeld, is, naar 't mij voorkomt, zoo goed als zeker, want eene Hollandsche Leidsche Courant bestond eerst een jaar later 1. In die Resolutie nu wordt gezegd ‘dat syne Churfurstelijcke Doorluchtigheydt Paltz sich hadde beklaeght, dat in seecker Gazette ofte Bladt tot Leyden gedruckt onder date den eersten van de selve maendt (Maart), was ghesteldt, dat syne Churfurstelijcke Doorluchtigheydt syne Landen, met beleeninghe van groote Geldt-sommen van de Kroon van Vranckrijck opgenomen, hadde beswaert, ende dat het selve soude strecken tot een source ofte oorspronck voor praetensien van syne Koninghlijcke Majesteyt van Vranckrijck, te weten, ten opsichte van syne Churfurstelijcke Doorluchtigheydts Suster, getrouwt met

{==16==} {>>pagina-aanduiding<<}

den Heer Hertoch van Orleans, als ten aensien van de voorschreve geleende Geldt-sommen aen syne Majesteyt selfs.’ Ook nu werd de Regeering van Leiden met een nader onderzoek belast, doch evenmin als in 1683 blijkt wat er verder van de zaak is geworden.
Ook bij de Resolutie derzelfde Staten van 14 Februari 1686, bl. 74, vergeleken met die der Staten-Generaal van 11 Februari, bl. 53, waarbij Burgemeesteren van Haarlem, Leiden en Amsterdam aangeschreven werden om de courantiers te verbieden, zaken betreffende den Graaf van Benthem of de Fransche vluchtelingen mede te deelen, wordt kennelijk op de Fransche Leidsche Courant gedoeld, want de Hollandsche Leidsche Courant van van Gaesbeeck had nog niet het licht gezien.
Het Rapport van van Roijen gaat, na de vermelding, dat Anthony de la Font zijnen vader bij het werk der courant opvolgde, aldus voort: ‘Welke’ - Anthony de la Font namelijk - ‘vernemende dat te Rotterdam zeker persoon, mede hebbende beginnen uijttegeven een fransche Courant, op sijn verzoek hadde bekomen vande Magistraet van Rotterdam het voorregt om met seclusie van alle anderen daar toe te wezen geadmitteert, heeft de voorsch: Anthoni de la Fondt sigh geaddresseert aan die vanden Geregte der Stadt Leijden, ende op sijn verzoek aldaar mede verkregen een octroy tot het drukken van een fransche Courant, mits alvorens aen handen vande Burgermren ende regeerders der stadt Eedt doende dat geen Couranten of eenige Nouvelles hoe die genoemt zouden werden zal drukken zonder sijn naem daer onder te stellen zijnde 't gem: appointement vanden 23 Decemb: 1689. Ende is onder en tussen koomen te gebeuren, dat de voors: Rotterdamsche fransche Courantier door sijn Crediteuren overvallen, de stadt Rotterdam heeft moeten verlaten waer door ten

{==17==} {>>pagina-aanduiding<<}

minsten aldaer de fransche Courant is interrupt gelopen, tot dat eenige tijdt daar na dezelve persoon het uijtgeven van een fransche Courant in den Haegh heeft ondernomen, met geen meer succes egter, want aldaer niet alleen binnen korten aengesproken werdende van sijne nieuwe Haegsche maer ook gezogt werdende van sijne voorige Rotterdamsche Crediteuren heeft voorde twedemael moeten breeken, zonder dat ooit weder getenteert heeft die functie te hervatten. Welk tijdgewrigt (om daer uijt een gevolgh te trekken, als konde geen twee fransche Couranten mits de vereijschte onkosten in Hollandt bestaen) al te favorabel zijnde, is door de voors. de la Fondt wel waergenomen zo dat hij zigh heeft geaddresseert aen Hun Ed: Gr: Mog: ende vandezelve in den Jaere 1691 voorden tijdt van 15 Jaeren heeft verkregen een Octroij, omme de duijtsche Couranten inde Fransche tael binnen den lande van hun Ed: Gr: Mog: te mogen translateren, drukken, doen drukken ende verkopen met verbodt aen alle anderen’.
Deze voorstelling van zaken is niet in overeenkomst met de feiten van elders bekend. Want het octrooi aan Anthony de la Font op 13 September 1691 1 verleend had een' geheel anderen oorsprong. Een Plakkaat toch der Staten van Holland van 18 Januari 1691 had bepaald, dat in 't vervolg geene enkele Fransche Courant meer in Holland gedrukt of verkocht mocht worden, terwijl een Plakkaat der Staten-Generaal van 27 Januari 1691 deze bepaling over alle provinciën des lands had uitgestrekt 2.

{==18==} {>>pagina-aanduiding<<}

Dit verbod had evenwel niet de uitwerking die men er van verwachten mocht. Verschillende Fransche Couranten onder nieuwe opschriften werden gedrukt, en daar het verbod niet de Hollandsche Couranten betrof, ontstonden nog meer misbruiken. Het beste middel daartegen scheen verlof te verleenen om de Duitsche Couranten of wel extracten daaruit in 't Fransch te doen translateren en drukken. Hoe vreemd dit geneesmiddel ook schijne, het wordt duidelijk aangegeven in de verschillende octrooien die 1 Augustus 1691 aan Jean Tronchin Dubreuil te Amsterdam, en 24 Augustus daaraanvolgende aan Maria Patoillat, weduwe van Gabriel de Saint Glain, te Rotterdam, en aan den Franschen vluchteling Paul Acéré (Atere?) Heer van des Forges, te 's Gravenhage, werden uitgereikt 1, en komt zelfs nog in 1736 voor. Het verleenen nu van deze octrooien was de eigenlijke reden die Anthony de

{==19==} {>>pagina-aanduiding<<}

la Font tot zijne aanvraag bewoog, want ook hij - 't wordt uitdrukkelijk gezegd - had bij 't verbod der Staten zijn arbeid gestaakt 1.
Met dat al is er van de geschiedenis van de courant en van den persoon die haar schreef, in de eerstvolgende jaren schier niets bekend. Het eenige dat bekend is bepaalt zich tot het huwelijk van Anthony de la Font, evenals zijn vader in Languedoc geboren, op 6 October 1690 te Leiden met eene Engelsche jufvrouw, Elsje Fery of Ferry 2, en tot de hernieuwing van het octrooi op den 15den Juli 1706 3. Of nu daarom de toestand van het blad zoo onberispelijk was, als het totaal gemis van eenige geschiedkundige aanteekeningen uit deze jaren kan doen vermoeden, laat ik liefst in 't midden; maar zeker trekt het gelijktijdig gemis van een exemplaar dier jaargangen zeer de aandacht. Van al wat er van het blad na 't jaar 1687, op de Bibliothèque Sainte-Geneviève te Parijs aanwezig, tot op het jaar 1712 is verschenen, is nergens iets te vinden; eerst met dien jaargang vangt het best bekende exemplaar, van wijlen Mr. L.C. Luzac te Leiden aan, en nog is die verzameling zeer onvolledig, vooral vóór het jaar 1720. Want behalve dat aan den jaargang 1712 enkele nummers ontbreken, is die van 1713 alleen door No. 1 vertegenwoordigd, en ontbreken die van 1714-1717 geheel; verder zijn slechts weinige nummers van 1718, en alleen No. 29-31 van 1719 aanwezig. Aangekondigde supplementen ontbreken bovendien veel te dikwijls, zoowel

{==20==} {>>pagina-aanduiding<<}

in deze als in volgende jaargangen; in 1712 echter waren ze reeds geen zeldzaamheid meer. Ze hadden den vorm van eene lange strook aan ééne zijde gedrukt; die bij No. 92 en 95 van den jaargang 1726 zijn het eerst aan beide zijden gedrukt, en die bij No. 11-14 van 1727 de eersten van vier gewone bladzijden zonder verdeeling nogtans in kolommen 1, ofschoon beide vormen toen en nog vele jaren later zeldzaam waren. De laatste lange strook als supplement schijnt die achter No. 3, du Mardi 9 Janvier 1753. - Het adres was tot Juli 1738: A Leide par de la Font 2 à qui on peut s'adresser; Elle se vend (tot en met het eerste nummer van Januari 1720 was dat: Elles se vendent) aussi à la Haye chez la Veuve de Meyndert Uytwerf dans la Spuy-Straat 3. Avec Privilege de Nos-Seigneurs les Etats de Hollande et de West-Frise. Naar gelang der ruimte werd dit adres echter dikwijls aanmerkelijk bekort, vooral door het weglaten der Haagsche correspondentie, die voor het laatst op No. 79, du

{==21==} {>>pagina-aanduiding<<}

Vendredi 28 Septembre 1736 gevonden wordt. De vorm van het blad was steeds 4 blz. kl. 4o., in twee kolommen, met signature, die echter, na reeds een paar malen te zijn vergeten, voor het laatst voorkomt op No. 27, du Vendredi 3 Avril 1733. Eene nieuwe grootere letter werd bij No. 46, du Vendredi 9 Juin 1730 aangenomen, maar de titel bleef steeds onveranderd: Nouvelles Extraordinaires de divers endroits, met het schild van Holland door de kroon gedekt daarboven, en voortdurend werd het blad Dinsdags en Vrijdags uitgegeven.
De zooeven vermelde onvolledigheid van het exemplaar der courant van wijlen Mr. L.C. Luzac hangt ongetwijfeld samen met de omstandigheid, dat de betrekking der familie Luzac op de Fransche Leidsche Courant niet ouder is dan van het jaar 1723. Een Fransch koopman toch, met name Jean Luzac, had, ten gevolge van de herroeping van het Edict van Nantes, zijne verblijfplaats Bergerac, het bekende Fransche wijn-oord, verlaten, en zich te Franeker neêrgezet. Tot de kinderen, hem daar door zijne tweede vrouw, Maria Judith de la Lande, geschonken, behoorde een zoon Etienne, die den 8sten Maart 1706 geboren werd, en omtrent wien aangeteekend is: ‘qu'il se voua à la carrière ecclésiastique et commença ses études à l'université de Franeker. Ayant osé émettre, dans une dispute publique, des opinions qui s'éloignaient des doctrines sanctionnées au synode de Dordrecht, et les soutenir avec toute l'énergie d'un coeur honnête et d'un esprit convaincu, il s'attira, de la part des orthodoxes, tant de tracasseries et de persécutions qu'il prit en dégoût la théologie et alla demander à son frère Elie (een halve broeder, uit het eerste huwelijk zijns vaders met Marguerite Grilier) de l'emploi dans son pensionnat (te Noordwijk). Il est très-probable qu'il devint, vers cette même

{==22==} {>>pagina-aanduiding<<}

époque, un des rédacteurs de la Gazette de Leyde’ 1. Dit laatste is echter niet geheel in overeenkomst met Etienne's eigen verklaring 2: ‘en 1738 je me chargeai de l'Etablissement de mon Prédecesseur, après l'avoir dirigé depuis 1723’. Wat hiervan ook zij, het verdient de aandacht, dat Etienne Luzac reeds op 17jarigen leeftijd aan de courant verbonden werd, en dat wel als ex-theoloog!
Aan klachten over de courant in deze jaren ontbreekt het ook al niet. Als zoodanig wijzen we op de Resolutie der Staten van Holland van 23 Juni 1728, bl. 574, op welken dag de Raadpensionaris Simon van Slingelandt eene missive overlegde van den Resident van Assendelft, den 8sten Juni van dat jaar uit Koppenhagen aan de Staten-Generaal gericht (Resol. Staten-Gen. van 15 Juni 1728, bl. 460), waarbij hij kennis gaf van klachten aan hem gedaan door den Grootkanselier over eene aanstootelijke passage in de Fransche Leidsche Courant, zonder dat evenwel gemeld werd waarin die aanstootelijkheid zou bestaan, of in welk nummer der courant ze gevonden werd. Desniettemin werd de zaak aan Burgemeesteren van Leiden verzonden tot het geven van bericht.
Even onbeduidend was de klacht waarvan de Resolutie dierzelfde Staten van 21 December 1728, bl. 1244 gewaagt. Van Slingelandt toch deelde dien dag ter Vergadering van Holland eene missive mede van den Resident Rumpf, den 4den December uit Dresden aan de Staten-Generaal

{==23==} {>>pagina-aanduiding<<}

gericht (Resol. Staten-Gen. van 13 December 1728, bl. 924), waarbij hij aan hun Hoog Mog. toezond een schrijven ‘uit de naam van de gesaamentlijke soogenaamde Dissidenten in Poolen, waar by sy sig beklaagen over twee Passages in de Supplementen van de Leydsche Fransche Gazettes, genumereert met No. 86 en 87 1, houdende, dat de meeste Palatins van het Koningrijk Poolen deeden opstellen een Lyste van de Protestanten onder haare Jurisdictien haar ophoudende; en dat de Gedeputeerden der Stad Thoorn voor het vertrek uit Berlyn van den Koning van Pruissen verseekering hadden ontfangen, dat hy haar met een prompt en sterk Secours soude assisteeren, en dat ondertusschen veele Protestantsche Familien haar Effecten sogten te salveeren na Dantzig en in het Brandenburgs Pruissen’; beide uitstrooisels waardoor de zaak der Protestanten in Polen benadeeld werd. De la Font, ten gevolge der hierop genomen Resolutie, voor Burgemeesteren van Leiden verschenen, verklaarde ‘dat hy deselve Passages hadde getrokken uit andere Couranten, dog dat hy naderhand geinformeert zynde dat de tydingen in deselve Passages gemeld abusif waaren deselve reeds hadde herroepen in sijne Courant van den 2 November des voorleeden jaars’ 2.
Om de eigenaardigheid der klacht wijzen we wat meer uitvoerig op het schrijven van Lodewijk, den Erfprins van

{==24==} {>>pagina-aanduiding<<}

Hessen-Darmstad, dd. 31 December 1736 aan de Staten-Generaal gericht, van welke hij meende dat het octrooi en privilegie aan de Fransche Leidsche Courant verleend was uitgegaan. Hier gold het eene mededeeling in No. 104, du Mardi 25 Décembre 1736, betreffende de Hanausche successie-kwestie, onder de rubriek: ‘De Ratisbonne le 17 Decembre’, die we hier èn om de te groote uitvoerigheid èn om de o.i. te groote onbeduidendheid achterwege laten. Z.H. evenwel beklaagde zich over deze ‘seer nadeelige en lasterlijcke, ook ten eenemael ongegronde apparentlijck door qualijck-gesinden geopperde passage’, en verklaarde verder dat ‘offschoon nu de elendige van dese Successie saeck qualijck onderrechte, en, na alle apparentie tot eenige opbeuring van de saeck der wederpartijders, die in sig selff slecht gefundeert is, gehuijrde Gazetier den gerechtigheden van ons Vorstelijck huijs niet den minsten affbreuck kan doen’, hij het toch noodig achtte deze ‘litispendent-sijnde en gevolglijck niet aent oordeel van een particulier off Courant-schrijver onderhevige saeck’ nader in 't licht te stellen, het verder aan H.H.M. overlatende ‘op welcke wijs deselve den gem: Courant-schrijver, wegens sijne ontijdige en vermetene redenering over een saeck, die Vorsten en hooge Rijcks Standen raeckt, en die door den Opper-regter staet te werden gedecideert, gelieven te straffen, en tot herroeping van hetgeen hij met al soo veel onbevoegtheijt, als onverstand en quaedaerdicheijt geschreeven en wereltkundig gemaeckt heefft, te noodsaecken’. Bij de Staten-Generaal werd hierop Donderdag 31 Januari 1737, bl. 48, besloten, dat de Gedeputeerden van Holland de klacht en missive zouden overnemen, en dat men aan den Prins zou antwoorden, vooreerst dat de bedoelde courant niet met hun octrooi gedrukt werd, en verder ‘dat Haer Ho: Mo: ook geen ken-
{==25==} {>>pagina-aanduiding<<}
nis kunnen neemen van 't geene in de Couranten gestelt werd, latende 't selve ter verantwoordinge van de Courantiers, die qualijck doende daerover aengesprooken kunnen werden voor haeren dagelijcksen en competenten rechter; dat gelijck in de voorsz. missive geallegeert wert, dat het oordeel van Courantiers niets doet in saecken hangende voor de hooge Gerechtshoven van 't Rijck, alsoo ook 't geen in diergelijcke nieuws papieren gevonden wert geen de minste attentie verdient, want dat men andersints noijt gedaen werck soude hebben, dat daerom Haer Ho: Mo: gewoon sijn te verachten, veele seer aenstootelijcke perioden die dickweils tot nadeel van Staet gevonden werden, in de Couranten die in Duijtslant werden gedruckt’.
Hoe kluchtig ook de wijze was waarop de Duitsche erfprins van de hand gezet werd, zoo blijkt toch uit deze weinige regelen maar al te goed hoe sterk toen de minachting der Staten-Generaal was voor de dagbladen, en hoe de tijden nog ver verwijderd waren, dat de ‘Koningin der aarde’ als de uiting eener openbare meening, eene macht zou worden die men naar de oogen moest zien en waarmede zelfs Staten-Generaal rekening zouden houden. Maar daar tegenover staat het feit, dat diezelfde Staten-Generaal toch genoodzaakt schenen kennis te nemen zelfs van den inhoud van Duitsche couranten, en bewijzen de vermelde klachten en grieven, dat de Fransche Leidsche Courant reeds in de eerste helft der 18e eeuw een zoo veelzijdig verspreid blad was, dat het niet alleen tot Duitschland maar zelfs tot Polen en Denemarken was doorgedrongen, en dat men voor zijn invloed beducht was.
En nu het een en ander met betrekking tot eene grief van den Franschen Leidschen Courantier. Het gemis eener geschiedenis van het Dagblad-zegel hier te lande is reeds herhaaldelijk door mij gevoeld, en ik betreur het

{==26==} {>>pagina-aanduiding<<}

dat de thans geeindigde strijd tegen deze belasting geen zoodanige studie heeft in 't leven geroepen. Want de inhoud der brochure: ‘Het Koerantenzegel in Nederland’, hoe ook van alle kanten toegejuicht 1, is door de vlag van ‘historiesch-economiesche studie’ niet gewaarborgd tegen het verwijt van groote onbeduidendheid voor zooverre het geschiedkundig gedeelte betreft. Een dergelijk onderzoek bovendien zou veel meer tijd vereischen dan gewoonlijk aan een gelegenheids-geschrift kan worden besteed. In de volgende bladzijden zal men evenwel enkele niet te versmaden bijdragen aantreffen voor dit nog te bewerkstelligen onderzoek. - En zoo wijzen we dan in de eerste plaats op de insinuatie, die op Maandag 22 September 1732, uit naam van van der Cocq cum suis, pachters van den Impost op de gedrukte papieren over Leiden en Rijnland, door den eersten deurwaarder van des Gemeenelands middelen, de Harder, aan de la Font gedaan werd, om van den termijn, ingegaan 1 April 1732, deugdelijke opgaven te doen zijner gedrukte en nog te drukken papieren, overeenkomstig art. 1 der ordonnantie op dat stuk. Daar evenwel door Burgemeesteren van Leiden reeds tweemaal vrijstelling van deze belasting aan de la

{==27==} {>>pagina-aanduiding<<}

Font was verleend, op grond dat bijna alle zijne couranten buiten 's lands verzonden werden, zoo liet de la Font die insinuatie eerst onbeantwoord; maar toen nu kort daarna de Harder persoonlijk, onder ernstige bedreigingen, op beantwoording kwam aandringen, werd de hulp van Burgemeesteren ingeroepen. In de plaats van de la Font, die toen ernstig ziek schijnt te zijn geweest, werd Etienne Luzac met de verdere behandeling dezer zaak belast. Deze wees in eene memorie aan, dat toen wekelijks te Leiden 40, te 's Hage 54, en te Amsterdam 158 exemplaren werden geplaatst, of in 't geheel 252 stuks, makende in 't jaar 13230 (sic) stuks; berekend op ½ stuiver gaf dat ƒ 330 en 15 st. Of die halve stuiver de prijs der courant was blijkt niet; meer waarschijnlijk echter was dat het bedrag van den impost, die bij art. 1 der Ordonnantie van 1674 1 op vier penningen, en later [...]4 September 1691 2 verdubbeld en dus op een' halven stuiver was gebracht, ofschoon in de Resol. der Staten van Holland van 9 Juli 1694, bl. 300, sprake is van ‘een derde verhooginge, soo als 't selve jegenwoordigh geheven werdt’, en daarentegen in de Ordonnantie op dezen impost voor den tijd van 1 April 1695 tot 1 April 1696, vastgesteld bij Resolutie dierzelfde Staten van 22 Januari 1695, bl. 36, wederom gesproken wordt van vier penningen voor de in Holland gedrukte papieren en van acht penningen voor die van buiten 's lands werden ingevoerd 3. Maar wat deze memorie vooral belangrijk maakt, zijn de vijf verschillende punten, die Luzac tot staving van het verzoek om vrijstelling dezer belasting, aan het oordeel van

{==28==} {>>pagina-aanduiding<<}

Burgemeesteren onderwierp. Woordelijk luiden ze aldus:
1o. ‘Dat gelijke insinuatien niet zijn gedaan aan Pauw 1, Cour. in een Plaats wiens Privilegien in geen vergelijking kunnen komen met de voorrechten der Stad Leijden’.
2o. ‘Dat diergelijke insinuatien en heffingen op vreemde en hier te lande ingevoerde Nieuws-Papieren wel het eerste moeste gedaan worden, hetgeen tot nog toe niet consteert, wijl het een vaste grond Regel schijnt dat Ingeseetenen van wat Land het ook zij boven Vreemdelingen beschermt worden’.
3o. ‘Dat de belasting al te exorbitant is, wijl geen Effecten bekend zijn, waar van de belasting de helft of meer van de waarde bedraagt. Het geen hier zig zo bevind, wijl men van een Papier, welkers waardij van 3 à 4 Duiten is met 2 Duiten belast. Zo dat men Papier, Drukloon, Correspondentie-Geld, Banquerouten en andere Ongelden ten ruwsten selfs gerekent niet zou uitkoomen’.
4o. ‘Dat het genoegsaam blijkt, dat het dus door Hunne Ed: Gr: M. geconsidereert is, wijl de Ordonnantie zo lang geneglecteert is, en mogelijk van 't begin af aan niet ten uitvoer gebragt is, waar van ik egter tot nog toe geen vast bewijs heb’.
5o. ‘Dat het probabel, ten minsten presomtif is, dat voorschreeve Ordonnantie in den jare 1679 gepubliceert is, om tot breidel te strekken van de menigvuldige en tomelose Nieuws-papieren, die zig in de voorgaande haggelijke Oorlogs-tijden hadden opgedaan. Dog dit is alleen een gissing op eenige waarschijnlijkheid gegrond, waar van mogelijk bejaarde Persoonen nader verligting zouden kunnen geven’.

{==29==} {>>pagina-aanduiding<<}

Dat ‘het zegel op de dagbladen een uitsluitend politieke maatregel zijn zou, hoofdzakelijk bestemd om, zooveel doenlijk, de uitbreiding van eene slechte, demoraliserende, diffamerende pers binnen enge grenzen te beperken’ 1, schijnt derhalve, voor zooverre de eerste aanleiding hier te lande, en dat zegt veel, betrof, nog zoo zeker niet, ofschoon Etienne Luzac ook blijkbaar tot dit gevoelen overhelde. Gelukkig evenwel bezitten we in de Resolutiën der Staten van Holland bejaarde getuigen die elken twijfel op dit stuk wegnemen door de verzekering, dat men dit nieuwe middel in vereeniging met enkele anderen bedacht had ‘tot betalinge van de Renthen ende Interessen van de Capitale Leeningen in de Jaren sesthienhondert twee en tseventich ende sestien-hondert vier en tseventich ingewillicht, midtsgaders van de Obligatien ten behoeve van de Oost-Indische Compagnie deser Landen ghepasseert’ 2. Die nieuwe imposten werden 17 Augustus 1674 ‘by haer Edele Groot Mog. ingewillight, ende achtervolgens der selver Resolutie van den vijftienden September daer aen volgende (bl. 31) aen eenige Pachters in amodiatie uytgegeven’, doch daar zij ‘door de inesgale practijcque ende de menichvuldige oppositien, die de selve Amodiateurs daer ontrent in verscheyden Steden bejegenen, niet en quamen te renderen ende op te brengen, 't gundt men daer van in den beginne met reden hadde verwacht’, zoo werd er bepaald, dat op de aanstaande verpachting die nieuwe middelen aan den meestbiedenden voor den tijd van een jaar zouden verpacht worden 3. Terecht

{==30==} {>>pagina-aanduiding<<}

wijst dus het Groot Placaet-Boeck, dl. III, bl. 847 bij de opgave der eerste ordonnantie op dezen impost, op het jaar 1674 als aanvangspunt; zulks is bovendien in overeenstemming met de Resol. der Staten van Holland van Dinsdag 17 Juli 1674, bl. 79, en die van Zaterdag 11 Augustus 1674, bl. 165, waar die ordonnantie in concept voorkomt. Luzac daarentegen doelde op de Resolutie derzelfde Staten van Vrijdag 17 Maart 1679, bl. 372, waar de ordonnantie, toen naar het schijnt voor goed vastgesteld, ook te vinden is. Slaat men nu voor de aanleiding tot de verdubbeling van dezen impost in 1691 de Resolutiën op der Staten van Holland van Vrijdag 14 September 1691, bl. 662, vergeleken met die van Zaterdag 25 Augustus, bl. 637, en die van Zaterdag 4 Augustus, bl. 577, dan vindt men dat die verdubbeling mede strekken moest ‘tot betalinge van de Interessen van twee millioenen vijf hondert duysent guldens, in gevolge van haer Edele Groot Mog. Resolutie van den vijf en twintighsten Mey voornoemt genegotieert, midtsgaders van de Interessen van de quote van dese Provincie in een millioen genegotieert tot den aenbouw van achtien Schepen van Oorlogh, als mede van de Interessen van soodanige verdere sommen, als haer Edele Groot Mog. 't zij op Los ofte Lijf-renten tot verval vande extraordinaris lasten by de selve albereydts ingewillight, souden moghen goedtvinden te negotieren, ende ten deele tot af-lossinge van de respective Capitalen’. (Verg. nog Resol. van Zaterdag 13 October, bl. 689).
Of nu Luzac gelukkiger was met zijne veronderstelling dat ‘de Ordonnantie zo lang geneglecteert en mogelijk van 't begin af aan niet ten uitvoer gebragt’ was, zal misschien later nog wel eens worden ontdekt; mijne aanwijzing omtrent hare werking te Haarlem en te Amster-
{==31==} {>>pagina-aanduiding<<}
dam 1 tusschen 1674 en 1676, en de Ordonnantiën van 1691 en 1695 pleiten voorloopig niet voor die meening. De vraag daarentegen of de belasting ‘op vreemde en hier te Lande ingevoerde Nieuws-Papieren’ toepassing heeft kunnen vinden, blijft misschien wel altijd onbeantwoord. Maar opmerkelijk vooral is, dat Luzac reeds klaagde, dat de belasting op de nieuwspapieren ‘de helft of meer van de waarde’ bedroeg.
Het octrooi voor de courant, dat in 1706 aan Anthony de la Font voor den tijd van 15 jaren was hernieuwd, was nogmaals op 20 November 1721 2 voor gelijk tijdperk verleend geworden, en werd voor de derde maal op 18 Augustus 1736 door de Staten van Holland uitgereikt 3. Slechts anderhalf jaar overleefde de la Font dit tijdstip, en met zijn' dood, op 9 Februari 1738, sluit zich het eerste tijdperk van de geschiedenis der Fransche Leidsche Courant. Behoorde het eerste tijdvak aan de familie de la Font, het tweede is dat van de familie Luzac.
 
Aletta Maria de la Font, de eenige dochter en tevens het eenig kind van Anthony de la Font, was gehuwd met Mr. Johannes de Graaff, Advocaat voor den Hove van Holland te 's Gravenhage. Wanneer dus de la Font het werk der courant tot op zijn' dood bleef voortzetten en zijne dochter hem overleefde, zou de courant met de drukkerij, mits daarover niet door den vader ten voor-
{==32==} {>>pagina-aanduiding<<}
deele van anderen beschikt was, aan haar vervallen, geheel in overeenkomst met het verleende octrooi, dat zich ook tot de erfgenamen uitstrekte. Hetzelfde geval zou zich voordoen, wanneer bij vooroverlijden der dochter de man in hare rechten treden zou. Maar Mr. Johannes de Graaff was er blijkbaar de man niet naar om 't zij voor zijne vrouw, 't zij voor zich zelf, den afmattenden arbeid aan eene courant over te nemen, en dit maakte dan ook dat Anthony de la Font zijne goedkeuring niet onthield aan eene onderhandsche overeenkomst tusschen zijnen schoonzoon en Daniel van Heck, Commies der Posterij te Leiden, op 13 November 1726 tot stand gekomen, waarbij deze laatste zich verbond terstond na het overlijden van de la Font het geheele bestier der courant op zich te nemen, zonder nogtans in den eigendom van het octrooi te treden, onder genot van de helft der bruto winst. Het is overbodig verdere mededeelingen omtrent deze overeenkomst te doen, die later toch is verbroken geworden; dit alleen verdient aanteekening, hoe uit dit stuk blijkt, dat destijds aan de courant verbonden waren: een schrijver, drie knechts en een jongen, en dat de administratie in haar eigen belang, voor de vaardige bezorging van hare brieven en pakketten, bezwaard was met eene recognitie aan het postkantoor van 54 couranten en 34 supplementen bij elke uitgifte, of 108 couranten en 68 supplementen iedere week 1.
Tot executeurs van zijnen uitersten wil, en tevens tot voogden over zijne minderjarige of toezicht behoevende erfgenamen of legatarissen, waren door Anthony de la

{==33==} {>>pagina-aanduiding<<}

Font, bij akte van 2 September 1735 door den Notaris Gerard Wolff opgemaakt, de Heeren Diakenen van de Gereformeerde Waalsche Gemeente te Leiden aangesteld. Uit krachte hiervan traden, bij 't overlijden van de la Font, als gecommitteerden uit dat collegie de Heeren Nicolaas Fremeaux en Michel le Brun als zoodanig op, en trachtten zich in het bezit te stellen zijner nalatenschap. In overeenstemming evenwel met het testament van haren vader, gaf Aletta Maria de la Font, daartoe door haren man gemachtigd, bij akte van 15 Maart 1738, door den Notaris Hendrik Isaac Kreet opgemaakt, in de plaats der legitieme portie, de voorkeur aan alle de vruchten der nalatenschap en aan het praelegaat bestaande in huisraad, inboedel, lijnwaad, ongemunt goud en zilver, de drukletters en gereedschappen der drukkerij, de bibliotheek en alle charters, benevens alle de inschulden der drukkerij. Vandaar dat, toen op 24 Maart daaraanvolgende, de Heeren Jeaques Renier, Jean Theodore Willer en Samuel Rober met één der executeuren, Michel le Brun, namens het collegie van Diakenen zich aan het sterfhuis 1 vervoegden om de gelden en papieren uit den boedel, en in 't bijzonder het privilegie van de Fransche courant, over te nemen, dit laatste hun door de Graaff, onder overgifte van een afschrift van het vermelde declaratoir, geweigerd werd. Meer tot dekking hunner handelwijze dan wegens verschil van opvatting wendden executeuren zich toen tot de Heeren van den Gerechte der stad Leiden, aan wie zij, na uiteenzetting van den stand van zaken,

{==34==} {>>pagina-aanduiding<<}

deden verstaan, dat, al werd ook aan Diakenen, na gevoerd proces, het recht tot het drukken der courant toegewezen, de gelden niettemin ten goede zouden komen aan Mevrouw de Graaff, en dat, aangezien het afwisselend collegie nooit deugdelijk toezicht zou kunnen houden op het behoorlijk uitgeven der courant, en dit wel door de belanghebbenden zou geschieden, het beter ware, dat het collegie gemachtigd werd van het octrooi afstand te doen. Dit werd dan ook 1 Mei 1738 toegestaan.
Welke de reden is geweest dat van de op 13 November 1726 tusschen Mr. Johannes de Graaff en Daniel van Heck - die in 1738 ‘Directeur van het Post-Officie’ wordt genoemt - gesloten overeenkomst niets gekomen is, blijkt nergens. Zooveel is zeker, dat dit contract 22 Mei 1738 verbroken werd. Intusschen was de Graaff ijverig bezig met het zoeken naar een' persoon die met het schrijven der courant kon worden belast. Ten dien einde werd de Leidsche boekverkooper Johannes van Kerckhem 1 door hem, tegen belofte van voor gezamenlijke rekening het blad uit te geven, in den arm genomen. Deze vertrok toen terstond - vermoedelijk Vrijdag 16 Mei - naar Amsterdam om met den Heer Rousset, den welbekenden schrijver van den Mercure Historique 2 te onderhandelen, doch stootte bij dezen het hoofd. Maar ter nauwernood was van Kerckhem verder naar Utrecht doorgereisd, of Rousset kreeg reeds een' brief 3 van de Graaff, dd. 's Hage 17 Mei, dat hij zich verder niet met van Kerckhem moest inlaten, en dat deze ook maar geen

{==35==} {>>pagina-aanduiding<<}

verdere onderhandelingen moest aanvangen, daar ten opzichte van het schrijven der courant eene andere schikking getroffen was. Dat die schikking den persoon van Etienne Luzac aanging is duidelijk, wanneer men weet, dat deze reeds den 4den Mei, achter den rug om van de Graaff met diens vrouw over het voortzetten der courant onderhandelde. Ongelukkig evenwel kwam van Kerckhem hiervan niets te weten, voordat hij reeds te Utrecht met zekeren Joseph Crispeel eene overeenkomst gesloten had op een tractement van 1000 Gld. 's jaars. In 't geheel was die tocht van den Leidschen boekverkooper ‘om te soeken en te bekomen een Subject tot het componeren van de Franse Courant en Supplement’, gelijk het op de door hem ingeleverde declaratie luidt, niet bijzonder gelukkig geweest; want den 31sten Mei moest hij nog eens naar Amsterdam terug om zijn' stok te halen, en zijne jas te gaan zoeken die op reis gestolen was. Geen wonder dus dat die nota van den kant van de Graaff bedenkingen uitlokte; en toch schuilde de groote moeielijkheid elders. Want inderdaad was van Kerckhem het slachtoffer van ‘het veranderlijk humeur van de Graaff’ 1, en zat deerlijk in het nauw met den Utrechtschen ‘knegt’ van wien de Graaff niets weten wilde. Gelukkig bracht hij het reeds drie dagen na het totstandkomen der overeenkomst met Crispeel zoover, dat de Notaris Jan Buijk te Leiden, den 21sten Mei eene akte opmaakte, waarbij, ter voorkoming van verdere moeielijkheden, van Kerckhem zich verbond aan Crispeel 500 Caroli Guldens te betalen, waarvan 100 in eens, en de overige 400 in vier termijnen van drie maanden, waartegen de laatste van verdere vorderingen afstand deed. Toch duurde het tot 15 Juli eer

{==36==} {>>pagina-aanduiding<<}

het tot eene schikking kwam tusschen de Graaff en van Kerckhem. Diens vordering groot Gld. 740: 0: 2, waaronder Gld. 500 ‘voor het subject van de hand te setten’, werd toen tot 600 Gld. teruggebracht, welke som door de Graaff uit de eerste gelden, die hij in 1739 uit den boedel van zijnen schoonvader dacht te ontvangen, zou worden voldaan. Reeds in Augustus evenwel kreeg alles zijn beslag, doordien de Graaff op de eerst later in 1739 te ontvangen penningen der courant over de maanden Januari tot April 1738, geld opnam.
De overeenkomst nu met Etienne Luzac dagteekent van 17 Mei 1738, denzelfden dag waarop de Graaff den bovenvermelden brief aan Rousset schreef. Bij de ontwerpakte toen door den Notaris H.I. Kreet opgemaakt, werd bepaald, dat aan Luzac voor de nog overblijvende 13 jaren van het octrooi, het maken, drukken en uitgeven der courant werd overgelaten, tegen jaarlijksche betaling van 1500 Gld. in 12 termijnen, elk van 125 Gld. te voldoen, ingegaan 1 Mei van dat jaar; verder, dat het na verloop van dien tijd wederzijdsche partijen vrij zou staan op nieuw privilegie en octrooi te vragen, en dat de betaling der vastgestelde som zou vervallen, wanneer gedurende die 13 jaren, buiten schuld en toedoen, verzuim of kwade trouw van den kant van Luzac de courant zoo verviel, dat daarvan geen voordeel werd getrokken. Tevens nam Luzac de uitstaande vorderingen over voor 3000 Gld. Toen men nu op den 24sten daaraanvolgende de goedkeuring op dit ontwerp vroeg van Burgemeesteren, moest de Graaff, die zich bij akte van 14 April verbonden had om, zoo lang de courant binnen Leiden gedrukt werd en dus de bescherming van de Leidsche regeering genoot, zich daar ter stede te vestigen, maar nu gaarne van die verplichting ontheven werd, zich verbinden jaarlijks 300

{==37==} {>>pagina-aanduiding<<}

Gld. ter Thesaurie der stad te betalen, omdat hij ‘daardoor de voorn. stad een famillie zoude doen missen en vervolgens eenige schade en verlies toebrengen’. Dit had ten gevolge, dat de overeenkomst met Luzac, 27 Juni 1738, in zooverre gewijzigd werd, dat van de door hem verschuldigde 1500 Gld. jaarlijks 300 Gld. ter Thesaurie zou worden gestort. En hierop volgde den 30sten Juni de goedkeuring van Burgemeesteren, waarbij tevens de Graaff van zijne verplichting ontheven werd.
Aletta Maria de la Font liet bij haar overlijden op 5 April 1745 twee kinderen achter: Anthony de la Font de Graaff en Clasina de Graaff. Wanneer Mr. Johannes de Graaff overleden was blijkt niet, maar in 1744, en dus één jaar voor haren dood, was zij te 's Hage hertrouwd met zekeren Johannis Juliaan Snelle, ook vermeld als: Johan Jurriaan Snel, of Snels, dien zij met Mr. Jacob Valckenaer, advocaat te 's Hage, tot voogden over hare beide reeds genoemde minderjarige kinderen had aangesteld. Nu hadden echter beide echtgenooten, tot kwijting en aflossing van schulden door de vrouw en haren eersten man aangegaan, van den Weledel Geboren Heer Abraham Douglas, Raad en Agent van Z.K.M. van Pruissen, eene som van 14,000 Gld. opgenomen, en daarvoor de inkomsten der patrimoniele goederen van de vrouw, onder beheer der Waalsche Diaconie te Leiden, verbonden. De akte hiervan door den Notaris Dirk Soutman de Jonge te 's Hage 26 Juni 1744 opgemaakt, was den 9den Juli daaraanvolgende door die van den Gerechte der stad Leiden goedgekeurd. Maar tot de inkomsten dier patrimoniele goederen behoorden ook de 1200 Gld., die Luzac jaarlijks aan de erfgenamen van Aletta Maria de la Font uitkeeren moest. Over de vraag nu aan wie die uitkeering moest worden gedaan, 't zij aan de voogden,

{==38==} {>>pagina-aanduiding<<}

't zij aan de Waalsche Diaconie, 't zij aan den Heer Douglas, zijn toen processen ontstaan, waarvan de papieren nog voorhanden zijn, doch waarmede wij niets te maken hebben voor de eigenlijke geschiedenis der courant.
Nog op het laatste nummer der courant van de maand Juni 1738, No. 51, du Vendredi 27 Juin, luidt het adres: ‘Avec Privilege de Nos-Seigneurs les Etats de Hollande & de West-Frise, A Leide par de la Font’; toen volgden twee nummers zonder die tweede aanwijzing, en daarop No. 54, du Mardi 8 Juillet 1738, met het: ‘A Leide, par Etienne Luzac’.
De eerste klacht tegen de courant onder het bestuur van Luzac is van het jaar 1741. Het was den 31sten Januari van dat jaar dat H.H.M. Resident bij het Hof van Polen, de Heer Rumpff 1, uit Dresden aan de Staten-Generaal, in een schrijven aan den Griffier Fagel, mededeelde, dat twee dagen te voren de Kroons-Opperkanselier van Polen, Bisschop van Culm, geklaagd had ‘dat eenige qualijk geintentioneerden occasie hadden genomen te profiteeren van de mouvementen der trouppes van Zijne Majest. de Koning van Pruissen, om aan het publicq te insinueeren een misnoegen die dien vorst tegen de Republicq van Polen zoude hebben opgevat, en waer toe hij vast stelde dat door haar hetzij direct of indirect nooit eenige de minste aanleiding was gegeeven, voorleezende een passagie uit het supplement van de Leidse Franse Courant van den 10 deezes in een articul uit Francfort, behelzende het declaratoir door de Heer Pruissische Minister in een audientie aan de Koningin van Hungarijen gedaan met deeze woorden, ‘que les trouppes du Roy son maître n'étoient destinées qu'à reprimer l'insolence

{==39==} {>>pagina-aanduiding<<}

des Polonois, qui commettoient de grands desordres sur les frontières; ce que l'on attribuoit à l'animosité survenuë dans la République de Pologne à l'occasion d'une nouvelle faction qui s'y étoit formée’ ’. Bij het overgeven der courant had toen de Kanselier verzocht niet alleen dat de courantier hierover zou worden berispt, maar ook gedwongen dat bericht te herroepen, zoo men hem althans niet noodzaken kon op te geven hoe hij daaraan gekomen was. Na den ontvangst van dezen brief op 16 Februari 1741 werd door de Staten-Generaal 1 de zaak naar de Staten van Holland verwezen, die op hunne beurt in de zitting van Zaterdag 18 Februari 2 de zaak verzonden aan Burgemeesteren en Regeerders der stad Leiden, ten einde den uitgever der courant te hooren. Luzac legde daarop, 23 Februari, bij Burgemeesteren eene memorie over, waarin op den voorgrond werd gesteld, dat hij bij het samenstellen der courant altijd met zooveel omzichtigheid was te werk gegaan, dat, ofschoon zijn nieuwspapier ‘in meest alle de vreemde Landen gedebiteert’ werd, dit de eerste klacht was tegen hem ingebracht. Verder, dat de aangeklaagde zinsnede niets was dan eene aaneenschakeling van losse geruchten, waarvan de onmiddelijk volgerede woorden: ‘mais tout cela ne satisfait point la curiosité du Public’ het bewijs waren, en dat die mededeeling juist gestrekt had om hetgeen in sommige Duitsche nouvelles als ontwijfelbare waarheid was voorgesteld, verdacht te maken. Ten overvloede legde Luzac het bewuste in het Duitsch gestelde gedeelte der correspondentie uit Frankfort van 28 December 1740 over, maar beloofde tevens, tot blijk zijner goede gezindheid, in het supple-
{==40==} {>>pagina-aanduiding<<}
ment van zijn eerste nummer het volgende te zullen opnemen: ‘l'Evènement a justifié le peu de fonds, qu'on faisoit ici sur les divers raisonnemens, auxquels la Marche de Troupes Prussiennes avoit donné lieu; Mais on est surpris, qu'on pousse les conjectures, jusqu'à supposer des faits, qui n'ont jamais existé, comme, par exemple, la déclaration, qu'on a dit avoir été faite par le Ministre du Roi de Prusse à la Reine de Hongrie ‘que les Troupes du Roi, son Maître, n'étoient destinées qu'à reprimer l'insolence des Polonais, qui commettoient de grands desordres sur les Frontières; ce qu'on attribuoit à l'animosité, survenue dans la République de Pologne, à l'occasion, d'une nouvelle Faction, qui s'y étoit formée’ 1.
Dat de courant niet alleen winsten afwierp, maar ook aan belangrijke geldelijke verliezen bloot stond, leert het volgende. Gelijk bekend is waren destijds de Postmeesters de personen door wier tusschenkomst de verzending der nieuwspapieren, meer in 't bijzonder die van en naar het buitenland, plaats vond; met en door hen geschiedde de afrekening. Als zoodanig was de gewezen Postmeester te Emmerik, Löckell, aan Luzac voor geleverde couranten schuldig gebleven de niet onaanzienlijke som van 3539 Gld. 17 ½ St. Reeds in November van het jaar 1740 had Luzac hiervan het Generaal Post-Bureau, en in het bijzonder Z.E. den Baron von Marshal, onderricht, waarop ééne remise van 72 en nog eene van 20 Kroonen was gevolgd; maar voor het overige was Luzac naar den rechter verwezen. Wel had hij later, in Januari 1742, door tusschenkomst van een' Kleefschen procureur, nog 500 Gld. gekregen, maar daarbij was het gebleven; en toen

{==41==} {>>pagina-aanduiding<<}

hij nu in Januari 1744 door zijn' advocaat onderricht was geworden, dat Löckell ‘surséance de décision’ had aangevraagd, en daardoor wellicht de gelegenheid zou vinden zich en zijne goederen uit de voeten te maken, wendde Luzac zich, bij schrijven van 6 Maart 1744, onmiddelijk tot Frederik den Groote. Ongelukkig evenwel was het reeds te laat! Want toen aan Luzac binnen drie weken tijds recht werd verschaft, moest hij tegelijkertijd ervaren, dat zijne vrees niet ongegrond was geweest, daar zijn schuldenaar zijne goederen geborgen en zelf de wijk genomen had.
Met den Leidschen Postmeester, Daniel van Heck, dien we reeds vroeger leerden kennen, stond Luzac ook op geen aangenamen voet. Niet onmogelijk acht ik het, dat de grond daarvan gelegen was in jaloezij van den kant van van Heck, dat Luzac, en niet hij, de courant gekregen had. Uit de ‘Memorie’ nu ‘overgeleevert aan HH. EE. GG. AA. de Heeren Burgemeesteren der Stad Leiden door den Franschen Courantier Etienne Luzac, nopens zyn differend met Daniel van Heck, Directeur der Posteryen van de voorn. Stad’, zonder dagteekening, maar kennelijk van April 1743, blijkt, hoe van Heck, reeds in 't begin van Luzac's courantierschap, door opzettelijke vertraging in het afzenden der couranten naar Brussel, Luxemburg en Bergen in Henegouwen, oorzaak was geworden, dat beide eerstgenoemde plaatsen gedurende twee jaren en de laatste nog altijd voor de courant verloren was; hoe hij later, in December 1740, Luzac eene schade van 6 à 700 Gld. over 1741 had op den hals gehaald bij eenige Duitsche kantoren, van welk verlies Luzac zich niet dan zeer langzaam had hersteld; hoe laatstelijk, 13 November 1742, een van Luzac's voornaamste pakketten was blijven liggen, door dat van Heck hem niet gewaar-
{==42==} {>>pagina-aanduiding<<}
schuwd had dat de Hoogduitsche Post in den Haag vervroegd was, tengevolge waarvan Luzac extra-post had moeten nemen om grootere schade te ontgaan; eindelijk, hoe, niettegenstaande het gebruik onder Postmeesters om, onder latere afrekening, elkander's eigen brieven en pakken franco toe te zenden, van Heck in den laatsten tijd pakjes uit Berlijn, Keulen en Hannover willekeurig bezwaarde, brieven met hoogeren port belastte, en nu sedert 3 à 4 weken alles veel te laat bezorgde. Om een einde te maken aan deze plagerijen had Luzac daarop besloten om de 44 couranten en even zoo vele supplementen 1 die bij elke uitgifte, even als vroeger aan Clignet en de Neufville, voor vaardige verzending en bezorging waren uitgereikt, in te houden en daarmede wekelijks ƒ 8: 16 of ƒ 462 in 't jaar - waarvoor van Heck, den prijs met 1/4 verhoogende ƒ 577: 10 maken kon - te redden. Maar nu dreigde van Heck wederkeerig geen enkel pakket van Luzac meer te zullen verzenden. Op welke wijze aan dat gehaspel een einde kwam, blijkt niet uit de nog overig zijnde papieren; zoo veel is zeker, dat Luzac, op verzoek van Burgemeesteren, nog niet onmiddelijk aan zijn besluit gevolg gaf, maar in een moeilijk geval verkeerde, daar het telkens te laat ontvangen zijner brieven maakte, dat hij met oud nieuws voor den dag kwam.
Het jaar 1748 is in de geschiedenis der belastingen hier te lande een belangrijk keerpunt. De verpachting toch, of de wijze van heffing der onderscheidene middelen destijds, werd, ten gevolge der oproerige bewegingen in den voorzomer van dat jaar, den 26sten Juni afgeschaft en door de collecte vervangen. Het ‘Generaal Placaat, op de

{==43==} {>>pagina-aanduiding<<}

invordering van des gemeene Lands Middelen by collecte over Holland en Westvriesland’, vastgesteld in de zitting der Staten van Holland van Dinsdag 22 Juli 1749, bl. 566, was er het gevolg van, terwijl van dit placaat het uitvloeisel was de ‘Ordonnantie, na dewelke in den Lande van Holland en West-vriesland, volgens het consent van de Staaten van den selven Lande, ten behoeve van de gemeene saake, by collecte sal geheeven werden den Impost op de soo inlandsche als uitheemsche daar by gemelde gedrukte Papieren: Innegaande op den eersten Mey 1750’, vastgesteld in de zitting derzelfde Staten van Zaterdag 14 Maart 1750, bl. 271 1. Opmerkelijk is zeker hetgeen dan verder omtrent deze Ordonnantie op bl. 275 wordt gezegd: ‘In agting genoomen zynde, dat het seer difficiel sal zyn om de Ordonnantie op de gedrukte Papieren, op heeden gearresteert, preciselijk in alle sijne deelen te doen agtervolgen en nakoomen, en het juiste en volle regt volgens deselve verschuldigt voor den Lande te consequeeren; Is na voorgaande deliberatie goedgevonden en verstaan, de Heeren Gecommitteerde Raaden in de beide Quartieren te authoriseeren, soo als deselve geauthoriseert worden by deese, om, in het oog houdende soodanige generaale gronden als sy sullen oordeelen meest te kunnen strekken om dit Middel door de geheele Provincie te doen heffen op een egale voet, en soo dat de eene Drukker of Boekverkooper booven de andere niet werde gefavoriseert, aan de aan te stellene Collecteurs permissie te geeven, om op den voet by de Heeren Gecommitteerde Raaden aan haar voorgeschreeven over het voorsz. Middel te moogen composeeren’. Bij deze Ordonnantie nu werd de impost voor elk half vel op éénen penning gesteld, en zoo van meer-
{==44==} {>>pagina-aanduiding<<}
der grootte tot twee vellen incluis naar evenredigheid, en voor van buiten ingevoerde couranten het dubbel van voornoemd bedrag, op boete van duizend gulden.
Blijkbaar steunende op vroeger goed geslaagde pogingen, begreep Luzac zich niet te moeten onderwerpen aan dezen, gelijk het heette, vernieuwden impost, en toen nu de collecteur van het klein gedrukt zegel, Willem van der Steng, zich in den ochtend van Pinkster-Zondag 17 Mei 1750 bij hem aanmeldde, besloten beiden overeenkomstig art. viii der nieuwe ordonnantie het geschilpunt aan de beslissing van Gecommitteerde Raden te onderwerpen. Luzac stelde dan toen ook op eene ‘Memorie omme overgegeeven te worden aan Haar Edele Mogende de Heeren Gecommitteerde Raaden, of aan die Heeren, die ten deezen zijn gecommitteert’, waarin hij zijne grieven kort uiteenzette. Veel uitvoeriger evenwel was zijn ‘Mémoire pour être presenté au Prince d'Orange, &. au sujet de l' Impôt sur les Gazettes, etc.’, een stuk dat niet minder dan 12 blz. folio in handschrift omvat. Daarin stelde hij in het licht dat het doel van elke belasting tweeledig was: fiscale maatregel en breideling van weelde en misbruik. Ten opzichte der couranten nu kon de belasting den fiscus nooit voordeel aanbrengen: in de geheele provincie toch waren slechts 8 courantiers; door elkaar op 300 Gld. geschat, kon de belasting nooit meer dan 2400 Gld. opbrengen; voeg daarbij de opbrengst van andere periodieke geschriften, dan zou alles te samen hoogstens 3 à 4000 Gld. bedragen. Nu kon de prijs der courant evenwel niet worden verhoogd, want binnenslands zou het publiek haar òf niet lezen òf wel voor gezamenlijke rekening, en buitenslands 1 kon men de ‘Gazettes d'Utrecht,

{==45==} {>>pagina-aanduiding<<}

de Bruxelles, de Francfort, d'Erlang, et la satyre presque perpetuelle et souvent assez insipide de Cologne’ voor een' uiterst lagen prijs krijgen. Zich het verlies van ééne penning per blad te getroosten ging ook niet; die ééne penning was de rente van een geheel kapitaal, en buitendien verloren geld bij wanbetalingen en bij de exemplaren waarop de regeeringsleden recht hadden. Daarbij kwam nog het bezwaar dat men bij zoodanige belasting zijne zaken moest openleggen bij den pachter. Als het gevolg dezer belasting stelde Luzac den onvermijdelijken ondergang der couranten, waarvan verlies voor de Posterij, de vernietiging van vele huishoudens, en de invoer van buitenlandsche bladen de uitkomst zou zijn. Het eenige goede doel dezer belasting kon hij vinden in breideling der publiciteit, maar daarvoor waren z.i. andere en betere middelen te vinden. Ten slotte wees Luzac op zijn eigen etablissement, aan het verlaten waarvan hij een oogenblik ernstig had gedacht. Sedert 1723 was door hem de directie gevoerd, en toen hij de zaak in 1738 overnam, bleek het dat zij jaarlijks slechts 900 Gld. opbracht. Niettegenstaande dat kocht hij haar, in het volle vertrouwen op 't verkrijgen van betere uitkomsten, tegen eene jaarlijksche uitkeering van 1200 Gld. en nog 300 Gld. bovendien aan de stad. Reeds in November 1738 evenwel had hij moeten ondervinden hoe het drukken en uitgeven der courant in amptgeld was aangeslagen voor eene som van 1000 Gld. die hij ook dadelijk ten Gemee-
{==46==} {>>pagina-aanduiding<<}
nelands kantore voldaan, en daarvoor eene 3 pct. obligatie van 500 Gld. ontvangen had 1; het volgende jaar was het hem daarop gebleken, dat het uitgeven der courant, als een ambt aangemerkt, mede was aangeslagen in de 100ste Penning tegen 50 Gld., en in de 200ste Penning tegen 25 Gld., en dus 75 Gld. 's jaars, ofschoon noch van deze aanslagen noch van het ambtgeld gesproken werd in het octrooi, dat toch van Augustus 1736 dagteekende, evenmin als in het contract met de erven de la Font, maar dat hij aan een en ander terstond had voldaan, meenende na 13 jaren, bij afloop van het octrooi, vrij te zullen zijn; gedurende den oorlog had men hem verder 1000 Gld. à 2 ½ pct. - weldra 2 pct. - laten storten; nu, na dit alles betaald te hebben, was hem nog eene tweede 200ste Penning opgelegd, zoodat hij 100 Gld. betaalde, die, gevoegd bij de vermelde 1500 Gld. maakten, dat zijne zaak met eene jaarlijksche uitkeering van 1600 Gld. bezwaard was. In andere taxen en quotisatien had hij bovendien bijgedragen, en bij dat alles kwamen nog in den laatsten tijd de veranderingen in de gouden munt 2, waarbij hij meer dan eenig ander particulier schade leed, doordien hem van buitenslands Louis d'or in betaling werden toegezonden die het publiek niet aannam, of wel Dukaten berekend op 5 Gld. en 5 à 12 stuivers, doch waarvan 7/8 het gewicht niet hielden. Daarom kwam Luzac tot de slotsom, dat, aangezien zijne courant in de zeven Provinciën geen 100 Gld. opbracht, maar alle hare inkomsten met veel moeite en risico uit den

{==47==} {>>pagina-aanduiding<<}

vreemde kwamen, deze impost voor zijne zaak eene belasting wezen zou op het geld van buitenslands hier onder de menigte verspreid. Zijn verzoek was nu om, daar hij als ambtenaar aangeslagen was, niet begrepen te worden in de nieuwe Ordonnantie, of wel op gelijken voet met de overige courantiers te worden gesteld, door van het Ampten-register geschrapt en eenvoudig als koopman of industrieel aangemerkt te worden 1.
Nog twee andere verzoekschriften, één aan de Staten van Holland 2 en één aan Burgemeesteren en Regeerders der stad Leiden, die hem indertijd hunne bescherming hadden toegezegd, werden door Luzac bij deze gelegenheid opgesteld. Daarin trekt de aandacht hoe Luzac er op wees, dat, aangezien noch hij noch zijn voorganger ooit iets met den Impostmeester had te doen gehad, hij zich ook niet had kunnen voegen bij ‘de Courantiers deeser Provintien in derselver versoek ten aanzien de nieuwe Ordonnantie nopens de gedrukte Papieren’, al beaamde hij ook hunne grieven. ‘Zijlieden alle’, dus luidt het verder, ‘zijn den Impost op de gedrukte Papieren in-zo-verre subject geweest, dat zijlieden des-weegens met de Impostmeesteren ijder voor zeekere Somme hadden gecomponeert. Deeze Compositie, veel min den Impost, is mijn Predecesseur, nog mij, nooit opgelegt geweest’.

{==48==} {>>pagina-aanduiding<<}

Verder wees Luzac nog op ‘de modiciteit der prijzen van de in vervolg van tijd gestabilieerde Haagsche en Utrechtsche Fransche Couranten, die door dien weg reeds buiten 's Lands veld wonnen, en het voor hem te dugten stond de zijne aldaar eindelijk geheel zouden deprimeeren’. Tot mijn spijt evenwel is dit verzoekschrift der gezamenlijke courantiers in Holland niet meer op het Rijks-Archief voorhanden; daardoor ben ik ook niet in staat aan te wijzen wie eigenlijk de 8 courantiers waren, waarvan Luzac in zijne Memorie aan Willem IV spreekt; want bij opsomming mijnerzijds krijg ik minder of meer, naar gelang de Fransche courantiers binnen Holland daartoe al of niet worden gebracht. Intusschen wees de Heer P.A. Leupe, tot wien ik mij om inlichting wendde, mij op een ander stuk niet alleen belangrijk voor dit ons doel of voor de geschiedenis van den impost op de gedrukte papieren in het algemeen, maar ook vooral voor de kennis van het aantal periodieke geschriften in Holland omstreeks 1751 1. Het komt voor in de Resolutiën van Gecommitteerde Raden, betrekkelijk de gemeene Middelen, dd. 31 Juli 1751. Bij die Resolutie toch werd ‘gereguleert op wat voet de Drukkers in de respective Steeden weegens het Middel van de gedrukte Papieren 's Lands Regt moeten betaalen’. Want - aldus luidt het in een verzoekschrift van 1797, waarover later - de Ordonnantie zelve van 1750 werd weldra in hare volle uitgestrektheid onuitvoerbaar bevonden, in 't bijzonder met betrekking tot de nauwkeurige opgave aan den Gaarder of Collecteur te doen. Het bleek, dat zoowel de begrooting van als het

{==49==} {>>pagina-aanduiding<<}

onderzoek naar het vertier van elk publiek geschrift volstrekt gelijk stond met een verbod; met de beste trouw kon men zich in zijne opgave bedriegen, daar het niet mogelijk was te weten hoe vele exemplaren men iederen postdag zou plaatsen of had geplaatst. Alzoo was men genoodzaakt tot het middel van admodiatie of accoord te komen, gelijk zulks bepaald werd bij Resolutiën van 30 April 1750 1 en 31 Juli 1751, waarbij aan de Gaarders ieder in zijne stad of plaats, geordonneerd werd, hoeveel, volgens gemaakt accoord van de courantiers moest ontvangen worden. Luzac werd toen voor 50 Gld. aangeslagen.
Bij het verzoekschrift door Luzac aan Burgemeesteren van Leiden gericht behoort een voor de geschiedenis der courant zeer belangrijk stuk, getiteld: ‘Memorie, behelzende het zuiver provenu of winst van de Nouvelles extraordinaires de divers endroits, en het Supplement van dezelve, vijf jaaren, te weeten van 1744. tot 1749. door-een-geslagen zijnde, in een jaar bij Etienne Luzac getrokken en genoten, door den voorsz. Etienne Luzac overgelevert aan de Ed: Gr. Achtb. Heeren Burgemeesteren en Regeerders der Stad Leiden’. In dit stuk geeft Luzac op, dat het 1/5 gedeelte van hetgeen hem in de genoemde vijf jaren als zuivere winst zou zijn overgebleven, bedroeg

 	ƒ 2835: 3: -
waarvan evenwel afging 1/5 gedeelte van de nog in die 5 jaren openstaande posten, en die, ten minste wel voor 3/4, naar allen schijn	 



{==50==} {>>pagina-aanduiding<<}


onbetaald zouden blijven; bedragende gezamenlijk ƒ 3553, en dus voor 1/5	
ƒ 710: 12: -
Blijft	ƒ 2124: 11: -


Van welke som door hem jaarlijks betaald was het geaccordeerde aan de Erven van wijlen Anthony de la Font, de recognitie aan de Stad, en de Honderdste Penningen aan den Staat. Deze cijfers was hij bereid met eede te bevestigen.
Als toelichting tot deze cijfers laten we uit Luzac's eigen aanteekeningen deze opgaven volgen:

 	Ontv. v. verschill. m. name gen. pers.	 	 
In:	Voor Couranten:	Van Advertentiën:	Totaal:
1745:	ƒ 8891: 1: -	ƒ 107: 10: -	ƒ 8998: 11: -
1746:	ƒ 8649: 15: 8	ƒ 123: 10: -	ƒ 8773: 5: 8
1747:	ƒ 8215: 4: 4	ƒ 226: -: -	ƒ 8441: 4: 4
1748:	ƒ 7759: 18: -	ƒ 93: 10: -	ƒ 7853: 8: -
1749:	ƒ 6267: 18: 4	ƒ 116: 10: -	ƒ 6384: 8: 4
 	 	 	----
 	 	 	ƒ 40450: 17: -
 	 	Waarvan 1/5 was	ƒ 8090: 3: -



Hiervan af de jaarlijksche onkosten	ƒ 5155: -: -
 	----
 	ƒ 2835: 3: - (sic)
Bankeroeten in 5 jaren ƒ 3553 of 1/5	ƒ 710: 12: -
 	----
Blijft	ƒ 2124: 11: - (sic)


De berekening dier bankeroeten was als volgt:

 	Van verschill. m. name genoemde personen	 	 
In:	Voor Couranten:	Van Advertentiën:	Totaal:
1745:	ƒ 388: 11: -	ƒ 51: -: -	ƒ 439: 11: -
1746:	ƒ 601: 10: 4	ƒ 40: -: -	ƒ 641: 10: 4
1747:	ƒ 414: 3: -	ƒ 19: 10: -	ƒ 433: 13: -
1748:	ƒ 260: 6: -	ƒ 36: 10: -	ƒ 296: 16: -
1749:	ƒ 1728: 6: -	ƒ 14: -: -	ƒ 1742: 6: -
 	 	 	----
 	 	 	ƒ 3553: 16: 4



{==51==} {>>pagina-aanduiding<<}

Uit het meervermelde Rapport van van Roijen blijkt (fol. 424), dat de Regeering van Leiden in het voorjaar van 1738 bepaald had, dat in het vervolg gezien zou ‘kunnen werden off het interest vande stadt na het eindigen van het octroij (zullende zijn den 18 Aug: 1751) mede zoude brengen, de fransche Courant alhier gelijk met de Duijtsche te Haerlem en Amsteldam geschiedt was, op een andere wijse te dirigeren, ende bestellen’. Gelukkig voor Luzac, maar vooral voor de eer der Leidsche Regeering, kwam men reeds hetzelfde jaar op dit onbetamelijk 1 voornemen terug, en bepaalde den 6den November 1738 (fol. 454-456), dat Luzac na 18 Augustus 1751 jaarlijks 400 Gld. aan de stad betalen, maar dat dan ook de stad hem verder niet hinderen zou. - In het octrooi nu, reeds den 27sten Januari 1751 door de Staten van Holland hernieuwd, wordt aan Luzac voorgeschreven: ‘dat hij gehouden zal zijn een Exemplaar van het voorsz. Werk op groot papier, gebonden, en wel geconditioneert, te brengen in de Bibliotheecq van Onse Universiteit te Leijden, binnen den tijd van ses weeken, nadat hij Suppliant het zelve Werk zal hebben beginnen uijt te geeven, op een boete van ses honderd guldens, na expiratie der voorsz. ses weeken bij den Suppliant te verbeuren ten behoeve van de Nederduijtsche Armen der plaatse, alwaar den Suppliant woont, en voorts op poene van met'er daad versteeken te zijn van het effect van dezen Octroije; Dat ook de Suppliant, schoon bij het ingaan van dit Octroij een Exemplaar gelevert hebbende aan de voorsz. onse Bibliotheecq bij zooverre hij gedurende den tijd van dit Octroij de voorsz. Nouvelles zoude willen herdrukken,

{==52==} {>>pagina-aanduiding<<}

met eenige Observatien, Noten, Vermeerderingen, Veranderingen, Correctien of anders, hoe genaamt, of ook in een ander formaat gehouden zal zijn wederom een ander Exemplaar van het zelve Werk, geconditioneert als voren, te brengen in de voorsz. Bibliotheecq, binnen dezelve tijd en op de boete en poenaliteit, als voorsz.’ Om het Luzac recht duidelijk te maken, kreeg hij bij zijn Octrooi een afschrift van de Resolutie der Staten van Holland van 28 Juni 1715 ‘Verbodt drucken van Boecken onder verkeerde Tituls’, Gr. Pl. Boek, dl. V, bl. 603 en van 30 April 1728 ‘Ampliatie van de Resolutie van den 5 December 1679’, Gr. Pl. Boek, dl. III, bl. 552, ‘raakende het leeveren van een Exemplaar der Boeken, &c. met Octroi gedrukt, aan de Universiteit te Leiden’, Gr. Pl. Boek, dl. VI, bl. 598. Wat nu evenwel te zeggen van al dien omhaal en alle die voorzorgen, met de vrij zonderlinge veronderstelling dat van de courant nog eens een herdruk zou worden bezorgd, wanneer men weet dat op de Leidsche Bibliotheek slechts de jaargangen 1750, 1751, 1754, 1755, 1757, 1758, 1760-1811 eerst kort voor het jaar 1823 zijn gekomen! En dat, terwijl bij de laatste vernieuwing van het Octrooi op 2 Januari 1766, - want op de latere aanvraag in December 1780 is nooit eene beschikking gevolgd - evenmin als in 1736, sprake is van zoodanige voorwaarden!
Inhoud en strekking van de Resolutiën der onderscheidene hooge Staten-collegiën, voor zooverre ze betrekking hebben op maatregelen ten opzichte der couranten of courantiers genomen, zijn somtijds van zoo algemeenen aard, dat het moeielijk valt aan te wijzen, of wel één bepaald blad oorzaak was van het genomen besluit. Soms blijkt het evenmin duidelijk, of eene Hollandsche courant, dan wel een Fransch blad binnen de zeven provinciën uitgegeven, bedoeld wordt. Tot de zoodanigen behoort de

{==53==} {>>pagina-aanduiding<<}

Resolutie der Staten-Generaal van 21 September 1767, bl. 564. Daarin wordt melding gemaakt van de ontvangst eener ‘Missive van den Consul Ellinckhuysen, geschreeven te Algiers den neegentienden der voorleeden maand, geaddresseert aan den Griffier Fagel, aan haar Hoog Mog. kennisse geevende, dat de Deensche Consul, sig by hem beklaagt hadde dat verscheide saaken, aldaar voorgevallen met relatie tot hem Consul, sommige waar en andere niet, in de Leydsche Courant publicq waaren gemaakt; en brengende gemelde Consul Ellinkhuisen aan haar Hoog Mog. onder het oog de nadeelige gevolgen die soo wel voor hem als voor de Onderdaanen van den Staat in het gemeen souden kunnen resulteeren, indien de Regeeringe aldaar quame te weeten, dat door hem Consul het geene aldaar voorviel publicq wierd, en het gevaar waar in hy soude kunnen geraaken van in dat geval als een Spion getracteert te worden’. Vermoedelijk echter wordt hier wel de Fransche Leidsche Courant bedoeld, daar de Deensche Consul te Algiers toch niet tot de lezers van de courant van Anthony de Klopper zal behoord hebben.
Een zevental brieven, waarvan nog vier in originali, de overigen bij afschrift of uittreksel aanwezig zijn, bevattende eene correspondentie tusschen Etienne Luzac en Charles Bressanelli, Commercie-raad van den Koning van Polen, te Amsterdam, gedurende de jaren 1769 en 1770, werpt een niet onaardig licht over de wijze waarop aan den eenen kant door de diplomatie op het blad invloed werd uitgeoefend, terwijl aan den anderen kant Luzac zijne onafhankelijkheid glansrijk wist te bewaren. Dat daarvoor inderdaad eenig gevaar bestond schijnt hij zelf bedoeld te hebben, toen hij in een schrijven aan Bressanelli, van 19 Maart 1769, er op wees, dat het hem steeds aangenaam zou zijn stukken en mededeelingen te plaatsen

{==54==} {>>pagina-aanduiding<<}

namens het Poolsche Hof, zonder daarvoor eenige vergoeding te willen hebben, maar dat hij niet afkeerig was van het denkbeeld, om, wanneer het Kabinet van Warschau eens eene medaille liet slaan ter herinnering aan de eene of andere merkwaardige gebeurtenis, dan met een exemplaar vereerd te worden tot een bewijs van goedkeuring over de onpartijdigheid waarmede hij steeds te werk ging. In weerwil hiervan ontving Luzac nog geen jaar later, bij schrijven van Bressanelli van 30 Januari 1770, met de toezegging van zoodanige medaille nog 12 dukaten voor zijne betoonde diensten gedurende het tijdsverloop van een jaar, reeds met 1 Juli 1769 afgesloten. Verschillende bezigheden en omstandigheden hadden Bressanelli tot zijn leedwezen verhinderd reeds een maand te voren Luzac deze gratificatie persoonlijk ter hand te stellen; toch was het vermoedelijk gelukkig, dat geen persoonlijk onderhoud over deze zaak de goede verstandhouding bedierf, en dat Luzac in de gelegenheid bleef zijne weigering met redenen omkleed in alle bedaardheid schriftelijk te kennen te geven. Deze brief, reeds den anderen dag, 31 Januari 1770 opgesteld, luidde aldus:
 
‘Monsieur,
 
Permettez que je vous renvoie les douze Ducats en Espèces que vous me remettez de la part de votre cour, en reconnoissance des Nouvelles de Pologne, que j'ai publiées et qui me sont venues par votre canal. Pour conserver la qualité de vrai Historien, je ne reçois ni Gratification ni Pension, aussi lorsqu'il m'arrive de donner dans l'erreur on peut compter que j'erre de bonne foi. Dans cette disposition pour la plus exacte vérité, je ne déguise point le plaisir que peut me faire une Médaille frappée à l'occasion de quelque évènement remarquable,

{==55==} {>>pagina-aanduiding<<}

lorsque je puis la considérer comme une distinction accordée à mon attachement aux devoirs d'un fidèle Annaliste. Je revère le Roi, vôtre Maître, comme un Prince juste et magnanime et ce seroit lui faire tort de prendre de l'argent pour des particularités historiques qui, venant de sa part, doivent être considérées comme des éclaircissemens utiles à l'histoire de nos jours et non comme des Pièces publiées dans des vuës d'intérêt. Que Sa Majesté ne trouve donc pas mauvais, que je la prie de me dispenser de reçevoir les douze Ducats que vous m'envoyez de sa part. Je continuerai toujours d'insérer avec plaisir ce qui me viendra par votre canal, me persuadant, qu'en suivant un guide, tels que sont les amis de votre Souverain, je ne m'égarerai point dans la représentation de l'état actuel de la Pologne.
 
Agréez les sentimens d'estime, avec lesquels j'ai l'honneur’, cet.
 
Zoo ingenomen was Bressanelli met de denkbeelden door Luzac geuit, dat hij den brief naar Warschau opzond; ook daar werd de inhoud blijkbaar goed opgenomen, want, al duurde het ook nog eenige maanden, de bedoelde medaille kwam eindelijk in de eerste dagen van Juli 1770 in handen van Luzac. Het is mij niet bekend ter herinnering van welke gebeurtenis ze geslagen werd, maar al was ook Luzac in dezen niet het voorwerp van vereering, zoo kan toch zeker aan de omstandigheid, dat ook de Fransche Leidsche Courantier tot de uitverkorenen behoorde aan wien een der weinige exemplaren dezer medaille werd uitgereikt, geen beteekenis worden ontzegd. Op deze medaille nu, voor alsnog berustende in de munt- en penning-verzameling van wijlen Mr. L.C. Luzac, vindt men aan de eene zijde het beeld van den

{==56==} {>>pagina-aanduiding<<}

Koning van Polen met de letters I.P.H. en het randschrift: Stanislaus Augustus D.G. Rex Poloniae M.D. Litu’, en aan de andere zijde een schip slingerende te midden der baren, met het: ‘ne cede malis’ als spreuk. De brief van dankzegging door Luzac na de ontvangst 3 Juli 1770 aan Bressanelli geschreven is daarom merkwaardig, omdat de toespeling daarin op de nauwe betrekking 25 jaren vroeger tusschen hem en den Abt Graaf Poniatowski tijdens deze te Leiden studeerde, waarschijnlijk wijst op het ontstaan der Poolsche betrekkingen van de courant.
Wij zijn zoo langzamerhand reeds het tijdperk ingetreden van den grooten bloei der courant. Te vergeefs evenwel was de poging om te ontdekken, door welke middelen het aan Etienne Luzac gelukt is zijn blad het karakter van een algemeen geacht politiek nieuwspapier te doen erlangen. Dat de taal waarin het werd opgesteld daartoe zeer veel heeft kunnen bijdragen is buiten allen twijfel, maar dit was toch eigenlijk iets dat het met anderen, gelijk de Fransche Amsterdamsche Courant, gemeen had. Intusschen is het een feit, dat er overal aan de mededeelingen en oordeelvellingen der courant eene groote waarde en beteekenis gehecht, en haar invloed gevreesd werd. De beste bewijzen, dat de overlevering hier niet overdreven heeft, liggen in de veelvuldige klachten die van alle kanten over de Fransche Leidsche Courant opgingen.
Als zoodanig komt het eerst in aanmerking de klacht van het Hof van Denemarken aangaande de mededeelingen der courant in Numero x, du Mardi 4 Février 1772, met betrekking tot het hof-cabaal dat in den nacht van 16 op 17 Januari van dat jaar tegen Koning Christiaan, VII zijne gemalin Karolina Mathilda, en zijnen Minister

{==57==} {>>pagina-aanduiding<<}

Struensee had plaats gehad. Die uitvoerige uiteenzetting van hetgeen er toen te Koppenhagen was voorgevallen verwekte aldaar geen geringe verbazing, en deed tegelijkertijd de begeerte ontstaan om te weten wie de eigenlijke verslaggever daarvan was. Ook voor de Staten van Holland, die nog geen jaar geleden, 9 Februari 1771 (Gr. Pl. Boek, dl. IX, bl. 402) eene zoo ernstige Resolutie hadden genomen tot beteugeling van de licentie der courantiers, en hun met zooveel nadruk het ‘correspondeeren met eenige Ministers van desen Staat buiten 's Lands, of met derselver Secretarissen, Amanuenses, Clercquen of andere Bedienden, directelyk of indirectelyk’ hadden verboden 1, was het van belang te weten, of hier werkelijk, gelijk men met reden vermoeden kon, hun verbod overtreden was. De Memorie van Luzac aan de Regeering van Leiden, in de maand Maart 1772 opgesteld, stelde hen evenwel op dit punt volkomen gerust. Want, ofschoon in dit stuk het noemen van zijn' correspondent als eene zaak werd beschouwd die met het wezen van een nieuwspapier in lijnrechten strijd was, zoo behoefde Luzac zich hier toch niet achter dit algemeene beginsel van drukpersvrijheid te verschuilen, aangezien hij met betrekking tot de Deensche omwenteling geen gebruik van eene particuliere correspondentie gemaakt, en ook niets gezegd had dat niet reeds door anderen was openbaar gemaakt, maar veeleer een en ander verzwegen had dat aanstoot kon geven. Hij beriep zich op de Haarlemsche couranten van Dinsdag 28 en Donderdag 30 Januari en van Zaterdag 1 Februari, de Nederduitsche Amsterdamsche couranten van dezelfde dagen, en de Rotterdamsche van

{==58==} {>>pagina-aanduiding<<}

laatstgemelden datum. En terwijl nu alle andere, zoo Fransche als Nederduitsche couranten reeds den 28sten en vooral den 30sten Januari het gewichtig nieuws zonder de minste terughouding hadden medegedeeld, had de Fransche Leidsche Courant eerst in haar supplement van den 31sten dier maand een uit verscheidene berichten samengesteld ‘relaas’ omtrent die gebeurtenis voor haar eerstvolgend nummer aangekondigd. Aan de la Pottrie, den Deenschen gezant te 's Hage, was daardoor de gelegenheid gegeven, om, zoo er iets te verzwijgen ware, of in een ander daglicht moest gesteld worden, bij tijds te waarschuwen. De vreemde ministers te 's Hage toch, hadden steeds, bij het wakend oog dat ze hielden op hetgeen hier te lande werd openbaar gemaakt, de goedheid gehad, om, wanneer er iets door den een' of anderen courantier gezegd was dat aanstoot zou kunnen geven, Luzac te waarschuwen zulks niet over te nemen. Waaraan Luzac die oplettende welwillendheid te danken had, wordt, jammer genoeg, niet vermeld; wel wees hij op den Markies de Noailles, Ambassadeur van Frankrijk, den Ridder Yorke, Ambassadeur van Engeland, den Baron von Reischach, Minister van het Hof van Weenen, en den Baron von Creutz, den Zweedschen Minister, als degenen die zich aldus tegenover hem gedroegen, of die ten minste, wanneer zij meenden zich over het een of ander te kunnen beklagen, zich onmiddelijk tot hem wendden, ‘zonder de hooge Regering in hare hoogwigtige bezigheden daarmede lastig te vallen’. Aldus had de Fransche gezant, ruim een jaar geleden, nog gedaan, toen in de Fransche Leidsche Courant de Parlements-zaken behandeld werden die voortgevloeid waren uit de procedures tegen den Hertog d'Aiguillon, den neef van den Secretaris van Staat, den Hertog de la Vrillière. De eenige vraag kon dan zijn, of er on-
{==59==} {>>pagina-aanduiding<<}
waarheden waren medegedeeld, of satirieke aanmerkingen gemaakt die het karakter van een eerlijk man onwaardig waren. Zoo veel nu schijnt Luzac's Memorie en zijne gedeeltelijke herroeping in Numero xviii, du Mardi 3 Mars, te hebben uitgewerkt, dat de la Pottrie hem persoonlijk te Leiden een bezoek bracht, ofschoon ook daarna nog tot half April voortdurend brieven werden gewisseld over de verdere mededeelingen van Luzac aangaande de Deensche omwenteling, die naar de la Pottrie's meening te weinig gunstig waren voor de daarbij bovendrijvende partij 1.
Wel zoo spoedig werd Luzac het omstreeks dienzelfden tijd eens met den Vicomte de la Herreria, Ambassadeur van den Koning van Spanje, Karel III. Hier gold het eene mededeeling in het Supplement van Numero xviii, du Mardi 3 Mars 1772, onder de berichten uit Rouaan, aangaande het failleren van het huis Behic, Tanevot en co. te Cadix, en andere handelsrampen. De Secretaris van het Spaansche Gezantschap, de Renovales, schreef daarover dadelijk, namens den gezant, aan Luzac, die intusschen reeds uit Amsterdam verwittigd was, dat aan de juistheid van zijn bericht het een en ander ontbrak. Luzac beantwoordde deze welwillendheid door terstond een afschrift van zijne verbeteringen, voor het Supplement van Numero xx, du Mardi 10 Mars 1772, als een ‘Extrait d'une Lettre d'Amsterdam’ bestemd, naar den Haag te zenden, om den gezant in de gelegenheid te stellen daarop zoo noodig zijne aanteekeningen te leveren, zich tevens beklagende, dat het hem onmogelijk was om niet telkens in de fout te vervallen van verkeerde berichten te plaatsen.

{==60==} {>>pagina-aanduiding<<}

Aan het verzwijgen van de namen zijner correspondenten moest hij evenwel als een onomstootelijk beginsel vasthouden.
Uitvoerig vooral was de briefwisseling in de maanden Mei en Juli van ditzelfde jaar 1772 tusschen Luzac en den Abt Desnoyers, destijds bij afwezigheid van den Ambassadeur Markies de Noailles (zie de couranten van 27 Maart en 7 April) tijdelijk zaakgelastigde, naar aanleiding van verschillende grieven door het Fransche gouvernement tegen de courant ingebracht. Welke die grieven waren durf ik, bij het gemis der brieven van Desnoyers, niet bepalen: ze schijnen echter vrij vaag en ongegrond te zijn geweest, daar Luzac er in zijne antwoorden juist op wijst, hoe omzichtig hij in den laatsten tijd bij het opnemen van Fransche berichten was te werk gegaan. Slechts ééne wordt meer bepaald genoemd, en betrof het publiek maken van zekeren brief van den oud-President d'Ormesson aan den Koning in Numero li, du Vendredi 26 Juin 1772. Maar wanneer men nu weet dat Luzac, na dit stuk reeds acht dagen in zijn bezit te hebben gehad, en na het toen in No. 70 en 71 van de Gazette de la Haye te hebben aangetroffen, in het Supplement van Numero xlvii, du Vendredi 12 Juin, nog niet verder ging dan de aankondiging van het stuk, omdat hij aan de echtheid twijfelde en op eene waarschuwing uit den Haag rekende, dan staat men in twijfel waarover zich meer te verwonderen, of over het ongegronde van den aanval of over het publiek dier dagen dat smaak vinden kon in een blad waarvan de redactie zoo schroomvallig was in het opnemen van berichten. Want Luzac's wederleggingen op al die grieven - we zagen het boven reeds bij de klachten van den Deenschen gezant - wemelen van de bewijzen, hoe omzichtig, ja angstvallig, bij het in elkander zetten

{==61==} {>>pagina-aanduiding<<}

der courant werd te werk gegaan. In Les Gazettes de Hollande, p. 150, heeft de Heer Hatin ook melding gemaakt van deze klacht, en zelfs een geheel stuk overgenomen uit ‘une sorte de mémoire justificatif’ toen door Luzac opgesteld; wij moeten hier evenwel opmerken, dat, met uitzondering van de eerste zinsnede ontleend aan een schrijven van Luzac aan Desnoyers van 27 Mei 1772, het overige een brokstuk is uit een' dergelijken brief van 5 Juli van dat jaar. Verg. ook Mr. G.W. Vreede, Aang. Werk, bl. 63, naar wien de Heer Hatin verwijst.
Twee jaren later, in Augustus 1774, waren het de Poolsche gebeurtenissen die Luzac in moeielijkheden brachten. Het ongelukkige Polen toch was destijds verdeeld in twee partijën: aan den eenen kant stond de Koning met zijne nabestaanden en eenige weinige rijks-grooten, aan den anderen kant de Confederatie met den Prins Poninski als Maarschalk aan het hoofd, die, gesteund door de groote Mogendheden, welke het op Polen's ondergang hadden gemunt, vermetel het hoofd omhoog durfde steken en zich als heer der Poolsche Natie gedragen. Een bericht hem betreffende in Numero lxi, du Mardi 2 Août 1774, opgenomen, deed plotseling een onweer losbarsten boven Luzac en zijne courant, dat zijne uiting vond in het
 
‘Décret lancé contre la Gazette de Leyde, le 23 Août 1774, par la Diète de Varsovie’.
‘Attendu que le Redacteur de la Gazette de Leyde, dans ses Feuilles, principalement dans celle sub No. 61, au lieu de rapporter des faits publics et particuliers, ose toucher à des matières d'état, en censurant et noircissant des Personnes d'une probité connue, en imprimant une foule d'autres faussetés et calomnies, uniquement de faire

{==62==} {>>pagina-aanduiding<<}

son profit: Attendu en outre qu'il ose les publier; ce qui ne peut tendre qu'à revolter les esprits et à troubler le repos d'une Nation; attendu enfin qu'il envoie et repand des Nouvelles destituées de toute vérité dans les Etats de la République: A ces causes, et pour obvier à ce que cette contagion ne se repande dans le Pays, voulons que les dites Gazettes ou Extraits d'icelles diffammant des Personnes d'une probité non équivoque, soient brulés par la main du bourreau, aux quatres coins de la Ville: Ordonnons à tous les Bureaux de Poste, tant dans la Couronne que dans le Grand-Duché de Lithuanie, ainsi qu'à tous les Directeurs des Postes, Secrétaires d'icelles, et à toutes Personnes de quelles conditions qu'elles soient, sous peine d'infamie, de faire entrer à l'avenir sous quel prétexte que ce soit, la dite Gazette de Leyde dans les Etats de la Republique, ajournant les transgressions pardevant le gnod de Varsovie’.
 ‘Fait à Varsovie, ce 23 Août 1774’.

signé) Antoine Ostrowski, Evêque de Cujavie, et Président de la Délégation. Adam, Prince Poninski, Maréchal de la Confédération générale de la Couronne. Michel Radziwil, Maréchal de la Confédération générale de Lithuanie.
Het vermoeden dat hier wraakoefening in het spel was, 't gevolg van haat tegen den Koning, die Luzac vier jaren vroeger met eene gouden medaille had vereerd, zou door de scherpe tegenstelling der beide gebeurtenissen gewettigd zijn, wanneer die Koninklijke gift niet blijkbaar eene zaak van huishoudelijken aard was geweest. Intusschen was het vinden van het hier medegedeelde stuk zeer welkom, omdat de Heer Hatin (p. 149) den inhoud niet heeft

{==63==} {>>pagina-aanduiding<<}

gekend, ofschoon Prof. Vreede, Aang. Werk, bl. 58, aant. 2 de hoofdzaak kort aanstipte. Vreemd is het, dat Luzac dit zonderlinge stuk nergens in zijn blad opnam. Wel spreekt hij in het Supplement van Numero lxxi, du Mardi 6 Septembre, van ‘le Décret, sollicité par le Maréchal Prince Poninski contre une Gazette étrangère’, maar noemt het niet met name, en geeft alleen zijne verbazing te kennen, dat juist dit blad het had moeten misgelden, omdat er anderen waren, - de Fransche Kleefsche 1, Keulsche en Parijsche couranten, - nog wel uitgegeven op het grondgebied juist van die mogendheden welke Prins Poninski de hand reikten, die veel erger dingen hadden gezegd, waarvan dan een voorbeeld wordt bijgebracht. In veel scherper maar toch altijd waardige taal schreef Luzac in Numero lxxiii, du Mardi 13 Septembre, onder de berichten uit Warschau dd. 27 Augustus: ‘L'Arrêt lancé contre une Feuille étrangère, devenuë odieuse au Prince Poninski & à ses Partisans peut-être par son trop de véracité, a été exécuté aujourd'hui. On se rappelle, à ce sujet & à plusieurs autres qui arrivent de nos jours, le mot de Tacite: Quo magis socordiam eorum irridere libet, qui praesenti potentia credunt extingui posse etiam sequentis aevi memoriam. En effet, il est malheureux pour le Pouvoir qu'il ait un terme d'existence, & que, souvent plutôt qu'on ne s'y attend, la vérité soit à même de ne plus le respecter’. Eindelijk bestrijdt hij aan het slot van 't Supplement van Numero lxxvii, du Mardi 27 Septembre, de wettigheid van het Decreet, maar ook weder zonder zijn blad met name te noemen.

{==64==} {>>pagina-aanduiding<<}

Een ‘Extrait d'une Lettre au sr. B. Vintcent à la Haye, écrite par et. Luzac, en date du 21 Août 1774’, doet zien, hoe reeds lang voordat het bovenvermelde decreet werd uitgevaardigd, de Russische Ambassadeur in den Haag, Prins Gallitzin 1 zijn misnoegen over het bedoelde artikel in No. lxi, aan Luzac had kenbaar gemaakt. Doch de aanklacht van Prins Poninski bij de Staten-Generaal, is niet, gelijk de Heer Hatin vermeldt, van het begin van 1774, maar volgde eerst vier weken na het verbrandings-decreet; want de brief aan onzen Raadpensionaris Pieter van Bleiswyk, waarin die aanklacht was vervat, was van 19 September van dat jaar, al werd hij ook eerst den 18den October in den Haag ontvangen. In dit stuk, reeds bij den Heer Vreede, Aang. Werk, bl. 58 afgedrukt, waarin de Fransche Leidsche Courant ‘un libelle diffamatoire’ wordt genoemd, tegen welker redacteur men gaarne eene gestrenge straf zag toegepast, wordt evenwel geen gewag gemaakt van het recht dat men bereids zich zelf verschaft had. Het was dan ook op dit punt in het bijzonder, dat Luzac in zijne Memorie aan de Regeering van Leiden van 25 October de aandacht vestigde; want de bij de Staten-Generaal ingebrachte klacht was, na het uitvaardigen van het Decreet, aan den eenen kant ontijdig te achten en als eene beleediging voor de Republiek aan te merken, en had aan den anderen kant elke herroeping van de zijde van Luzac onmogelijk gemaakt. Niet onbelangrijk acht ik het verder uit dit zoo waardig stuk aan te teekenen, ook in verband met het ontvangen der medaille in 1770, dat Luzac sedert 1769 tot omstreeks den tijd van het verbrandings-decreet een eigen correspondent in Polen had, die, gelijk hem later

{==65==} {>>pagina-aanduiding<<}

bleek, de familie des Konings heimelijk vijandig was, en hem van tijd tot tijd tot het herroepen van sommige min juiste voorstellingen noodzaakte. Welke de uitkomst van het verbrandings- en verbods-decreet is geweest, durf ik niet bepalen; in zijne Memorie sprak Luzac van ‘een vrij groote pecunieele schade’ die hij er jaarlijks door lijden zou, maar daar tegenover stond, dat een dergenen, die zijne couranten naar Polen verzonden, hem gemeld had ‘dat het gros der Natie over het verbod ten uiterste te onvreden was, en dat het niet zoude rusten voor dat hetzelve was gerevoceert’.
Nog in hetzelfde jaar brachten de Poolsche aangelegenheden Luzac andermaal in de klem. De Pruissische Gezant, Baron von Thulemeyer, van wien we nog dikwijls gelegenheid zullen hebben te hooren, beklaagde zich in een schrijven van 29 December 1774 bij den Raadpensionaris, afgedrukt bij den Heer Vreede, Aang. Werk, bl. 59, over Luzac's mededeeling in het Supplement van No. xcvi, du Vendredi 2 Décembre, onder de ‘Suite des Nouvelles de Varsovie du 16 Novembre’, dat de Pruissische Minister de Bénoît aan de Poolsche delegatie eene nota overhandigd had tegen de vermeerdering van het aantal troepen der Poolsche Republiek. De Baron von Thulemeyer eischte, dat Luzac genoodzaakt zou worden deze van allen grond ontbloote mededeeling te herroepen, na hem vooraf het daartoe bestemde artikel te hebben medegedeeld, en dat hij zich voor het vervolg onthouden zou van het opnemen van al die valsche berichten omtrent het Berlijnsche Kabinet waarvan zijne couranten wemelden. Werd daaraan geen gevolg gegeven dan zou de gezant op de toepassing van eene voorbeeldige straf moeten aandringen, waartoe de Russische Gezant, Prins Gallitzin, gaarne het zijne zou willen bijdragen. ‘Nous avons été informé depuis

{==66==} {>>pagina-aanduiding<<}

de très-bonne part, que cet Avis est destitué de tout fondement quelconque’ was de eenvoudige maar eerlijke voldoening, die door Luzac in No. ii, du Vendredi 6 Janvier 1775, onder de Leidsche berichten, gegeven werd.
Uit die zelfde dagen is nog eene andere klacht die echter niet in het openbaar behandeld schijnt te zijn. De Leidsche Pensionaris toch, op zekeren dag als naar gewoonte uit den Haag komende, bracht aan Luzac het bericht over, dat de Baron von Reischach 1 zich bij den Raadpensionaris van Bleiswijk beklaagd had, dat in de Fransche Leidsche Courant No. c, du Vendredi 16 Décembre 1774, mededeeling was gedaan van het den 6den Juni 1771 tusschen de Porte en het Weener Hof gesloten traktaat, waarvan het gedeeltelijk bezetten van Moldavie in der tijd het gevolg was geweest. In zijn antwoord wees Luzac echter op het Supplement van het vorig nummer, waarin, overeenkomstig zijne gewoonte om geen stukken van eenigzins buitengewonen inhoud te plaatsen zonder die vooraf te hebben aangekondigd, ten einde gelegenheid te geven om bezwaren tegen de plaatsing te opperen, het bedoelde stuk was aangekondigd, zonder dat dit eenige aanmerking had uitgelokt.
Eene ook uit de Resol. der Staten-Generaal van 14 Februari 1776, bl. 86, en Resol. der Staten van Holland van 16 Februari van dat jaar, bl. 96, bekende klacht is die van den Grootmeester van de Orde van Maltha. Hier gold het de mededeeling in No. lxxxiv, du Vendredi 20 Octobre 1775, onder de berichten uit Napels van 26 September, omtrent een oproer op het eiland Maltha, welk bericht, volgens de missive van den Grootmeester aan

{==67==} {>>pagina-aanduiding<<}

hun H.M. dd. 12 December 1775, doch die eerst den 14den Februari 1776 ter Staten-Generaal inkwam, beleedigende opmerkingen inhield zoowel voor de Orde in het algemeen, als voor het bestuur der vorige Grootmeesters in het bijzonder, en waarvoor hij, mede uit naam der voornaamste leden van de Orde, behoorlijke voldoening eischte. In zijn eigenhandig schrijven aan den Grootmeester, van 26 Maart 1776, kon Luzac echter als man van eer, wien het alleen om waarheid te doen was, naast de betuiging van zijn leedwezen, dat ook hier, gelijk zoo dikwijls, de eerste berichten vol onjuistheden waren geweest, zegevierend wijzen op zijn ‘Extrait des Relations du soulèvement à Malte’, reeds dadelijk in zijne Nos. lxxxv tot lxxxvii opgenomen, en op het ‘Extrait d'une Lettre de Malte du 30 Septembre’, in het Supplement van No. xc, waardoor alle denkbeeld van opzettelijke beleediging aanstonds was weggenomen. Ten overvloede echter kwam Luzac, in No. xxv, du Mardi 26 Mars 1776, denzelfden dag van zijn schrijven aan den Grootmeester, onder de Leidsche berichten, nog eens op de zaak terug. Zie verder Resol. der Staten van Holland van 29 Maart 1776, bl. 280; Resol. der Staten-Gen. van 3 April 1776, bl. 194; Resol. der Staten van Holland van 5 April 1776, bl. 331; Resol. der Staten-Gen. van 9 Juli 1776, bl. 413, met de dankzegging van den Grootmeester van Maltha voor de gegeven voldoening.
Ter nauwernood was Luzac deze moeielijkheid te boven gekomen, of de Baron von Thulemeyer viel hem weer lastig. In eene missive toch van 11 Juli 1776 aan van Roijen, den Pensionaris der stad Leiden, afgedrukt bij den Heer Vreede, Aang. werk, bl. 60, beklaagde de Gezant zich over hetgeen in het Supplement van No. liii, du Mardi 2 Juillet 1776, onder de berichten uit Leiden, was

{==68==} {>>pagina-aanduiding<<}

gezegd omtrent het verblijf van Prins Hendrik van Pruissen te St. Petersburg. Het ‘il semble, que S.A.R., n'ait pu remplir entièrement l'objet de sa venuë en Russie’ werd door den Baron eene ‘insolence inconcevable’ genoemd, omdat het aan een particulier, gelijk Luzac was, niet voegde zich te verdiepen in zulke misplaatste en onvoegzame gissingen als hier in deze weinige woorden waren geopperd, en die aan niets anders dan aan partijdigheid konden worden toegeschreven. Eene schorsing van zes weken in zijn beroep achtte de Baron ‘le seul moyen d'en imposer pour l'avenir à cet homme, qui dans son simple réduit, se croit autorisé à decider en dernier ressort des intérêts des Puissances les plus respectables de l'Europe, autant que de leurs desseins, et de leurs liaisons politiques’. In zijne Memorie aan de Regeering van Leiden betwistte Luzac den Gezant ten stelligste de willekeurige verklaring aan zijne woorden gegeven, doch ontveinsde niet dat de ware zin die daaraan, op grond van andere zoowel buitenlandsche als Hollandsche nieuwsbladen en ook eigen briefwisseling, moest gehecht worden, doch die door plaatsgebrek teruggehouden werd, deze was: ‘dat Prins Hendrik van Pruissen door den Koning zijn Broeder gelast was de differentiale Poincten, die nog, zo ten opzigte van de Grens-scheidingen van Poolen als van de Commercie, bijzonder van Dantzig subsisteerden, ten voordeelen van het Berlijnsche Hof te reguleeren. Doch dat Z.K.H. in dit gedeelte van haare Commissie niet was geslaagt’. De eigenlijke reden evenwel van de Thulemeyer's verbolgenheid was gelegen in wraakzucht. Want, toen Luzac in den zomer van 1775 een bezoek van den Gezant gekregen had, en deze had geëischt, dat Luzac voortaan in de courant niet meer noch van de zaken van Dantzig noch van die van Polen voor zooverre het Pruis-
{==69==} {>>pagina-aanduiding<<}
sische Kabinet daarbij betrokken was, melding zou maken, was weigering het antwoord geweest; iets dat weinige maanden later, naar aanleiding der mededeeling in No. xcix, du Mardi 12 Décembre 1775: ‘Les dernières Nouvelles du Brandebourg ne rassurent pas encore sur la santé de Sa Maj. Prussienne. Ce Monarque ne se rendra point cet hyver à Berlin, comme de coûtume, pour assister aux divertissemens du Carnaval’, gevolgd was door eene missive van 19 December, waarin, tot Luzac's niet geringe verbazing gezegd werd: ‘que de pareilles Nouvelles n'étaient point de nature à être repandues dans le Public’, en ‘dat hij Baron van Thulemeyer bij de eerste aanstaande gelegenheid aan Luzac zijn ongenoegen op eene gevoelige wijze zoude doen ondervinden’. Vandaar dan ook dat de Gezant geheel en al over het hoofd had gezien, dat aan het einde van het Supplement van No. liv, du Vendredi 5 Juillet, reeds eene verbetering was geplaatst van een gedeelte van de aangeklaagde mededeeling, al moest ook aan de hoofdzaak worden vastgehouden. Dat aan den eisch tot zesweeksche schorsing der courant geen gevolg werd gegeven spreekt van zelf.
Het waren deze klachten evenwel niet alleen die Luzac met de Leidsche Regeering in aanraking brachten. In Augustus van ditzelfde jaar 1776 toch wendde zich de Leidsche boekverkooper Jacobus Murray 1 met een verzoekschrift tot Burgemeesteren om approbatie en privilegie te erlangen tot de uitgave van een weekblad, dat in folio en in kolommen gedrukt, onder den titel van Courier de l'Europe of Nouvelliste Universel zou worden uitgegeven, en waarvan de strekking nuttig en vermakelijk zou zijn.

{==70==} {>>pagina-aanduiding<<}

Het zou bevatten: 1o. Eene uitgezochte opgave van al wat de binnen- en buitenlandsche letterkunde opleverde. 2o. De wetenswaardigste tijdingen uit vreemde gewesten, met uitzondering van het staatkundig nieuws. 3o. De belangrijkste zaken betreffende den koophandel. Niettegenstaande nu Murray zich voorloopig vergewist had, dat Luzac zich niet tegen zijn voornemen verzetten zou, werd zijne aanvraag door Burgemeesteren, 8 Augustus 1776, in handen gesteld van de Wed. van wijlen Mr. Anthony de Klopper, door wie de Hollandsche Leidsche Courant werd uitgegeven, en van Etienne Luzac, ten einde deze, zoo noodig, hunne belangen tegen dit verzoek zouden kunnen doen gelden. Beiden leverden dan ook eene zeer uitvoerige Memorie in bij Burgemeesteren. Gaarne nam men de betuiging van Murray aan, dat hij alleen zijne winst en niet eens anders schade beoogde, maar meende toch dat dit laatste het onvermijdelijk gevolg moest zijn van dit plan, dat geen andere strekking hebben kon, dan om binnen Leiden eene nieuwe courant op te richten. En terwijl Luzac erkende bij het mondeling onderhoud met Murray geen redenen gevonden te hebben om zich tegen diens plan te verzetten, moest hij nu evenwel, na het lezen van het meer duidelijk aangewezen programma, gewichtige bezwaren opperen. Want de aanvraag om approbatie op zich zelf bewees reeds, dat men eene eigenlijk gezegde courant wilde oprichten, daar zoodanige aanvraag nooit geschiedde voor andere wekelijksche politieke bladen. ‘Een Privilegie’, zoo schreef Luzac, ‘'t zij van Stad of Land, is tot het bestaan van een Nieuwspapier, in zijnen eersten oorsprong, als eene private onderneming van een Particulier beschouwd, niet volstrekt noodzakelijk of onontbeerlijk: Maar, zoodra men daartoe een Privilegie vraagt, wordt het een ge-autoriseerd Nieuws-papier, of (zoo

{==71==} {>>pagina-aanduiding<<}

als men het gemeenlijk noemt) een Courant’. Ware dit Murray's voornemen niet, een privilegie van H.G.M. tegen nadruk ware voldoende geweest. Maar bovendien liep ‘het aankondigen der Wisselkoers, van den Prijs der Granen, van het op- en afklimmen der uitheemsche Actien, regelregt in het bestek der gewone Nieuwspapieren, vooral van de eerste Ondergeteekende, wier Blad daartoe bijzonder geschikt was, en onder anderen om dezen reden naar vreemde Landen gezonden werd 1. Als een Papier in 't Fransch geschreven zoodanige onderwerpen bevatte, zouden de vreemde Kooplieden hier te Lande en diegene onder de Vaderlanders, welke zich naar den smaak der Vreemden steeds poogden te vormen, de Hollandsche Nieuwspapieren gemakkelijk kunnen ontberen: en, gelijk de Hollandsche Leidsche Courant (onberoemd gesproken) uit dien hoofde zich een' bijzonderen naam had verworven, zou zij er ook 't meest bij lijden’. Met het oog op den geheelen inhoud meende men zou het blad veel overeenkomst hebben met de Gazette de Vienne ‘van den edelen Trattnern’ 2, en met het oog op den titel rees het vermoeden, dat het wel eens hetzelfde blad kon zijn dat te Parijs, onder de plaatsteekening van Londen verschenen, onlangs verboden was. Beide onderteekenaars

{==72==} {>>pagina-aanduiding<<}

verklaarden ten slotte ruiterlijk niet tegen opkomende mededinging bestand te zijn. ‘De eerste Ondergeteekende, aan wie reeds, door eene zware uitkeering en verscheidene lasten, het water tot de lippen was gekomen, zoude bij den minsten schok moeten bezwijken’, en verklaarde, ‘dat, in geval door een nieuw op te rigten Papier hare inkomsten maar in 't minst verkort werden, zij dadelijk buiten staat zoude zijn hare engagementen te voldoen’; terwijl Luzac, die zijn ‘Papier, toen het bijna te gronde gegaan was (als hij het zeggen mogt) door eene onvermoeide vlijt had opgebeurd, en gedurende eenige jaren tot zijne schade had staande gehouden’, verklaarde, dat ‘het voor hem ook eene hardheid zoude zijn, indien hij, door het opkomen van een' Mededinger, een Etablissement, 't welk nu honderd jaren te Leiden gestaan had, moest zien verminderen, daardoor abandonneren of naar elders verplaatsen’.
Anderhalf jaar later waren de betrekkingen tusschen Luzac en den Pruissischen Gezant nog even gespannen als vroeger. Men schreef toen Maart 1778 en verkeerde in de dagen der verwikkelingen wegens Beijeren, die weldra tot den Beijerschen Successieoorlog, spottenderwijze den aardappelen-oorlog of cartoffel-krieg genoemd, aanleiding zouden geven. Het was toen, dat in het Supplement van No. xxiii, du Vendredi 20 Mars 1778, een ‘Extrait d'une Lettre de Munich du 11 Mars’ was opgenomen, waarin onder anderen gezegd was: ‘l'on n'apprend point, que S.M. Prussienne soit certaine d'avoir des Alliés ou de reçevoir des Subsides de Puissances Etrangères’. In zijne klacht, van 24 Maart 1778, werden deze woorden door den Baron aldus opgevat, alsof er zoude gezegd zijn: ‘dat de Koning zijn Meester noch Geallieerden noch Geld had’, eene uitdrukking waarmede den Koning eene ‘in

{==73==} {>>pagina-aanduiding<<}

cartade’ of ‘verregaande injurie’ was aangedaan. Dat dit eene weinig getrouwe opgave was van hetgeen er werkelijk gezegd was, werd door Luzac in zijne Pro-Memoriâ aan de Regeering van Leiden op den voorgrond gesteld, maar of het een gezegde was dat buiten het bestek viel van een' nieuwsschrijver, gelijk de Gezant beweerde, liet hij gerust over aan het oordeel van iederen onpartijdige. Het was hem daarom ‘niet wel mogelijk de jegenswoordige klagten van den Heer Envoyé aan te zien dan als de nieuwe uitwerking eener personeele kwalijkgezindheid, waarvan hij te meermaalen de zo onverdiende als chagrinante blijken had ondervonden’, gelijk nog het vorig jaar was geschied, toen in de eerste dagen van Juni van hem geëischt was iets te herroepen waarvan hij nooit een woord had gesproken, waarop de Gezant, van zijne dwaling overtuigd, daarna weder eene andere grief opgeworpen had, waaraan Luzac even onschuldig was, onder bijvoeging ‘dat hij, na bekomen ordre van zijn Hof, hem zoude corrigeeren met dien ijver welke hij in hem kende’, welke order echter nooit gekomen was, om de eenvoudige reden dat Luzac ook van deze zaak tittel noch jota had gemeld. Zoo werden hem ook telkens door den Gezant verdrietelijkheden aangedaan over tijdingen die deze in andere couranten onopgemerkt liet voorbijgaan. Aan het einde zijner Memorie kon Luzac niet nalaten den wensch te uiten, dat hij voortaan bevrijd zou zijn van dergelijke onaangenaamheden waartoe de Gezant stellig nooit van het Kabinet van Berlijn bevelen ontving, en waartoe hem van den kant van Luzac, die hem zelfs vroeger beleefdheden aan zijn huis had aangedaan, geen de minste aanleiding werd gegeven.
Nog zij hier gewezen op de ook uit de Resol. der Staten-Generaal van 25 Mei 1779, bl. 404, en Resol.

{==74==} {>>pagina-aanduiding<<}

Staten van Holland van 2 Juni 1779, bl. 741, bekende klacht van den Engelschen Gezant, den Ridder Yorke, naar aanleiding der mededeeling in No. xl, du Mardi 18 Mai 1779, onder de Londensche berichten, van zekere memorie door den gevolmachtigden Minister de Moussinpouschkin namens het Kabinet van St. Petersburg aan dat van St. James overhandigd, betrekkelijk de vrije vaart in het algemeen en van den Russischen handel in het bijzonder in de Noordsche Zeeën. Inderdaad was de lezing van dit stuk hier gegeven niet de ware, maar daarom nog niet door Luzac vervalscht, gelijk door den Engelschen Gezant werd beweerd, want de General-Advertiser and Morning-Intelligencer van 6 Mei (p. 2, kol. 4 en p. 3, kol. 1) was de bron geweest waaraan de Fransche Leidsche Courant hare mededeeling had ontleend. Zoo spoedig als Luzac dan ook kon, plaatste hij, beter ingelicht, aan het einde van het Supplement van No. xliv, du Mardi 1 Juin, de ware lezing der memorie. Daarmede evenwel was de zaak niet afgedaan. Want de Gezant had in zijne klacht aan de courant niet alleen hare verregaande partijdigheid, maar ook hare onbetamelijkheden en lasteringen jegens Groot-Britannië verweten. En dit was te veel gezegd voor Luzac, die wel partijdig, maar daarom nog niet in dienst was van eenige partij, gelijk blijkbaar de bedoeling was. In zijn antwoord wees hij er dan ook op, dat hij het niet voor de plicht van een Hollandsch nieuwsschrijver hield Engelschgezind te zijn, maar wel om der waarheid op eene behoorlijke wijze hulde te doen, aan wien zulks ook onaangenaam kon wezen. ‘Nooit’, zoo riep hij met fiere zelfvoldoening uit, ‘zou men Etienne Luzac kunnen verwijten, dat hij in zijn Papier kwaad goed had geheeten’. Aan strafwaardige partijdigheid was ook zijne instemming met den Amerikaanschen opstand toegeschreven;

{==75==} {>>pagina-aanduiding<<}

maar met die beschuldiging strookte weinig de achting die zijn blad door geheel Europa bezat, gelijk hem door alle vreemdelingen, die hem dagelijks kwamen bezoeken, betuigd werd, terwijl ook het aantal exemplaren dat aan de beide Secretariën van Staat te Londen gezonden werd niet dagelijks zou vermeerderen, indien de Engelsche Ministers zelf zijne courant als eene verzameling van onwaarheden beschouwden. Hoe partijdig integendeel juist de Ridder Yorke ten opzichte van Luzac was, kan blijken uit de omstandigheid, dat hij kort te voren een zeer scherp artikel tegen den Leidschen Courantier in bijne alle Fransche bladen had doen plaatsen, omdat deze het schip Warwick de Berwick genoemd had, ofschoon dezelfde fout door bijna alle couranten ook voor hem was begaan.
Met de Posterijen kwam Luzac ook al in moeielijkheden. Sedert de oprichting der courant toch was hare verzending naar het buitenland altijd geheel vrij geschied tot in 1772, toen, naar aanleiding der klachten van den kant der Posterij te Rotterdam over de zwaarte der verzending naar Frankrijk, die langzamerhand toegenomen was, niet alleen dit pakket met betaling van zekere som naar evenredigheid van het gewicht, ten behoeve van 's Lands Posterij belast, maar tevens ook eene dergelijke belasting gelegd werd op de verzendingen naar de Kantoren van Maaseijk en Emmerik, ofschoon deze eigenlijk niet het onderwerp der onderhandelingen tusschen Luzac en de Representanten van 's Lands Posterij hadden uitgemaakt; in de hoop evenwel zich daardoor de vrije verzending, voor zooverre het grondgebied van den Staat betrof, te verzekeren, had Luzac daarin berust. Maar daarom riep hij nu ook de hulp in van 's Lands Posterij voor het volgende 1. Vijf of zes jaren te voren namelijk -

{==76==} {>>pagina-aanduiding<<}

vermoedelijk in 1774 of 1775 - had Luzac van den Directeur-Generaal der Posterijen in de Oostenrijksche Nederlanden, de Lopez, bericht gekregen, dat de Posthouder Hermans te Antwerpen, bezwaard over het transport der pakketten met couranten, vorderde, dat Luzac de onkosten van nog een tweede paard zou dragen. Luzac had toen geantwoord, dat z.i. die vordering het Kantoor der Couranten te Parijs of wel de Fransche Posterij, waarmeê dat Kantoor geabonneerd was, aanging, omdat volgens de regelen der Posterij de onkosten ten laste van den ontvanger en niet van den afzender kwamen; dat de Oostenrijksche Posterij hare vergoeding zoeken moest in wederkeerige diensten van de Fransche Posterij, en dat de vergoeding over vreemd grondgebied nooit ten laste van den afzender komen kon. Verder vernam Luzac niets van de zaak, totdat de Lopez, die tot in het jaar 1757 zelf Directeur van de Post te Antwerpen was geweest, hem 10 Juni 1779 schreef, dat hij te Antwerpen zijnde geweest met verbazing had gezien, hoe het pakket couranten van Luzac voor Frankrijk bestemd, in omvang was toegenomen; vroeger woog het 5 à 6 pond, nu soms tot 35 pond. Nu verwonderde hij zich ook niet meer over de vele klachten aangaande het te laat aankomen van de Hollandsche post, en over het veelvuldig bezwijken van paarden, want dat pakket was eene post op zich zelf, die nu door hetzelfde paard, ten koste van een snel vervoer, moest worden overgebracht. Daarom moest Luzac kiezen, om òf zijn pakket als weleer van 5 à 6 pond te maken en zijne courant in Frankrijk laten herdrukken, òf wel de kosten van een tweede paard te dragen. Zoo kon het niet blijven.

{==77==} {>>pagina-aanduiding<<}

Toch bleef de zaak, na beantwoording van dezen dringenden eisch door Luzac, ten tweedenmale in statu quo. Maar eindelijk, 't moet in Augustus 1780 zijn geweest, kreeg Luzac een schrijven van Hermans, waarin de bedreiging gedaan werd, ‘dat, zo hij geen promt en voldoend Antwoord kreeg nopens zijne begeerde indemniteit, hy de Leidsche pakken dadelyk zoude laten liggen en niet meer verzenden’. Op een antwoord van Luzac volgde weldra een tweede brief, waarin Hermans, zijne vordering achteruit doende werken tot het jaar 1766 toen de verzending zeer matig was, eene schadevergoeding van niet veel minder dan 5000 Gld. vroeg, 't geen hij ‘niet ongeregtig of exorbitant’ noemde. Nu wendde Luzac zich, 25 Augustus 1780, tot de Lormes, vermoedelijk den opvolger van David 1, bij wien alle buitenlandsche couranten te Parijs verkrijgbaar waren, doch deze wilde van die meerdere kosten, waarop hij gaarne erkende dat Luzac, toen hij in 1759 met David eene overeenkomst sloot, niet had kunnen rekenen, niets weten, omdat ze niet op Fransch grondgebied te huis behoorden, daar het verschil liep over den afstand tusschen den Moerdijk en Antwerpen. Van daar dat Luzac in zijne Memorie aanwees, dat de eenige vraag was of Hermans' bewering, dat hij met zijne paarden op Hollandsch grondgebied tot aan de limiet-staken een' afstand aflegde van zeven uren, en waarvoor hem door de Posterijen te 's Hage jaarlijks eene zekere som werd betaald, waar was; in dat geval toch zouden Luzac's meerdere onkosten moeten gevonden worden uit de gelden die hij voor het geheele vervoer over Staatschen bodem aan de Posterij betaalde. Wat er verder van deze zaak is geworden blijkt nergens.

{==78==} {>>pagina-aanduiding<<}

De laatste klacht tegen de courant ingebracht tijdens het bestuur van Etienne Luzac is van het jaar 1781, en betrof de mededeeling in No. xxvii, du Mardi 3 Avril 1781, dat de Koning van Pruissen in een gedeelte van de kosten der Deensche oorlogsvloot zou voorzien. Op order van de Deensche regeering leverde de st. Saphorin, extraordinaris Envoyé te 's Hage, den 26sten April daaraanvolgende eene memorie bij de Staten-Generaal in, waarbij op herroeping van dit bericht en op correctie van den courantier werd aangedrongen. Door de Staten van Holland werden Burgemeesteren van Leiden van de zaak verwittigd, maar toen er niet spoedig genoeg door dezen bericht werd wat door hen gedaan was, verzocht de Gezant bij missive van 17 Mei aan de Staten-Generaal om een antwoord dat hij kon overzenden, want, voegde hij er bij: ‘il ne dépend pas du soussigné de se contenter d'abandonner à leur propre turpitude des hommes si prompts à oublier les égards dûs aux Têtes couronnées’. Eene nieuwe aanschrijving van de Staten van Holland aan die van Leiden volgde. Maar nu kwam dan ook het verlangde antwoord, waarbij op het Supplement van No. xxxv, du Mardi 1 Mai, gewezen werd, waarin het bedoelde bericht reeds als ‘une Nouvelle controuvée & destituée de tout fondement’ was aangewezen, terwijl later in No. xl, du Vendredi 18 Mai, nog eens gezegd was: ‘Aujourd'hui, d'après une requisition respectable qui nous a été adressée sur le même sujet, nous la rétractons de nouveau de la manière la plus expresse’. Het opmerkelijke van de zaak was, dat het bericht als ‘un bruit public’ overgenomen was uit het Supplement van de Fransche Utrechtsche Courant, No. 26, en ook daaraan ontleend was door de Noord-Hollandsche Courant 1 No. 40, waarover de Gezant zich

{==79==} {>>pagina-aanduiding<<}

ook had beklaagd; een bewijs dus, dat de klacht aan een verkeerd adres was bezorgd, en dat men te 's Hage geen inzage nam van dat Utrechtsche blad 1.
Was het te verwonderen dat bij zoo vele moeielijkheden Luzac eindelijk naar rust verlangde? Met de courant was hij langzamerhand oud geworden, en had hij den 70jarigen leeftijd reeds achter den rug. De zoo afmattende arbeid, verbonden aan het samenstellen eener courant, door hem zelf in de straks besproken Memorie aan het Bestuur van 's Lands Posterijen ‘de slaafagtigste die op de waereld bekend is’ genoemd, was sedert het jaar 1738 door hem geheel alleen verricht. Zelf was hij nooit gehuwd, maar zijn broeder Jean Luzac 2 was den 4den April 1741 getrouwd met Anna Hillegonda Valckenaer, dochter van Margaretha Duijvesteijn, Weduwe van Isaac Valckenaer, Rector der Latijnsche scholen in den Haag 3. Uit dezen echt werden geboren, behalve twee dochters, met name: Marguerite Emilie Luzac gehuwd met den welbekenden Wybo Fynje 4, en Martha Jacoba Luzac gehuwd

{==80==} {>>pagina-aanduiding<<}

met Mr. Jan de Kruijff Jr. 1, twee zoons: Mr. Etienne Luzac, die door zijn huwelijk met Johanna Suzanna Valckenaer, dochter van den Hoogleeraar Lodewijk Caspar Valckenaer 2, vader werd van Mr. Lodewijk Caspar Luzac, en Mr. Johan Luzac, benevens nog twee andere kinderen.
Het lag voor de hand dat Etienne Luzac, bij gemis van eenig ander kind dan dat eene, door hem wel niet in het leven geroepen maar toch groot gebracht en aangekweekt, en dat hem dierbaar was geworden, naar een' pleegvader moest omzien door wien eenmaal zijne taak zou worden opgevat en voortgezet. De uitstekende letterkundige en rechtsgeleerde studiën van zijnen neef, Mr. Johan Luzac, die zich na zijne promotie in 1768 te 's Hage als Advokaat gevestigd had, leverden de meest afdoende waarborgen, dat deze de man was tot wien hij zich wen-

{==t.o. 81==} {>>pagina-aanduiding<<}



I.	 
Isaac Valckenaer, Rector der Latijnsche Scholen te 's Gravenhage, broeder van
|   |



1.	2.	 
Mr. Jacob Valckenaer, geb. 22 Nov. 1715, overl. 13 Mei 1797, Advokaat te 's Hage, medevoogd over de kinderen van Aletta Maria de la Font.	Anna Hillegonda Valckenaer, geb. 23 Juni 1718, gehuwd 4 April 1741 met Jean Luzac, overl. 11 November 1760, en wier zoon was Mr. Etienne Luzac.

Mr. Johan Warnar Valckenaer
|
	 
Lodewijk Caspar Valckenaer, Hoogleeraar te Leiden, geb. in 1715, gehuwd 10 Jan. 1752 met Johanna v.d. Streng, overl. 15 Maart 1785.
|   |


1.	2.
Mr. Johan Valckenaer, de Diplomaat, geb. 12 Jan. 1759, overl. 25 Januari 1821.	Johanna Suzanna Valckenaer, geb. 3 Aug. 1756, gehuwd 22 Juli 1783 met Mr. Etienne Luzac, overl. in 1826.



II.
Jean Luzac, koopman te Bergerac, later te Franeker, eerst gehuwd met Marguerite Grilier, later met Maria Judith de la Lande
|   |   |.



1.	2.	3.
Elie Luzac, één der kinderen van Marguerite Grilier, kostschoolhouder te Noordwijk. Elie had 5 kinderen, waarvan 3 zoons, van welke één was de bekende Mr. Elie Luzac, geb. te Noordwijk 19 October 1723, overl. te Leiden in 1796. Uit een eerste huwelijk sproot voort ééne dochter met Le Jeune gehuwd, die kinderloos overleed; uit een tweede huwelijk sproot nog ééne dochter voort die ongehuwd bleef en 21 April 1839 stierf.	Jean Luzac, boekhandelaar te Leiden, geb. 10 Juli 1702, gehuwd 4 April 1741 met Anna Hillegonda Valckenaer, overl. 3 April 1783. Tot zijne zes kinderen behoorden:
|   |   |   |	Etienne Luzac, evenals Jean Luzac zoon van Maria Judith de la Lande, geb. 8 Maart 1706, overl. 9 Januari 1787, ongehuwd.



1.	2.	3.	4.
Mr. Johan Luzac, geb. 2 Aug. 1746, gehuwd 29 Nov. 1784 met Maria Adriana Geertruij van Persijn, geb. 5. Jan. 1758, overl. 26 Maart 1806. Hij overleed 12 Jan. 1807. Een van diens zoons was:

|

Mr. Corneille Jean Luzac, geb. 13 Dec. 1796, overl. 30 Aug. 1861. Een van diens zoons was:

|

Mr. Jan Luzac, geb. 1833, overl. 5 Mei 1868.	Marguerite Emilie Luzac, geb. 30 Nov. 1749, gehuwd 5 Nov. 1775 met Wybo Fynje, overl. 28 Nov. 1788. Haar zoon was Jean Etienne Fynje.	Mr. Etienne Luzac, geb. 22 Juli 1754, gehuwd 22 Juli 1783 met Johanna Suzanna Valckenaer, overl. in 1827. Hun zoon was:

|

Mr. Lodewijk Caspar Luzac, geboren 1 Aug. 1786, overl. 18 Febr. 1861.	Martha Jacoba Luzac, geb. 15 Oct. 1756, gehuwd 29 Maart 1784 met Mr. Jan de Kruyff Jr., geb. 11 Oct. 1753, overl. 24 Dec. 1821. Zij overleed 28 Febr. 1816.




{==81==} {>>pagina-aanduiding<<}
den moest, en die bovendien nog dit voordeel in zich vereenigde, dat hij een bloedverwant, een naamgenoot zou zijn. In hoeverre deze standsverwisseling overeenstemde met de wenschen en begeerten van den nauwelijks 26jarigen Advokaat wordt niet vermeld; alleen dit is aangeteekend dat zijn optreden bij de courant in 1772 plaats vond 1. Dat dit tijdstip minstens in den voorzomer van dat jaar moet worden gezocht, bewijst de hierboven vermelde brief van Etienne Luzac aan den Abt Desnoyers van 5 Juli 1772, waarin van Mr. Johan gesproken wordt als ‘au fait de tout’ om, indien zulks verlangd werd, een persoonlijk onderhoud te 's Hage te hebben. Maar het was eerst met 1 Januari 1783 dat Etienne Luzac zich geheel, en wel officiëel terugtrok. Niettemin werden de Conditien en Voorwaarden, waarop Etienne Luzac Senior aan Mr. Johan Luzac Junior en Mr. Etienne Luzac Junior afstaat, cedeert en transporteert het Recht en Eigendom van de Fransche Courant alhier te Leijden, en waarop dezelve affaire door de laatstgemelden, zoo ten opzigte van Etienne Luzac Senior als onderling wordt overgenomen; Welke Conditien en Voorwaarden mitsdien strekken zullen tot richtsnoer der verpligtingen zoo van de laatstgemelden omtrent Etienne

{==82==} {>>pagina-aanduiding<<}

Luzac Senior als van den een omtrent den ander, eerst den 18den Februari 1783 geteekend, en veranderde ook het altijd nog bestaande adres onder de courant: A Leide, par Etienne Luzac, eerst met No. xxvi, du Mardi 1 Avril 1783, in het: A Leide, par Jean & Etienne Luzac. Bij deze overeenkomst nu werd bepaald, dat beide neven eerst bij den dood van Oom voor deze overdracht 16,000 Gld. zouden betalen of inbrengen, maar dat zij hem, zoolang zijn gemeenschappelijk huishouden met hunnen vader en Mr. Johan, - het huwelijk van Mr. Etienne was aanstaande - dat door hunne zuster Martha Jacoba bestierd werd, in stand bleef, jaarlijks de helft der zuivere winst zouden moeten uitkeeren, terwijl de andere helft voor hun bestemd bleef, met dien verstande nogtans dat elk ten minste 2000 Gld. genieten zou, waarvan het ontbrekende uit de eerste helft zou moeten aangevuld worden. Verder zou de zuster, zoolang zij het gemeenschappelijk huishouden bestierde, blijven genieten de opbrengst der verzending aan den Heer Hermanus Angel te Amsterdam tot 100 exemplaren incluis, terwijl ook de opbrengst der advertentiën 1, gelijk tot heden plaats vond, tusschen de beide broeders en hunne zuster zou gedeeld worden. Intusschen kwam er spoedig verandering in deze onderlinge verhouding: de vader overleed reeds 3 April 1783, de zuster huwde 29 Maart 1784, en Mr. Johan trad den 29sten November van dat jaar in den echt. Deze laatste gebeurtenis maakte aan het gemeenschappelijk huishouden een einde, en sedert dien tijd deelden de beide broeders alle de winsten, ook die der advertentiën gelijkelijk, met uitzondering dat Mr. Johan voor het schrijven der courant jaarlijks 2000 Gld., en Mr. Etienne, bij wien de druk-
{==83==} {>>pagina-aanduiding<<}
kerij gevestigd werd, daarvoor jaarlijks 500 Gld. vooruitkreeg.
Het was gelukkig voor Mr. Johan dat hij tijdens zijne proefjaren reeds had kunnen zien, hoe vele moeielijkheden aan het samenstellen van een blad als dat van zijnen oom verbonden waren, en met welke verdrietelijkheden en onaangenaamheden deze daarbij te kampen had. Hoogst ontmoedigend ware anders voor hem het begin van zijn openlijk optreden als schrijver der courant geweest. Want reeds den 1sten Februari 1783 werd hij verwelkomd met eene klacht van den Baron von Thulemeyer, den Pruissischen Gezant, over hetgeen aan het slot van het Supplement van No. ix, du Vendredi 31 Janvier, was gezegd naar aanleiding der Memorie, door dezen namens Frederik den Groote den 20sten Januari bij de Staten-Generaal ingeleverd. Daarin toch was gezegd, dat alles er op werd toegelegd om aan den Stadhouder het oppergezag over het leger en de vloot te ontnemen, en nu had Luzac beweerd dat er geen enkel feit bij te brengen was waardoor deze aantijging kon gerechtvaardigd worden. Dergelijke opmerking evenwel was in het oog van den Gezant ongepast, en na zijne vroegere grieven in herinnering te hebben gebracht, eischte hij nu dat Luzac zich voortaan bloot tot het vermelden van feiten zonder eenige opmerking hoegenaamd zou bepalen, want dat hij anders de bestaande maatregelen tot beteugeling van de licentie der courantiers tegen hem zou inroepen, en de noodige stappen doen dat het debiet zijner courant buitenslands, en meer bepaald in de Pruissische staten, beperkt werd. Bij zijne beantwoording van 4 Februari hield Luzac evenwel staande, dat hij in de aangeklaagde zinsnede geen beschouwingen had geleverd maar alleen feiten tegenover feiten gesteld, en dat hij als Hollander volkomen bevoegd

{==84==} {>>pagina-aanduiding<<}

en in zijn recht was, om tegenover de logenachtige berichten en beschouwingen vooral van den Courier-du-Bas-Rhin 1 omtrent hetgeen hier te lande voorviel, het Europeesch publiek beter in te lichten. Von Thulemeyer kon bij zijn wederantwoord van twee dagen later Luzac zijne zienswijze niet toegeven, en daar nu deze den 11den dier maand den Baron von Hertzberg, den Pruissischen Minister van Buitenlandsche Zaken, toch schrijven moest om hem te bedanken voor de toezending van het kort verslag der zitting van de Koninklijke Academie van Wetenschappen den 30sten Januari, bij gelegenheid van den verjaardag des Konings, te Berlijn gehouden, en opgenomen in het Supplement van No. xii, du Mardi 11 Février, nam hij meteen de gelegenheid waar zijne klachten te uiten over de verschillende onaangenaamheden die hem telkens namens het Berlijnsche Kabinet werden aangedaan. Groot was de troost zeker niet die Luzac op dit punt, bij schrijven van von Hertzberg van den 25sten dierzelfde maand kreeg, maar toch straalde in dit antwoord en in de gelijktijdige toezending van een exemplaar der vier Verhandelingen door den Baron in de gemelde zitting der Koninklijke Academie te Berlijn voorgedragen, eene zekere welwillendheid door, die Luzac bij zijn woord van dank

{==85==} {>>pagina-aanduiding<<}

van 21 Maart wist te waarderen, ofschoon hij aan zijn recht vasthield om zijn vaderland te verdedigen telkens wanneer het onverdiend werd aangerand 1.
Tot de klachten over de courant in dit jaar behoort ook die waarvan in de Resolutiën der Staten-Generaal van 26 Mei 1783, bl. 480, wordt gewaagd. Door tusschenkomst van den Graaf van Rechteren tot Borgbeuningen H.H.M. Extraordinaris-Envoyé aan het Hof van Denemarken, beklaagde zich de Engelsche Gezant aldaar, de Heer Elliot, ‘over het insolente en indiscreete Art. hetgeen de Leydsche Courantier in sijn Courant van den 6 Mey geplaatst had, hetgeen ten sijnen opsigte niet alleen allerlaesifst en bezyden de waarheid was, maar ook aanstootelyk voor het Hof van Berlyn, het welk hy volgens dat Articul had willen braveeren’. Meer zegt de Resolutie niet; wel waarschijnlijk met opzet. Het uittreksel toch uit zekeren particulieren brief uit Berlijn in het Supplement van No. xxxvi, du Mardi 6 Mai 1783, was niet zeer vleiend voor den klager. De Heer Hugues Elliot namelijk, die tijdens zijn verblijf te Berlijn als Britsch vertegenwoordiger, de dochter van den Heer Verelst, den vertegenwoordiger der Republiek, getrouwd had, was kort te voren in dezelfde hoedanigheid naar Koppenhagen vertrokken, met achterlating evenwel van vrouw en dochter, die eerst later, gelijk het heette in 't najaar, zouden volgen. Dat daarentegen eene scheiding tusschen de beide echtgenooten aanstaande was, kwam het publiek wel zoo waarschijnlijk voor. En nu was den 11den April de Heer Elliot als Engelsch koopman te Berlijn gekomen en had zijn intrek genomen in de nabijheid der woning van

{==86==} {>>pagina-aanduiding<<}

de Douairière Verelst waar zich ook zijne echtgenoote bevond. Wetende dat 's anderendaags avonds beiden op een souper bij Prins Frederik van Brunswijk waren, begaf hij zich ten haren huize en eischte zijn kind op, dat toen in allerijl werd ontvoerd. Op zich zelf had niemand met dit huiselijk krakeel iets te maken, maar bij zijn vertrek, dat eerst den daarop volgenden dag plaats had, toen het te voorzien was dat hem moeielijkheden zouden worden in den weg gelegd, had hij zich aan de wacht niet als Engelsch koopman voorgedaan maar als Engelsch Gezant bij het Hof van Denemarken. Zoodanig misbruik maken van een bij het volkenrecht toegestaan voorrecht, meende men zou de Koning van Pruissen niet ongewroken laten. Dit nu was de zakelijke inhoud van het stuk waarover de klacht liep, waaromtrent verder niets wordt vermeld dan dat ze werd gesteld ‘in handen van de Heeren van Spaan, en andere haar Hoog Mog. Gedeputeerden tot de saaken van de Placaaten en Reglementen, om te visiteeren, examineeren, en van alles ter Vergaderinge rapport te doen’.
De Resolutiën der Staten-Generaal van 2 Februari 1784, bl. 79, en die der Staten van Holland van 5 Februari 1784, bl. 290, maken nog melding van eene klacht die ook tot het jaar 1783 behoort. Ze was vervat in eene missive, dd. 12 Januari 1784, van den Heer van Rechteren H.H.M. Ambassadeur bij het Hof van Madrid, waarbij overgelegd werd een schrijven van den Saxischen Minister aldaar, Graaf von Gersdorff, die, na zich weinige dagen vroeger over de Fransche Utrechtsche Courant te hebben beklaagd (Resol. der Staten-Gen. van 26 Januari 1784, bl. 59), nu naar aanleiding derzelfde omstandigheid zich over Luzac beklaagde. Het gold namelijk de voorstelling van zekere onaangename ontmoeting in den Schouwbrug

{==87==} {>>pagina-aanduiding<<}

te Madrid, in den namiddag van Zondag 19 October 1783, tusschen den gemelden Saxischen Minister en den Secretaris van het Pruissisch Gezantschap aldaar, Favre, in No. lxxxix, du Vendredi 7 Novembre, No. xciv, du Mardi 25 Novembre, maar vooral het Supplement van No. cii, du Mardi 23 Décembre 1783, waar de schaduw van het gebeurde in hare geheele breedte op den Graaf von Gersdorff viel. Welk het antwoord van Luzac was aan Burgemeesteren van Leiden, in wier handen de zaak werd gesteld, is mij onbekend, maar mag veilig onbelangrijk worden geacht.
Eene aardige bijdrage met betrekking tot het debiet van de courant in Frankrijk ontleen ik aan een schrijven van de Lormes (zie boven) aan Luzac van 14 Juli 1783, waarin deze meldt, hoe hij met leedwezen bespeurde, dat vooral sedert het einde van den oorlog het debiet der courant van maand tot maand in Frankrijk afnam, maar dat zulks met alle buitenlandsche couranten, en inzonderheid met Le Courier de l'Europe 1 het geval was. De reden daarvan scheen gelegen in het gering belang dat het publiek er nu bij had om nieuws te vernemen, en in den hoogen prijs der buitenlandsche bladen ten gevolge van de port. Zooveel was echter zeker dat de Nouvelles Extraordinaires en de gemelde Courier zich nog het best van allen hielden. De Lormes deed daarbij opmerken, dat de Nouvelles Extraordinaires in Juli 1767 slechts 287 abonnés in Frankrijk telden; van dien tijd af klom dat aantal, totdat het in Juli 1773 met 300 verminderde; sedert was het weer van maand tot maand gestegen tot dat het in Julij 1778, 2560 bedroeg, maar van toen af

{==88==} {>>pagina-aanduiding<<}

was het weer gedaald tot nu op 1490. Alleen meer belangrijke gebeurtenissen, meende hij, konden de buitenlandsche couranten in aanzien doen winnen. Voor het nadrukken van zijn blad behoefde Luzac niet te vreezen; daar had de Lormes zelf te veel belang bij, en daarvan zou hij door de Post-Bureaux, wier hulp tot verzending onmisbaar was, stellig onderricht worden. De eenige klacht die hij wel eens over de courant had gehoord gold de kleine letter.
In 't vroege voorjaar van 1784 vinden we de nieuwe eigenaars der courant in strijd over dezelfde zaak, waartegen hun oom reeds in 1750 was opgekomen. Want ook nu waren ze als ambtenaren zoowel in de 100ste als in de tweede 100ste Penning beiden à 50 Gld. aangeslagen. Daartegen kwamen ze bij Burgemeesteren op in een ‘Pro Memoriâ’, waarbij duidelijk werd in het licht gesteld, dat niettegenstaande de courant door een' particulier, zonder eenige publieke authoriteit of medewerking der regeering was opgericht en verder voortgezet, die zaak in der tijd toch als een ambt was aangemerkt en dientengevolge in het ambt-geld aangeslagen; dat Anthony de la Fond zich daartegen wel had verzet, maar hoog bejaard zijnde en wars van alle moeite, in den aanslag berust en de leening van het ambt-geld als eene plaatsing van zijn kapitaal beschouwd had; dat hun oom later in zijne pogingen om deze belasting te ontgaan was te kort geschoten 1, en dan ook erkende, dat er eenige schijn van grond daarvoor te vinden was in het uitsluitend Privilegie aan de courant verbonden, dat ‘het stabilieeren van andere Fransche couranten in de Provincie belettede, behalven de Leijd-
{==89==} {>>pagina-aanduiding<<}
sche en Amsterdamsche’. Naderhand echter was ‘dit Privilegie geheel van natuur veranderd en geworden een simpel verbod van diezelfde courant na te drukken of nagedrukt in te voeren’, iets waarvoor geen vrees bestond, terwijl het nadrukken ‘op verscheidene plaatsen buiten 's Lands’ 1 daardoor toch niet belet werd. Niettegenstaande dit privilegie alzoo niets gaf, had Etienne Luzac toch op het einde van 1780 de hernieuwing er van bij de Staten aangevraagd, doch hierop was nooit beschikt geworden 2, zoodat het voldoen van Ambtgeld en 100ste Penning, gelijk tot hiertoe geschied was, allen grond miste, en evenals het betalen der Recognitie aan de stad louter vrijwillig was; want de eigendomsoverdracht in 1783 had ook zonder vergunning of medewerking van iemand plaats gehad. Derhalve was, evenmin als andere nieuwe particuliere ondernemingen, gelijk Vaderlandsche 3, Zuid-Hollandsche 4 en andere couranten, de hunne een ambt. ‘Geen Privilegie, de eenige faveur, die hunne voorzaten genoten’, - dus eindigde het verzoekschrift - ‘bezitten de tegenwoordige Eigenaars: zij begeeren het zelfs niet en zullen 'er nooit om vraagen nog, aangeboden wordende, aanneemen’. Wel een bewijs dat de zaak goed ging!
Van alle klachten tegen de courant heeft er stellig geen

{==90==} {>>pagina-aanduiding<<}

meer opzien gebaard dan die van den Baron von Thulemeyer tegen zeker gedeelte van den inhoud van No. xxviii, du Mardi 6 Avril 1784. Het was ruim een jaar geleden sedert Luzac door den Baron voor het laatst lastig was gevallen, toen eene missive van den Gezant dd. 's Hage 2 April 1784 de goede verstandhouding op nieuw verbrak. En toch begon dit schrijven met de betuiging van ingenomenheid over de houding der courant gedurende de laatste maanden bij het bespreken der Pruissische aangelegenheden. Maar de zaak waar het eigenlijk om te doen was betrof den niet verborgen wensch, dat de zoo algemeen door de diplomatie gelezen Fransche Leidsche Courant zoo spoedig mogelijk den brief wereldkundig zou maken, dien hij namens zijnen Koning, drie dagen vroeger, aan de Staten-Generaal had overhandigd, waarin de binnenlandsche toestand van de Republiek besproken en beoordeeld werd, en waarbij de Koning zijn vurig verlangen had te kennen gegeven, dat de eendracht binnen de Vereenigde Gewesten terugkeeren zou en de Stadhouderlijke praerogatieven buiten elke aanranding zouden gesteld worden. In allerijl zou er voor een behoorlijk afschrift der Fransche vertaling van het stuk worden gezorgd, dat dan zonder eenige aan- of opmerking, het welbekende zwak van den Gezant, dadelijk kon geplaatst worden. Om echter geen tijd te verliezen zond von Thulemeyer reeds 's anderendaags het handschrift zelf van het in zijne oogen zoo hoogst gewichtig stuk naar Leiden, met de waarschuwing nogtans dat op geenerlei wijze de herkomst blijken mocht. Aan dezen eisch te voldoen viel Luzac gemakkelijker, dan te gemoet te komen aan het verlangen om het stuk zonder eenige opmerking te plaatsen, en van daar dat bij de terugzending aan het woord van dankzegging eene herinnering aan de memorie van 4 Februari 1783

{==91==} {>>pagina-aanduiding<<}

werd vastgeknoopt. Hetzelfde geschiedde toen in de courant van 6 April gezegd werd, dat men het bedoelde stuk plaatsen zou ‘avec cette impartialité, dont nous faisons inviolablement profession; impartialité néanmoins, qui n'étouffe pas nos sentimens personnels sur des affaires, que nous voyons se passer sous nos yeux, & à l'égard desquelles, étant nous-mêmes sans intérêt quelconque, nous osons invoquer le jugement de la juste Postérité’. Bovendien werd achter het stuk, dat in het Supplement van dezelfde courant opgenomen werd, nog eene aanteekening gevoegd naar aanleiding der ongeregeldheden te Rotterdam in den nacht tusschen Zaterdag 3 en Zondag 4 April, waarvan de aanhef aldus luidde: ‘Pendant que les vrais Citoyens, qui n'ont d'autre intérêt que le bonheur de la Patrie, d'autre principe que l'amour de la vérité, gémissent des efforts, que fait une Faction, ennemie de son bien-être & de son Indépendance, pour répandre son venin dans l'Etranger & accréditer ses impostures, cette même Faction travaille dans notre Patrie à troubler la tranquillité publique, comme la dernière ressource pour parvenir à ses fins’. En daarop volgden weinige regelen verder deze, ook voor onze dagen nog, merkwaardige woorden: ‘Cependant la Populace a été de tout tems l'aveugle instrument de ceux qui se prétendent les Amis de la Maison Stadhoudérienne, mais qui dans le fait en sont les plus dangereux Ennemis’. Het geheel eindigde met de bede ‘que le Ciel, en faisant triompher la Cause de la Vérité & de la Justice, scandaleusement calomniée dans l'Etranger par de plumes mercénaires 1, détourne les malheurs qui menacent la Patrie’.

{==92==} {>>pagina-aanduiding<<}

Een en ander gaf aanstoot. Den 30sten April 1784 wendde Baron von Thulemeyer zich met eene Memorie tot de Staten-Generaal, waarin hij wees op zijne orders om nauwkeurig acht te geven op welke wijze de couranten het publiek mededeeling zouden doen van den brief van Z.M. aan de Staten dd. 19 Maart. En nu kon de Gezant niet lijdelijk aanzien, dat vermetele schrijvers den eerbied uit het oog verloren verschuldigd aan een groot Monarch, vriend en nabuur van de Republiek, door zich de beoordeeling te veroorloven van eenen maatregel die nog niet eens het onderwerp van beraadslaging uitgemaakt had bij de Staten-Generaal, waardoor natuurlijk het publiek verkeerd werd ingelicht. Tot bewijs voor die ‘licence aussi effrénée’ beriep hij zich op No. 226 en 228 van den Post van den Neder-Rhyn, het orgaan van Pieter 't Hoen te Utrecht, No. 122 van den Politieken Kruijer, het orgaan van Mr. J.C. Hespe, No. 28 der Fransche

{==93==} {>>pagina-aanduiding<<}

Leidsche Courant van 5 en het Supplement van 6 April 1, en de Nederlandsche Courant 2 van 28 April, en eischte eene correctie geëvenredigd ‘à une faute aussi grave’. De Staten-Generaal verzonden de zaak nog denzelfden dag naar die van Holland en die van Utrecht, waarvan de eersten in hunne zitting van Woensdag 5 Mei, bl. 788, de klacht, voor zooverre de Fransche Leidsche Courant betrof, in handen stelden van Burgemeesteren van Leiden. Als naar gewoonte kregen de Gebr. Luzac de uitnoodiging hierop hunne aanmerkingen schriftelijk mede te deelen, maar ditmaal was de verdediging zoo uitvoerig en zoo degelijk dat ze, mede ten gevolge der omstandigheid, dat behalve tegen de Nederlandsche Courant, ook tegen den Post van den Neder-Rhyn en den Politieken Kruijer, allen strijdvoerders in de gelederen der partij van vooruitgang, dezelfde grief was opgeworpen, op meer dan eene plaats werd afgedrukt 3. In deze Memorie beklaagden de Gebr. Luzac zich, hoe zij ‘en voor hen hun Oom Etienne Luzac zich zoo menigmaal, gedurende den loop van nu omtrent tien jaren, aan allerhande ongegronde klagten en bijna ondragelijke behandelingen van den Heer von Thulemeyer hadden zien blootgesteld’. Met het oog op

{==94==} {>>pagina-aanduiding<<}

hunne aanteekening bij de mededeeling van het stuk vroegen ze verder: ‘Is het een misdaad te toonen, dat men, door het publiek maken en verspreiden van een stuk, deszelfs inhoud voor zijne personele gevoelens niet erkent? Of heeft een Nieuws-Schrijver in Nederland het regt verloren, 't geen hem niet alleen als Burger van een vrij Gemeene-Best, maar zelfs als Mensch, als denkend wezen toekomt?’ Bovendien er waren geen aanmerkingen op het stuk gemaakt. En om te doen zien, dat von Thulemeyer onmogelijk de gevoelens van het Kabinet van Berlijn had kunnen voordragen, wees men op de zaak van het vorig jaar, Februari 1783, toen de Baron von Hertzberg gansch andere denkbeelden omtrent publiciteit had aan den dag gelegd. Eindelijk besloot men zijne verdediging door zijn eigen geschrijf te stellen tegenover dat van den Courier-du-Bas-Rhin, het blad, dat men, even als de zoogenaamde Correspondance Politique 1 benevens verscheidene Hoogduitsche papieren, juist bij zijne aanteekening op 't oog had gehad, en dat zelfs door von Hertzberg zoo was afgekeurd, dat Manzon zich in 't voorjaar van 1783 zes à acht weken wat kalmer had gehouden 2;

{==95==} {>>pagina-aanduiding<<}

nu intusschen scheen dat geschrijf in de oogen van den Heer von Thulemeyer geen tegenspraak te mogen lijden. Hoe de Leidsche Regeering overtuigd was van het onrecht-
{==96==} {>>pagina-aanduiding<<}
matige der grieven tegen de Gebr. Luzac, bleek uit haar bericht ter begeleiding hunner Memorie van 24 Mei 1784, waarin gezegd werd, dat zij ‘die Memorie of dat Bericht bedaardelijk overwogen hebbende niet gehaesiteerd hebben te betuigen, dat zij geene materie tot correctie gevonden hebben, maar geoordeelt veiligst te doen van dit bekoomene Bericht te brengen ter kennisse van UEd. Groot Mogende, in dit gerust vertrouwen, dat UEd. Groot Mog. zonder de billijkste redenen van hun niet zullen vergen dat zij een Ingezeeten deezer Provintie, een Inboorling en Burger deezer Stad en wel zodanig een, welkers gezeleerde inwooning hun ten nutte van andere niet onverschillig is, in naam van UEd. Mog. eenige ja zelve de minste correctie zoude moeten geeven’ 1. Gekker kon von Thulemeyer er wel niet afkomen!
De laatste grief tegen de courant in dit tijdperk was die van den Russischen Gezant te 's Hage over het ‘Extrait d'une Lettre de Paris du 9. Juillet’ opgenomen in No. lviii, du Mardi 20 Juillet 1784. Maar even als de Baron von Reischach in 1774 deed, zoo kwam ook nu de vertegenwoordiger van Keizerin Katharina onderhands met de zaak bij den Raadpensionaris, en eischte ‘reparatie van de hoon aan zijne magtige souvereine aangedaan’; werd hieraan niet voldaan, dan zou hij zich ge-
{==97==} {>>pagina-aanduiding<<}
noodzaakt zien eene memorie bij de Staten-Generaal in te dienen. Zoo ver kwam het echter niet. Van Bleiswijk stelde de zaak in handen van van Staveren, den Leidschen Pensionaris(?), door wiens toedoen Luzac gewaarschuwd werd 1. Deze was intusschen in No. lx, du Mardi 27 Juillet, nog eens op het verschil tusschen de Kabinetten van Versailles en St. Petersburg over het recht van préséance - want dit was de grief - teruggekomen, maar plaatste nu in het Supplement van No. lxii, du Mardi 3 Août, eenige weinige regelen waarvan de strekking was aan te toonen, dat men in deze zaak alleen de rol van verslaggever had vervuld, zonder in eenigerlei opzicht haar goed of af te keuren.
In deze zelfde dagen deelde ook de Fransche Leidsche Courant in de aanschrijving van Gecommitteerde Raden van 27 Juli 1784 in het algemeen, en in het bijzonder ook aan Burgemeesteren van Leiden gedaan, dat de schrijvers en uitgevers van nieuwstijdingen binnen hunne stad zich wachten zouden te plaatsen ‘de Instructie en Ordres aan de Ministers van deezen Staat te Brussel ten aanzien van de aldaar thans verhandeld wordende differenten gezonden of eenige verdere stukken of zaken deze differenten concerneerende’.
Wat de reden was dat de courant met 1 Maart 1785 in Frankrijk verboden werd blijkt nergens, maar het feit zelf werd Luzac bekend uit een' brief van de Lormes dd. Parijs 4 Maart, die hem daarom verzocht geen couranten te zenden. Dat ook de Fransche Gezant te 's Hage de reden niet kende bewijst een schrijven van zekeren Berenger, vermoedelijk tot de Fransche Ambassade behoorende, die Luzac den 11den Maart troostte met de verzekering

{==98==} {>>pagina-aanduiding<<}

dat de Gezant zich veel moeite gaf om dit verbod te doen opheffen.
Het was in ditzelfde jaar 1785 dat Mr. Johan Luzac, in plaats van den beroemden Lodewijk Caspar Valckenaer, den vollen neef zijner moeder, tot den hoogleeraarszetel voor de Grieksche taal en Vaderlandsche Geschiedenis aan de Leidsche Hoogeschool geroepen werd; den 24sten September aanvaardde hij zijn ambt met het uitspreken der welbekende oratie: de Eruditione altrice virtutis civilis, praesertim in civitate libera (over de Geleerdheid, de voorname voedster van burgerlijke deugden, vooral in eenen vrijen staat). Deze verandering van werkkring maakte het voor Luzac noodzakelijk naar iemand uit te zien, die, zonder dat hij daarom de algemeene leiding er van losliet, het dagelijksch werk van de redactie der courant zou op zich nemen. Lang zoeken scheen niet noodig. Aan de Fransche Amsterdamsche Courant van Tronchin was destijds verbonden de welbekende Antoine Marie Cerisier, een man die dezelfde beginselen huldigde als door Luzac werden voorgestaan. ‘Les écrits du bon Luzac (c'est le titre par lequel on est convenu de distinguer le Gazettier de ce nom)’, hetzij dan dat hier Etienne Luzac, de oom, of wel Mr. Johan, de neef, werd bedoeld, waren woorden geweest van ingenomenheid en toegenegenheid door Cerisier in zijn Politique Hollandais 1 Tome IV, p. 384, in Januari 1783, opgenomen, die stellig gunstig afstaken bij de hatelijke uitdrukkingen van ‘Het

{==99==} {>>pagina-aanduiding<<}

Leidsch Propheetje, het vernuftig Leidsch Courantiertje, de Fransche Nouvellist’ waaraan Luzac's bloedverwant, Mr. Elie Luzac in zijne Reinier Vrijaarts Openhartige Brieven, de meest hatelijke en dikwijls onjuiste opmerkingen omtrent hem vastknoopte 1. In Cerisier scheen dus de rechte man te zijn gevonden, die tegen genot van een traktement van 1400 Gld. en 50 Gld. meer of minder voor elke 100 exemplaren waarmede het debiet boven of beneden het getal van 3000 kwam, al het werk zoude doen, wanneer Mr. Johan's bezigheden niet zouden veroorloven aan de courant mede te werken. Die overeenkomst heeft evenwel teleurstelling gebaard. Het bleek onmogelijk te zijn dat Luzac zich niet met de courant inliet; misschien wel dat de nauwkeurigheid van Cerisier, die, volgens Adams althans 2, wel wat te wenschen overliet, het hare daartoe bijdroeg, maar in elk geval zag Luzac zich niet van de verplichting ontheven om zelf mede te werken 3, en Cerisier hield evenals te Amsterdam nog ruimschoots tijd en gelegenheid over voor anderen letterkundigen arbeid. En van daar dat toen Oom Etienne, die voor twee derden in het honorarium van Cerisier bijdroeg 4, den 9den Januari 1787 overleden was, Mr. Johan ronduit verklaarde, dat de bestaande overeenkomst voor hem al te bezwarend werd, daar hij, boven zijn vast traktement van ƒ 2000 als hoogleeraar niet veel

{==100==} {>>pagina-aanduiding<<}

genietende, nu aan Cerisier meer dan 2000 Gld. moetende betalen, meer uitkeeren zou dan hij ontving, zoodat zijne inkomsten bij dubbel werk minder zouden opleveren dan wanneer hij zich alleen met de courant bezig hield. Daarbij kwam nog, dat men, sedert Cerisier aan de courant was gekomen, tot behoud van zijn' besten Franschen correspondent, dezen een honorarium had moeten toekennen dat steeds grooter werd naar gelang het debiet van de courant in Frankrijk toenam. Daarom stelde hij nu Cerisier voor, diens honorarium onveranderlijk op 1600 Gld. te brengen; dat was meer dan het minste der oorspronkelijke overeenkomst, en ook meer dan zijn honorarium te Amsterdam bedroeg 1.
In verband met deze cijfer-quaestie en tot vergelijking

{==101==} {>>pagina-aanduiding<<}

met de hierboven gedane opgave omtrent de voordeelen die de courant tusschen 1745 en 1749 opleverde, ontleenen wij aan eene door ons gevonden aanteekening dergelijke opgave over de jaren 1783 tot 1786:

 	1783.	 
 	Provenu der Affaire	ƒ 23789: 8: -
 	Advertentiën	ƒ 608: 5: -
 	 	----
 	Totaal	ƒ 24397: 13: -
Fraix et Dépenses	ƒ 10155: 15: 12	 
Non-Valeurs	ƒ 226: 9: -	 
Dito des Avis	ƒ 16: 6: -	 
 	----	 
 	 	ƒ 10398: 10: 12
 	 	----
 	 	ƒ 13999: 2: 4
 	De helft op Rek. Courant gebr.	ƒ 6999: 1: 2
 	1785.	 
 	Provenu der Affaire	ƒ 25863: 11: -
 	Advertentiën	ƒ 867: 18: -
 	 	----
 	Totaal	ƒ 26731: 9: -
Fraix et Dépenses	ƒ 9210: 15: 2	 
Non-Valeurs	ƒ 465: 4: -	 
Dito des Avis	ƒ 45: 2: -	 
 	----	 
 	 	ƒ 9721: 1: 2
 	 	----
 	 	ƒ 17010: 7: 14
 	De helft	ƒ 8505: 3: 15
 	Af aan Cerisier	ƒ 600: -: -
 	 	----
 	Geboekt Rest.	ƒ 7905: 3: 15



 	1784.	 
 	Provenu der Affaire	ƒ 22564: 13: -
 	Advertentiën	ƒ 662: 16: -
 	 	----
 	Totaal	ƒ 23227: 9: -
Fraix et Dépenses	ƒ 7298: 6: 6	 
Non-Valeurs	ƒ 425: 6: -	 
Dito des Avis	ƒ 27: 2: -	 
 	----	 
 	 	ƒ 7750: 14: 6
 	 	----
 	 	ƒ 15476: 14: 10
 	De helft geboekt	ƒ 7738: 7: 5
 	1786.	 
 	Provenu der Affaire	ƒ 29322: 16: -
 	Advertentiën	ƒ 1122: 7: -
 	 	----
 	Totaal	ƒ 30445: 3: -
Fraix et Dépenses	ƒ 10945: 6: 8	 
Non-Valeurs	ƒ 502: 11: -	 
Dito des Avis	ƒ 49: 13: -	 
 	----	 
 	 	ƒ 11497: 10: 8
 	 	----
 	 	ƒ 18947: 12: 8
 	De helft	ƒ 9473: 16: 4
Af 2/3 aan Cerisier	ƒ 1400: -	 
2/3 aan Broeder	ƒ 416: 14	 
 	----	 
 	 	ƒ 1816: 14: -
 	 	----
 	Geboekt	ƒ 7657: 2: 4



{==102==} {>>pagina-aanduiding<<}

Eene andere aanteekening evenwel luidt: Inkomsten der Gazette de Leyde

1784 =	ƒ 14804	1785 =	ƒ 13336
Advert.	ƒ 632	Advert.	ƒ 588
 	----	 	----
 	ƒ 15436	 	ƒ 13924


Zoo zal hier beneden ook aan eene andere aanteekening worden ontleend, dat in 1786 de courant netto ƒ 19500 opleverde. Daargelaten de meerdere of mindere juistheid dezer cijfers, zoo blijkt in allen geval hoe belangrijk de zaak sedert 1749 in omvang was toegenomen, en het debiet der courant vermeerderd.
In het jaar 1786 werd de Fransche Leidsche Courant het slachtoffer van eene daad, die de palen der zedelijkheid daarom verre achter zich liet, omdat ze, door laag winstbejag in het leven geroepen, door niets kon worden gestuit, ja zelfs openlijk door Keizer Jozef II werd aangemoedigd. Een zekere Franschman toch met name Charles Grandmenil, ‘Entrepreneur van een Litterateur Kabinet’ te Weenen 1 maakte in de Weener Courant van 11 Maart 1786 bekend, ‘dat voortaan en met het begin der maand July aanstaande, de Fransche Leydsche Courant van Luzac, van woord tot woord, en met sijn Origineel overeenkomend nagedrukt, en telkens ses uuren na den aankomst van de Origineele uitgegeeven soude worden voor de helft van den prys als deselve thans was kostende’. Kenschetsend voor de landsvaderlijke zorg dier

{==103==} {>>pagina-aanduiding<<}

tijden is het, dat de Secretaris van der Eem, die bij afwezigheid van den Heer van Haeften, hun Hoog. Mog. extraordinaris Envoyé en Plenipotentiaris aan het Hof van Weenen, de zaken van het gezantschap waarnam, reeds vier dagen later van deze eigenlijk geheel particuliere zaak aan de Staten-Generaal kennis gaf, en later den 29sten April, als vervolg op dit bericht, mededeeling deed: ‘dat in de Weener Courant van dien dag, van wegens de Keiserlyke Koninglyke Neder-Oostenryksche Regeering, bekent gemaakt was dat sijne Keiserlyke Majesteit’ den bovenvermelden persoon ‘voor den tyd van ses jaaren Octroy verleent hadde tot het nadrukken der Fransche Leidsche Courant van Luzac’. Want eerst acht dagen nadat laatstgemeld schrijven door de Staten-Generaal in ontvangst was genomen, werd ter Vergadering van dat hooge collegie, het verzoekschrift van Etienne Luzac, ‘Eigenaar der Fransche Courant’ te Leiden 1 gelezen, waarbij deze zich beklaagde, dat, ofschoon hij er reeds vroeger van gehoord, maar geen geloof aan geslagen had, in de publieke Weener Courant eene openbare aankondiging had gestaan ‘dat Zyne Keiserlyke Kon. Majesteit, in gevolge van derzelver Hof-Decreet van den 10. April aan voorn. Charles Grandmenil had gegeeven de uitsluitende bevoegdheid tot het nadrukken der Fransche Leydsche Courant voor den tijd van 6. jaaren; en wel zodanig dat in dien tijd geene andere Nadruk in de Keiserlyke Koning-
{==104==} {>>pagina-aanduiding<<}
lyke Erflanden zoude mogen geschieden, gelyk ook, te reekenen van den 1. July des loopenden jaars, het nog aan de Post-Amten, nog aan iemand anders buiten dezelven, veroorloofd zoude zyn voorsz. Leydsche Courant van buiten's Lands in te voeren of te laaten komen, op poene van 100. Ducaten, welke alwie, by wien zodanige Leydsche Fransche Courant van buiten ingevoerd, van lateren datum dan voorsz. 1. July, gevonden zoude worden, zoude moeten betaalen aan den Kamer-Procureur, als met de zorg van het voorsz. Privilegie belast, en wel de eene helft der voorsz. Boete te bekeeren voor den Aanbrenger, en de andere helfte voor den Nadrukker: Welk Keiserlyk Besluit mitsdien tot ieders Naricht door de Keiserlyke Neder-Oostenryksche Lands-Regeering, by Aankondiging van den 22. April 1786, wierd bekend gemaakt’. Luzac beklaagde zich niet slechts over de zaak op zich zelve, als hoogst ongepast en onrechtvaardig, maar ook dat de maatregel zich uitstrekte tot het transit door de Oostenrijksche landen, daar een gedeelte van Polen en aangrenzende Provinciën, Konstantinopel, en een groot gedeelte der Levant, waar het vertier van het Nieuwsblad vrij aanmerkelijk was, gewoon was zich daarvan aan de Postkantoren van Weenen, of elders in de Keizerlijke Erflanden te voorzien. Voor dat alles riep Luzac de tusschenkomst der Staten-Generaal in, en vervoegde zich ook bij de Staten van Holland met een dergelijk request om dit verzoek te ondersteunen. Laatstgemeld collegie, aan wien de zaak door de Staten-Generaal was verzonden, besloot daarop den 24sten Mei 1786, dat de daartoe betrekkelijke stukken zouden ‘worden geëxamineert door de Heeren Gedeputeerden der Stad Haarlem, en verdere hun Edele Groot Mogende Gecommitteerden tot de zaaken van de Justitie, en de Vergadering daarop gediend van der zelver

{==105==} {>>pagina-aanduiding<<}

consideratien en advis’. Zulks bracht de zaak natuurlijk geen stap verder, en zoo berichtte dan ook de Heer van Haeften den 8sten Juli van dat jaar aan de Staten-Generaal, dat de bedoelde ‘Contrefactie of Namaaking den 13 daar aan volgende een aanvang stond te neemen’; den 15den dierzelfde maand zond hij evenwel bericht ‘dat de Contrefactie van de Fransche Leidsche Courant, daags te vooren een aanvang genomen had met die van den 4 July 1, staande het Wapen van de Staaten van Holland 'er boven, en houdende deselve in van woord tot woord al wat 'er in de Origineele’ stond. Andermaal kwam de zaak in handen van de Staten van Holland die den 2den Augustus 1786 hetzelfde besluit namen als den 24sten Mei, natuurlijk met gelijke uitkomst, en, gelijk we later zullen zien, was Luzac in Februari 1791 nog niet verder 2.
Waar sprake is van de Fransche Leidsche Courant, vestigt het oog zich als van zelf op de Vereenigde Staten van Noord-Amerika, en op hunnen strijd voor de onafhankelijkheid gedurende de jaren 1775 tot 1783, want algemeen bekend is het, hoe innig de betrekkingen waren tusschen de leiders van den Amerikaanschen opstand en den leider van het Fransche blad. Met recht zou men dus kunnen verwachten, dat het onderzoek naar den oorsprong en den verderen voortgang dier betrekkingen eene ruime plaats in deze studie hadde ingenomen. En toch is niets minder dan het tegendeel waar. De bronnen voor

{==106==} {>>pagina-aanduiding<<}

dat onderzoek zijn niet door ons gevonden, en slechts voor gissingen en veronderstellingen, gegrond op het karakter en den aanleg van Mr. Johan Luzac, in verband met zijnen tijd en zijne omgeving, is het veld opengelaten. Wat mij betreft, ik stel mij de zaak aldus voor. Franschof Engelschgezind? die vraag behoorde hier te lande tot de orde van den dag in de jaren kort na het optreden van Mr. Johan. Toegerust met open oog en zin voor de kwalen der toenmalige maatschappij, kon het niet anders of de jeugdige journalist moest zich aangetrokken gevoelen door de vrijheids-denkbeelden die van Frankrijk uit zich verspreidden. En toen nu deze voor een deel hunne uiting vonden in den Amerikaanschen opstand, lag het voor de hand, dat die beweging door hem als de zaak der menschheid werd beschouwd, ter bevordering waarvan hij met onverdroten ijver zijne krachten wenschte te besteden 1. Hoogst welkom was het aan de leiders van den opstand, dat juist de Fransche Leidsche Courant, die zich, ten gevolge van de geestkracht van den ouden Etienne Luzac, reeds lang ‘van de gewone nieuwspapieren door keurigheid van stijl, oordeelkundige schifting van het ware en valsche, en geregelde voordragt der gebeurtenissen’ 2 zoo onderscheiden had, dat ze zich den weg tot alle kabinetten gebaand had, hunne belangen bepleitte. ‘Zij begrepen al het gewigt dat er gelegen was in het bezit van een bondgenoot, zoo bij uitstek geschikt en berekend om gunstig te werken op de opinie dergenen, die in de staten van Europa het roer in handen hadden. Al ras wedijverden een aantal Amerikaansche staatslieden om met Johan Luzac betrekkingen aan te

{==107==} {>>pagina-aanduiding<<}

knoopen, en hem op de hoogte te houden van de stemming der gemoederen en den loop der gebeurtenissen in de strijdende volkplantingen. Uit de legerplaats van Washington en andere veldoversten werden tevens voortaan de berigten van het tooneel des oorlogs regtstreeks met de eerste de beste gelegenheid naar Holland overgemaakt’ 1. Toch schijnen de leiders van den opstand in de laatste jaren der worsteling nog meerderen steun noodig te hebben geacht; althans uit het reeds hierboven vermelde schrijven van John Adams, dd. Amsterdam 13 December 1781, blijkt, hoe deze het van belang achtte dat ook de Fransche Amsterdamsche Courant door hem werd ingelicht: M. Tronchin kende hij niet, wel naar 't schijnt Cerisier, wiens nauwkeurigheid echter wat te wenschen overliet, maar die toch in staat was aan de Amerikaansche zaak goede diensten te bewijzen, waarom hij hem dan ook deelgenoot wenschte te maken van zijne Amerikaansche berichten.
De Fransche Leidsche Courant die zich eenmaal tot die hoogte wist te verheffen dat ze ‘in het kabinet van geen vorst of minister werd gemist’, en aan hare zelden voorbarige maar veelal juiste mededeelingen en onpartijdige oordeelvellingen groote waarde zag toegekend, ondervond dien ten gevolge hoe wederkeerig ‘de staatslieden der grootste mogendheden zich uit eigene beweging tot hare redactie in betrekking stelden en aan deze regtstreeks de belangrijkste berigten toezonden’ 2. Maar ook hieromtrent meer aan te teekenen dan reeds hier en daar ter loops plaats vond gedoogen mijne bronnen niet. Toch verdient in dit opzicht de briefwisseling van Antoine

{==108==} {>>pagina-aanduiding<<}

Bernard Caillard, den Franschen chargé d'affaires te 's Hage 1, met Mr. Johan Luzac eenige aandacht. Dat ze ook al evenals die der Amerikaansche staatslieden meer van letterkundigen dan staatkundigen aard was, doet het getuigenis omtrent zich zelf vermoeden, wanneer Caillard in een schrijven van 24 Februari 1786 verklaart te zijn ‘un humble amateur qui d'ailleurs s'amuse beaucoup plus avec Homère qu'avec Puffendorf et même qu'avec votre illustre compatriote Grotius lorsqu'il parle de jure belli et pacis’. Vol bewondering roept hij Luzac dan vijf weken later (31 Maart 1786) met geestdrift toe: ‘Vous, Monsieur, dont les écrits lumineux, si supérieurs à tout ce qu'on appelle papiers publics, ont contribué plus qu'on ne pense, plus que vous ne pensés peut être vous même à intéresser le reste de l'Europe à la cause (de zaak der vrijheid) que vous défendés’.
Tot de berichten door Caillard aan Luzac voor zijne courant toegezonden behoort het ‘Extrait d'une Lettre de La Haye du 23. Mars’ opgenomen in No. xxv, du Mardi 27 Mars 1787, waarin medegedeeld werd, hoe, niettegenstaande de Heer de Rayneval niet in zijne zending te 's Hage had kunnen slagen, de Fransche Koning hem toch met zijn portret in diamanten gevat vereerd had. Dit was voor dezen de afloop van de langdurige onderhandelingen die hij te 's Hage met den Graaf van Goertz,

{==109==} {>>pagina-aanduiding<<}

namens den Koning van Pruissen, gevoerd had over de maatregelen die genomen konden worden om de eendracht tusschen de verschillende staatspartijen in de Vereenigde Gewesten te herstellen 1. Tijdens die onderhandelingen waren natuurlijk de verschillende organen der openbare meening druk in de weer met de zaak; zoo ook de Courier-du-Bas-Rhin, die woelige ‘stokebrand’ en onhandige vriend der Oranje-partij. Ditmaal kwam Manzon er in allen opzichte gek af, en ik kan mij het genoegen niet ontzeggen hier ter plaatse in te voegen hetgeen daaromtrent in het Supplement der Fransche Leidsche Courant van No. xxiv, du Vendredi 23 Mars 1787, wordt medegedeeld, ook als verdere bijdrage tot de kennis van dit blad. Bedoeld artikel luidt aldus:
‘De Leide, le 22. Mars. Nous venons de recevoir l'Article suivant, avec requisition de l'insérer dans notre Feuille le plutôt possible.
EXTRAIT d'une Lettre de Berlin du 13. Mars.
‘On a appris ici avec autant de surprise que d'indignation la licence audacieuse, avec laquelle le Rédacteur du Courier du Bas-Rhin a travesti la Lettre, que l'Envoyé du Roi en Hollande a adressée, en date du 12. Janvier, à Mr. de Rayneval, Conseiller-d'Etat de S.M. Très-Chrétienne, pendant le séjour, que ce dernier a fait à la Haye. La Cour a enjoint au Président de la Régence de Clèves de réprimander très-sévèrement le Gazettier, avec menace d'une punition immanquable, et méme de la suppression de la Gazette en cas de récidive’.
Répugnant naturellement à publier les censures, que d'autres Ecrivains périodiques peuvent essuyer, nous nous sommes écartés cette fois-ci de la coûtume de nous re-
{==110==} {>>pagina-aanduiding<<}
fuser à de pareilles requisitions, parce que nous saisissons avec plaisir l'occasion de détromper le Public d'une supposition, dans laquelle il a été jusqu'à présent au sujet de la Feuille en question. Comme l'on pense, qu'elle s'écrit sous l'inspection d'un Censeur, établi de la part du Gouvernement et attentif à ne pas y laisser des Articles, qui seroient desapprouvés par la Cour de Berlin, on a été étonné, qu'une Feuille autorisée fût (pour ainsi dire) le réceptacle de tant de calomnies et d'atrocités contre des Personnes, qui, si elles ne méritoient de la considération à d'autres égards, devoient au moins être respectées à titre des Dignités et des Charges, qu'elles occupent chez une Nation voisine et amie de S.M. Prussienne. Persuadés nous-mêmes, avec tout ce qu'il y a de gens raisonnables et modérés dans notre Patrie, que la Cour de Berlin n'a que des vuës amicales et équitables envers la République, nous avons souvent regretté, qu'un Papier public, qui étoit regardé comme ayant sa sanction, fût un des principaux boutefeux de nos dissensions Civiles; boutefeu d'autant plus dangereux, que c'est à lui, à ses mensonges, à ses exhortations séditieuses et révoltantes, qu'on peut attribuer en grande partie l'animosité, conçuë contre une cause, qu'on tâche de soutenir par de tels moyens. Aujourd'hui, après un desaveu aussi formel, fait par le Cabinet de Berlin même, le Public en général, l'Allemagne sur-tout, que cet Ecrivain trompe et séduit, pourra apprécier ses assertions sur les sentimens et les principes de sa Cour à l'égard des affaires de notre Pays’.
Geheel onder den indruk van hetgeen hij zoo pas gelezen had voegde Caillard in zijne missive aan Luzac, van 23 Maart 1787, daaraan de volgende scherpe zinsneden toe: ‘j'espère que le drôle aura un peu sur l'oreille et que ses impertinences auront un terme. C'est pourtant

{==111==} {>>pagina-aanduiding<<}

dommage que son talent ne soit pas en de meilleures mains; et qu'un homme qui a la langue aussi bien affilée n'ait pas une ame un tant soit peu plus honneste. Je n'exigerais pas de lui qu'il eut de la vertu, cela serait peut-être trop fort; je voudrais seulement qu'il eut de la vergogne’ (schaamte).
Tot de berichten door Caillard in 1788 aan Luzac toegezonden behoort dat betreffende het overbrengen van den Vicomte de Noë, Maire van Bordeaux, naar de citadel van Bayonne, in No. iii, du Mardi 8 Janvier 1788, een bericht, dat van woord tot woord, gelijk het aldaar is afgedrukt, door mij gevonden is op de keerzijde van een' brief van Caillard van 2 Januari van dat jaar. En toen de onaangename bejegeningen die de Fransche Gezant, de Graaf de St. Priest, in ditzelfde jaar van den kant van het Haagsch gemeen moest ondervinden 1, veelvuldige moeielijkheden veroorzaakten, en er eindelijk aan het velerlei gewrijf en geschrijf een einde scheen te komen, was het de Fransche Leidsche Courant die in het Supplement van No. lx, du Vendredi 25 Juillet 1788, daartoe door Caillard gemachtigd, dit wereldkundig maakte. - Intusschen schijnt het verbod van de courant, met Maart 1785 in Frankrijk uitgesproken, nog altijd stand te hebben gehouden, en moet de overkomst van de St. Priest tot wien Luzac zich wendde, aan de opheffing, die in Augustus 1788 plaats vond, zeer bevorderlijk zijn geweest; over de vermoedelijke oorzaken, die tot het verbod zouden aanleiding hebben gegeven, wenschte Caillard zich liever mondeling uit te laten, zoodat dit punt in 't duister blijft 2.

{==112==} {>>pagina-aanduiding<<}

Eindelijk wijs ik voor de betrekkingen tusschen Caillard eu Luzac gedurende het jaar 1789 op eene missive van 10 Februari van dat jaar, waarbij Caillard het beklag van den Graaf van Artois overbracht dat diens naam in een der laatste nummers was genoemd, en van die gelegenheid gebruik maakte om Luzac te verzoeken zoo min mogelijk van de Koninklijke familie te gewagen; ‘lorsqu'il vous sera impossible de faire autrement’, aldus luidde het bemoedigend en vleiend slot van dezen zeker vrij lastigen eisch, ‘qu'alors vous y mettiez cette circonspection dont vous savez faire un usage si heureux et qui vous concilia généralement l'esprit de tous vos lecteurs’. Zeker niet minder vleiend was het oordeel van Caillard later over den geheelen jaargang 1789 van de courant uitgesproken: ‘Votre année 89 sera une année bien précieuse et certes je la ferai relier et la conserverai avec bien du soin’ 1.
Het was den 30sten Januari 1791 dat Happé, de Kanselier van Graaf Mercy-Argenteau, Minister-Plenipotentiaris van Keizer Leopold II te Brussel, Luzac onderrichtte, dat men voor hem van wege den Keizer eene gouden medaille ontvangen had. Dit stuk, nog voorhanden in de munt- en penning-verzameling van wijlen Mr. L.C. Luzac, draagt aan de eene zijde de beeltenis van den Keizer, waaronder de aanwijzing I.N. Wirt. F., met het bijschrift: Leopoldus II. P.F. Augustus, en aan de

{==113==} {>>pagina-aanduiding<<}

andere zijde de rijks-attributen met de woorden: Pietate et Concordia, daarboven. Dat deze medaille, evenmin als die van Koning Stanislaus II uitsluitend voor Etienne Luzac geslagen was, ter eere van Mr. Johan werd vervaardigd, acht ik buiten twijfel; de toezending daarvan was alleen een huldebetoon voor de wijze waarop Luzac in zijn blad gewag had gemaakt van de onderhandelingen van gemelden Minister te 's Hage. Een dergelijk bewijs van ingenomenheid scheen Luzac intusschen het beste tijdstip voor eene poging tot het uit den weg ruimen der grief die hij nog steeds tegen het Hof van Weenen had. In een schrijven aan Happé van 8 Februari 1791, naar aanleiding van dit geschenk, wees Luzac er dan ook op hoe de tijden veranderd waren. ‘Mon zèle et ma bonnefoi m'attirèrent le déplaisir efficace de feu l'Empereur. La réimpression de ma Gazette à Vienne fut non seulement autorisée; on fit prohibition de l'Original, sous peine d'une forte Amende, exemple d'une privation de propriété que je crois unique en son espèce’. In een dito schrijven van denzelfden datum aan Mercy-Argenteau zelf, liet hij zich aldus uit. ‘Il y a cinq à six ans, lorsque, m'abandonnant à mon zèle pour la défense de mon Pays, j'encourus si fort le déplaisir du défunt Empereur, que la contrefaction de ma Feuille à Vienne fut autorisée, l'Original sevèrement défendu. Ne pourrois-je point espérer, Monseigneur, le redressement de ce grief sous le juste Léopold?’ - ‘Encore en dernier lieu l'on vient de me contremander tous les Exemplaires, qui s'expédioient dans les Etats Napolitains, parce qu'on a jugé à propos d'y établir une réimpression. Je crois qu'on en peut compter à présent cinq ou six de ma Feuille en Europe. Il n'en est cependant aucune autorisée qu'à Vienne’. Mercy-Argenteau beantwoordde deze waarlijk niet onbescheiden

{==114==} {>>pagina-aanduiding<<}

vraag den 18den Februari met de belofte: ‘Je vais proposer au Ministre de Sa Majesté de faire lever la défense, portée à Vienne, sous le dernier règne, et d'interdire les contrefaçons de Votre Feuille’. Of dit voorstel de gewenschte gevolgen heeft gehad kan ik niet verzekeren.
De Resol. der Staten van Holland van Woensdag 10 December 1794, bl. 1464, maken alweder melding van eene klacht tegen de courant ingebracht. De Heer van Wassenaer, Heere van Starrenburg, toch deelde dien dag aan de vergadering mede eene missive van den Engelschen Ambassadeur St. Helens van 5 December, waarbij deze zich beklaagde over eene door het Engelsch Gouvernement honende insertie in het Supplement der Fransche Leidsche Courant van dien dag, ‘relatif tot den Hertog van York en het gedrag der Engelsche Trouppes by de verovering van Nymegue’, en waarvoor hij bestraffing van den autheur en verbod van het blad verlangde. Als naar gewoonte werd de zaak aan Burgemeesteren van Leiden verzonden, maar tevens werd besloten aan den Ambassadeur te doen opmerken, dat verscheidene nieuwspapieren in Engeland al sedert lang, en wel bij herhaling, niet schroomden om zich ten opzichte der Hollandsche natie en hare trouppes, uit te laten op eene niet minder honende wijze, dan waarover de Ambassadeur zich beklaagde.
Met dat al behoorden de gelukkige jaren voor Mr. Johan reeds lang tot de geschiedenis. De gematigde beginselen van vrijheid door hem voorgestaan waren door de doldriftige handelingen van sommige ijveraars geheel voorbijgestreefd, en de nazomer van 1787 werd de kiem waaruit nog meer verwarde democratische beginselen zouden voortspruiten; want de toen naar Frankrijk uitgeweken leiders en volgers der voor 't oogenblik onderliggende partij vonden daar te lande eene vruchtbare kweekschool voor der-
{==115==} {>>pagina-aanduiding<<}
gelijke begrippen, die hunne gemoederen hoe langer hoe meer prikkelbaar maakten en tot wederwraak stemden. Tot die uitgewekenen behoorden ook Mr. Johan Valckenaer, de toen 28jarige broeder der echtgenoote van Mr. Etienne Luzac, en gewezen Hoogleeraar te Franeker en Utrecht, benevens Wybo Fynje, gehuwd met eene der zusters Luzac. Als schrijver der Hollandsche Historische Courant 1 had Fynje te Delft in de voorste gelederen der patriottische partij medegestreden, maar in de maand September 1787 die rol moeten boeten met eene overhaaste vlucht naar Bremen, terwijl vrouw en kinderen zich te Amsterdam schuil hielden. Gelukkig dat zulks hier geen vereischte is: want ongaarne zou ik mij wagen aan de schildering der vele zorgen en angsten die deze liefdevolle echtgenoote en moeder, bovendien nog in zwangeren toestand verkeerende, blijkens hare eigen brieven, heeft moeten doorstaan, voor en aleer ze met behulp der gebrekkige middelen van gemeenschap dier tijden in de laatste dagen van November 1787 de stad Antwerpen bereikte, waar ze door haren man werd opgewacht. Het

{==116==} {>>pagina-aanduiding<<}

schilderen van al dat leed zou anders levendig doen beseffen, hoe vreeselijk de ellende was door de staatkundige geschillen dier dagen gebracht over de hoofden juist van haar, die uit den aard der zaak daarvan het meest afkeerig waren, en gelijk hier eindigen zou met den dood der liefdevolle moeder; want nog geen jaar later, op den 28sten November 1788, overleed Marguerite Emilie Luzac op het kasteel bij Watte, in de nabijheid van St. Omer, waar Fynje, Valckenaer, Mappa en eenige andere uitgewekenen toen gevestigd waren, aan de gevolgen van al de doorgestane smart. Voor Mr. Johan was zulks dubbel pijnlijk omdat zijne verhouding tot Fynje veel te wenschen overliet. Diens ‘caractère vif et bouillant’ stemde weinig overeen met zijne gematigdheid; van het begin af dat hij met hem was bekend geraakt, en nog meer daarna, was er altoos iets in beider denkwijze geweest dat zeer sterk uit elkander liep, om niet te zeggen volstrekt tegen elkander inliep. Dit verschil van denkwijze had zich nog meer geopenbaard bij gelegenheid der ongelukkige staatsgeschillen, en wel vooral op het laatst, toen de verschillen deswegens, wanneer zij elkander ontmoetten weleens in hevigheid uitbarsteden, en dikwijls andere onlusten over weder andere zaken naar zich sleepten 1. Vandaar dat Fynje, op verlangen zijner vrouw, geen briefwisseling meer hield met zijnen zwager, die zich intusschen druk beijverde om, zooveel in zijn vermogen was, van de eigendommen der Delftsche vluchtelingen te redden, niet het minst van hunne courant en drukkerij, eene zaak die met het einde van 1787 eene som van 12 à 13000 Gld. vrij geld zou hebben opgeleverd 2, en nu plotseling alle waarde verloren had.

{==117==} {>>pagina-aanduiding<<}

Aan verloochening van beginselen viel bij een' man als Mr. Johan Luzac niet te denken, zoodat zijne gematigdheid, die vóór 1787 der Oranje-partij ten goede kwam, later deze partij in de oogen stak, terwijl ze natuurlijk evenmin genade vinden kon bij de onderliggende partij. Kortom voor zijne denk- en zienswijze, eenmaal levendig toegejuicht, was in de toenmalige orde van zaken geen plaats meer, en ruimschoots moest hij ondervinden wat het zeggen wilde aan geen der beide uiterste partijen te kunnen behagen. Aldus verklaar ik mij ‘het ongelijk’ waarvan het volgende uittreksel uit een schrijven van Bavius Voorda, die sedert Januari 1790 mede het slachtoffer der staatkundige denkbeelden was geworden en als ambteloos Burger te Leiden woonde, aan Mr. C. de Gijselaar, dd. 21 Februari 1791, melding maakt. Jan Luzac, zoo luidt het daar, ‘is onder het ongelijk, dat men hem aandoet, nog al vrij wel gemoedigd, doch zijn bloed is evenwel in agitatie, en dat benadeelt zijn gezondheid. Hij heeft sedert 2 à 3 maanden zware bloedstortingen uit de neus gehad. Ook heeft hij te veel werks, en te weinig beweging. Zijn vrienden en nabestaanden doen zoo haar best om hem te bewegen om het werk van de courant geheel te laten varen. Jammer is het dat hij wat al te weinig vertrouwen stelt op de bekwaamheden van zijn broeder Etienne 1 schoon die zeker in uitgebreide kunde bij hem niet halen kan. Men zoekt zoo ik hoor naar

{==118==} {>>pagina-aanduiding<<}

iemand uit Parijs om de courant te schrijven’. Wie die persoon was kan ik niet aanwijzen, en wordt ook niet verder aangeduid in een dito schrijven van 14 Mei van datzelfde jaar, waarin Voorda uitroept: ‘Wat ben ik blijde dat Mr. Jean een hulp gevonden heeft, die hem in het redigeren der courant kan verligten, en op welken het zich laat aanzien, dat hij dat werk met ter tijd geheel zal kunnen overdragen. Onze vriend heeft te veel werk, te veel inspanning, en veel te weinig beweging. Dit derangeert zijn gezondheid. Gedurenden den geheelen winter, het voorjaar, en nog van tijd tot tijd bloedt hij sterk uit de neus. Behalve de courant 't welk een gestadige rosmolen zonder vacantie is, geeft hij zich veel moeite met zijn Professoraat en met zijn discipels’.
Niet die werkzaamheid maar wel die der courant bracht hem in 1796 geheel ten onder. Wybo Fynje en Mr. Johan Valckenaer waren toen uit hunne ballingschap teruggekeerd; doch voor en aleer we uit particuliere brieven aantoonen welk verband er heeft bestaan tusschen beider terugkeer en den val van Mr. Johan Luzac, is het noodig ons eerst te bepalen tot eene uiteenzetting der waarheid gelijk die in officiële bronnen wordt aangetroffen.
De Fransche Leidsche Courant, die door de toevoeging van het: Liberté, Egalité, Fraternité, en het: L'An premier de la Liberté Batave, aan haar hoofd sedert No. viii, du Mardi 27 Janvier 1795 (ofschoon in het supplement die bijvoeging eerst bij het volgende nummer geschiedde) mede de mode van den dag had gevolgd, bevatte in het Supplement van No. c, du Mardi 15 Décembre 1795, aan het slot der ‘Suite de l'Extrait des Nouvelles de Paris du 7 Décembre’ de volgende mededeeling: ‘Avant-hier au soir, le Directoire-Exécutif fit déclarer au Comte Carletti, Ministre du Grand-Duc de Toscane près de la Ré-
{==119==} {>>pagina-aanduiding<<}
publique Françoise, ‘qu'il eût à quitter Paris dans deux fois 24. heures, et le Territoire François dans huitaine’. Le Corps Diplomatique, frappé d'un Message si peremtoire, s'est assemblé, a fait des représentations, et tâché de concilier le différend: Hier au soir, l'on se flattoit d'y réussir: Cet incident imprévu a d'autant plus surpris, que le Comte Carletti, toujours Ami de la Révolution Françoise et des principes Révolutionnaires, paroissoit être plus que personne à l'abri d'un traitement si Desagréable. On l'attribuë à une Lettre très-forte et peu amicale, qu'il auroit écrite au Directoire sur le refus à lui fait de voir la Princesse Fille de Louis XVI. que les uns prétendent encore gardée au Temple, tandis que d'autres assurent l'avoir rencontrée en route pour Basle’.
Het Directoire Exécutif beklaagde zich over deze mededeeling bij monde van zijnen Minister van Buitenlandsche Zaken, De la Croix, in eene Conferentie met onze te Parijs gevestigde Ministers Blauw en Meijer, en vorderde ‘dat niet alleen de Courantier gelast wierde op hooge order, om dit Art. in zyn Courant te retracteeren, maar dat er ook, op fundament van zyn partydig schryven, middelen wierden beraamd, om die Courant te supprimeeren, dan wel de Geinteresseerdens te beduiden, dat zy dezelve door een ander Persoon, die minder partydig was, voor het vervolg lieten redigeeren’. Deze eisch, door gemelde Ministers in eene missive van 25 December 1795 aan de Staten-Generaal overgebracht, werd door dit lichaam in zijne zitting van Woensdag 30 December (bl. 2774) terstond naar de Vergadering der Provisioneele Repraesentanten van het Volk van Holland, als territoriale Souverein, verzonden, en van daar in handen gesteld van het Committé van Algemeene Waakzaamheid, waarvan toen Wybo Fynje voorzitter was. Het Committé van Waak-
{==120==} {>>pagina-aanduiding<<}
zaamheid te Leiden evenwel maakte, na bekomen aanschrijving tot het nemen van inlichtingen, zwarigheid daartoe over te gaan, op grond dat een der personen die gehoord moesten worden, namelijk Mr. Johan Luzac, lid was van 's Lands Universiteit en als zoodanig alleen onderworpen aan de Judicature van de Academische Vierschaar; doch dit bezwaar werd door het Committé van Algemeene Waakzaamheid, uit vrees voor een conflict van jurisdictie waardoor belangrijke ontdekkingen konden vertraagd worden, opgelost door de opmerking, dat er hier van geen justiciëlen maar van een' politieken maatregel sprake was, en het liet zich nu zelf machtigen om tot het bedoelde verhoor over te gaan. Rector en Senaat zoowel als Rector en Rechteren van 's Lands Universiteit kwamen tegen die opvatting ter Vergadering der Provisioneele Repraesentanten in verzet en verzochten eerst hunne bezwaren te mogen ontwikkelen; de Vergadering evenwel bleef bij hare meening, dat niets anders dan een politieke maatregel was bedoeld, ‘die alleen om de tydsomstandigheden ten nutte van het Volk van Holland’ was genomen, ‘zonder dat daar uit eenigzins nadeelige gevolgen te duchten waren’. Het Committé dat ‘reeds zints eenigen tijd de Correctie der onvoorbeeldig partydige schrijfwijze van den redacteur’ der bedoelde ‘Courant tot een serieus point haarer raadplegingen had gemaakt’ ging nu met de zaak door, en schreef ‘den Burger Etienne Luzac, Eigenaar der Fransche Leidsche Courant’ aan om zich zonder verzuim op Vrijdag 8 Januari des morgens te 9 ½ ure voor het Committé te 's Hage te bevinden. Die aanschrijving uit den Haag ‘versonden met de schuit van half drie uuren den 7de Januarij 1796’, gelijk op het adres van het voor mij liggend stuk te lezen staat, was eene dagvaarding op zeer korten termijn. In weerwil

{==121==} {>>pagina-aanduiding<<}

daarvan bevond Mr. Etienne zich des anderen daags op het bepaalde uur voor Commissarissen uit het gemelde Committé - Mr. Johan Valckenaer was daar ook tegenwoordig 1 -, die hem de aanzegging deden het geïncrimineerde artikel in het eerstvolgend nummer van zijne courant te herroepen volgens een concept daarvan ten genoegen van het Committé te maken, en hem verder gelastten ‘om zich zonder verwyl van eenen anderen Redacteur, de Republikeinsche regeeringsvorm toegedaan, te voorzien, en daarvan binnen 8 dagen opgave te doen, en zoo telkens by het aanstellen van eenen anderen Redacteur, zonder immer den tegenwoordigen weder te werk te stellen, op poene van contrarie doende, dat zyn Dagblad finaal zou worden verboden’ 2. Hoe het Committé bij zijn verslag ter Vergadering van de Provisioneele Repraesentanten omtrent hetgeen in deze was verricht, tevens voorstelde om, aangezien Mr. Johan Luzac als redacteur der courant steeds blijken gegeven had van ‘zyne Aristocratische denkwyze’, hetgeen bij zijn onderwijs in de Vaderlandsche Geschiedenis ‘van de schadelykste en nadeeligste gevolgen zoude kunnen’ worden ‘op de gemoederen der studeerende jeugd’, dien Hoogleeraar van zijne post te ontzetten, en hoe dit werkelijk zoodanig gevolg heeft gehad, ligt buiten ons bestek en wordt hier alleen vermeld wegens den nauwen samenhang.
Dat Mr. Johan Luzac slechts het algemeen toezicht over

{==122==} {>>pagina-aanduiding<<}

het samenstellen der courant uitoefende maar haar niet redigeerde, althans niet dan bij uitzondering, gelijk het Committé van Algemeene Waakzaamheid zulks geliefde voor te stellen, blijkt overtuigend uit de aangehaalde Verzameling van Stukken, bl. 11, waar Mr. Johan nadrukkelijk wijst op ‘de error in facto, dat hij Ondergetekende bij aanhoudendheid zoude geweest zijn algeheele Redacteur van voorsz. Blad, veel min van alle zodanige Artikels als daarin de Fransche Revolutie hebben betroffen, zijnde het slegts geweest zedert de komst der Fransche Troupes in ons Vaderland, dat de zorg voor zijnen Eigendom, niet minder dan de iever voor de belangens van zijnen eenigen Broeder, hem genoopt hebben die taak weder op zig te neemen, en bij zijn gewoon toeverzigt het bëarbeiden zelve ook te voegen, tot dat wederom een bekwaam Redacteur, in plaats van den vertrokkenen, daarvoor zoude zijn gevonden’. Ongeveer hetzelfde komt voor op bl. 190, waar Mr. Johan aanteekent, dat zijn broeder aan het Committé niet anders had kunnen verklaren dan ‘dat 'er verscheidene Redacteurs successivelijk geweest waren; dat de laatste, bij de inkomst der Fransche Troupes in ons Vaderland, in January 1795, was vertrokken; zoo dat nu zijn Broeder, de Ondergetekende, om het Etablissement niet te doen stil staan, zig weder met de algeheele redactie had moeten belasten, tot dat 'er een ander bekwaam Redacteur zoude zijn gevonden’. Voor 't overige erkende hij gaarne (bl. 191), dat hij nimmer had ‘opgehouden het toeverzigt op de meergem. redactie te hebben, ofschoon tot derzelver onmiddelijke bëarbeiding eerst de bekende Historie-Schrijver Cerisier, en vervolgens ook anderen, zijn besoldigd geworden’. Tegelijkertijd evenwel teekende hij aan - en dit verdient vooral de aandacht -, ‘dat het verhaal der Fransche zaaken, met al haar aankleven,

{==123==} {>>pagina-aanduiding<<}

onder het Schrikbewind, dus juist in het tijdvak wanneer 't Dagblad door zijne waarheids-liefde 't meeste aanstoot gegeven heeft aan hen, die meenden dat de Fransche Revolutie in alle haare omstandigheden prijslijk en navolgingswaardig was, - dat dit zoo krachtig en waar verhaal der Jacobijnsche Tyrannie, immers voor verre het grootste gedeelte, niet uit zijne penne is gekomen’.
Op zich zelf reeds trekt de ijver in deze geheele zaak door het Committé van Algemeene Waakzaamheid aan den dag gelegd de aandacht. Volgens zijn eigen, ofschoon niet geheel juiste, Resolutie van Donderdag 7 Januari 1796 verlangde het Fransch Gouvernement alleen, dat de redacteur der courant gelast zou worden te herroepen de lasteringen die hij tegen hen verspreidde die het Fransch bewind in handen hadden, onverminderd zoodanige andere maatregelen als in de Republiek gebruikelijk waren tegen de autheurs van libellen 1. Partijdrift alleen kon den redacteur der Fransche Leidsche Courant onder dit soort rangschikken. In werkelijkheid was ook de ‘Note van den Minister de la Croix niets meer noch niets minder dan honderd gelijksoortige klagten, die door den Baron van Thulemeyer, en andere Ministers, onder 't vorig Bewind gedaan’ waren; doch ‘op dien tijd was die Note eene uitwerking van den toenmaligen invloed, welken zekere Personen zig bij den Minister de la Croix en sommige andere Leden van dat Gouvernement hadden weeten te verkrijgen’ 2. Blijkbaar had men dan ook reeds lang op de eerste de beste gelegenheid geloerd, om al

{==124==} {>>pagina-aanduiding<<}

ware de aanleiding ook nog zoo onbeduidend, Mr. Johan Luzac voor goed te treffen en te straffen voor zijn' onwil om in het gareel te loopen van hen die thans het roer van staat in handen hadden. En toen nu die gelegenheid zich plotseling voordeed, was men niet eens zoo handig om den haast en den spoed waarmede men te werk wilde gaan bedekt te houden. De Vergadering toch der Provisioneele Repraesentanten van Maandag 4 Januari 1796, waarin mededeeling werd gedaan van de bij de Staten-Generaal ingekomen klacht, en waarin besloten werd de zaak te stellen in handen van het Committé van Algemeene Waakzaamheid, werd des avonds ten half vijf ure geopend en ten negen ure gesloten; hoe was het dan mogelijk, dat het gemelde Committé nog vóór het scheiden der vergadering mededeeling deed van de weigering van het Leidsche Committé, en zich zelf liet machtigen om de zaak in handen te nemen? Dat het Committé, toen het eenmaal zoover was, niet aanstonds tot de dagvaarding van Mr. Etienne overging, maar daarmede tot Donderdag daaraanvolgende draalde, kan wellicht verklaard worden uit de omstandigheid, dat het misschien onderricht was, dat er verzet van den kant der vertegenwoordigers van de Leidsche Universiteit in aantocht was, welk bezwaar wenschelijk ware eerst onschadelijk te maken. En dit had niet plaats voor in den avond van Woensdag.
Aan het bevel tot herroeping van het geïncrimineerde artikel door het Committé van Algemeene Waakzaamheid aan Mr. Etienne gegeven, werd door dezen, niettegenstaande reeds aan het einde van het Supplement van No. iii, du Vendredi 8 Janvier 1796, aangewezen was, dat de geruchten omtrent het gebeurde met Graaf Carletti bezijden de waarheid waren, aan het slot van No. iv, du Mardi 12 Janvier 1796, op de volgende wijze voldaan:

{==125==} {>>pagina-aanduiding<<}

‘De Leide, le 9. Janvier. Le Ministre des Affaires-Etrangères de la République Françoise ayant transmis, par entremise des Ministres-Plénipotentiaires de la République Batave à Paris, une plainte au nom du Directoire-Exécutif, au sujet de la manière, dont l'affaire de M. le Comte Carletti a été représentée dans le Supplément du No. c. de la Gazette de Leyde 1, nous nous empressons de rétracter cet Article de la manière la plus formelle. En conséquence nous déclarons, que c'est par erreur qu'il a été donné à entendre, comme si les sentimens Révolutionnaires du Comte Carletti auroient influé sur la détermination, que le Directoire-Exécutif s'est vu forcé de prendre à son égard: Qu'il est également contraire à la vérité, que le Corps-Diplomatique, résidant à Paris, auroit fait des représentations en faveur du Comte Carletti, la conduite antérieure, tenuë par lui à Paris, prouvant abondamment toute l'inconvenance d'une pareille intercession’.
Het plaatsen van zoodanig artikel was eene wel zoo gemakkelijke zaak als het voldoen aan den tweeden eisch van het Committé om zich binnen acht dagen van eenen anderen Redacteur te voorzien. Mr. Etienne zat dan ook deerlijk in de klem. Hij was het werktuig geworden in de handen zijner beide zwagers Fynje en Valckenaer cum suis tot de verwijdering van zijnen broeder, zonder wiens medewerking de courant dreigde te niet te gaan, en had bij zijne belofte daartoe eene verbintenis aangegaan die van zeer twijfelachtigen aard was ten opzichte van dien broeder en mede-eigenaar der courant. Toch betoonde Mr. Johan zich lijdelijk in alles wat men over zijn goed en eigendom zou beschikken, maar was onge-
{==126==} {>>pagina-aanduiding<<}
negen, om onder den band der bestaande Resolutie de hand tot de courant te leenen in vereeniging met een' schrijver, gelijk het gerucht liep door zijne vijanden uit Parijs ontboden om hem ter zijde te worden gesteld, die zijn meester zoude zijn in plaats van hij de zijne. Voor 't overige was hij bereid om zijne helft in den eigendom der courant aan zijnen broeder op billijke voorwaarden af te staan, of, zoo door het buitenwerking stellen der Resolutie hem de tijd gegeven werd, een ander te leeren en in staat te stellen hem te vervangen 1. Waarschijnlijk in 't vertrouwen dat het tot geen verbod van de courant komen zou, verklaarde Mr. Etienne den 15den Januari aan het Committé van Algemeene Waakzaamheid, dat het hem, in weerwil van verschillende pogingen, niet gelukt was iemand te vinden, wien hij, behoudens de belangen en het crediet van zijn blad, daarvan de redactie zou kunnen toevertrouwen; het Committé evenwel begreep vast te moeten houden aan zijne vroeger genomen Resolutie, en verklaarde in zijne Vergadering van Maandag 18 Januari, dat de uitgifte der courant gestaakt zou moeten worden totdat een nieuwe redacteur gevonden was. Mr. Johan kon zich die Resolutie zeer wel getroosten, daar de courant voor hem reeds lang een last was geweest, die zijn leven verbitterde, en in den tegenwoordigen tijd voor hem ondragelijk was geworden. Voor Mr. Etienne, voor de bedienden en voor 't werkvolk was zulks evenwel een boos ding; daarom wilde Mr. Johan, totdat hij op eene behoorlijke wijze van de courant afkwam, zich wel verleenen om haar met zekeren Dellebarre voorloopig in de wereld te brengen, het aan zijn' broeder overlatende of deze zich aldus onder den band der Resolutie veilig rekende 2.

{==127==} {>>pagina-aanduiding<<}

's Anderendaags evenwel was die gezindheid veranderd; 't zij dat zulks het gevolg was van de Resolutie van het Committé van Algemeene Waakzaamheid tot intrekking van het schorsings-besluit, nadat Mr. Etienne dien dag van het optreden van Dellebarre als redacteur kennis gegeven had, 't zij dat zulks zijn grond vond in de omstandigheid dat Mr. Etienne zich bovendien verzekerd had van de hulp van den te Leiden gevestigden onderwijzer in 't Fransch, Pileur 1, - Mr. Johan verklaarde dienzelfden Woensdag 20 Januari 1796, dat het gezamenlijk werken met dien man, die noch Engelsch noch Hoogduitsch, en gelijk hij meende ook geen Hollandsch verstond, al kostte zulks hem niet meer moeite en tijd dan wanneer hij het werk zelf deed, hem door de bewuste Resolutie belet werd; zoowel zijn eer als 't geen hij aan zijn rust, aan het genoegen van zijn leven en aan zijn huisgezin verschuldigd was, waren hiervoor een beletsel. Zijn werk aan het supplement van dien dag was het laatste 2.
Weemoedige gedachte voorwaar bij het terugzien op lang

{==128==} {>>pagina-aanduiding<<}

vervlogen dagen van hulde en lof hem toegebracht! weemoed die zijne uiting heeft gevonden in de opdracht van zijne Oratio de Socrate cive aan John Adams, destijds President der Vereenigde Staten van Noord-Amerika, waar hij de mannen der Amerikaansche vrijheid toeroept: ‘quorum dum nomina saepius memoria recolo, gratus memini, a talibus me tantisque Viris, dum ad me inviserent, fuisse invitatum, et tantum non adductum, qui liberae vestrae Reip. Civis adscriberer, vestra omnium intima admissione usurus; quod si ante hoc octennium fecissem ...... Sed quid ego Tecum de nostris Batavorum, per sedecim admodum annos, temporibus atque fatis? Isti quidem in malos et improbos Cives indignationi, istis expostulationibus (quae futuri forte temporis aliquando erunt curae) hic non est locus’.
Het tijdig aanstellen van Dellebarre tot redacteur voorkwam, dat de geregelde uitgifte der courant onderbroken werd. Intusschen heette Dellebarre slechts provisionele redacteur, en was Mr. Etienne daarom al spoedig in onderhandeling met een ander persoon, en wel met Marie Jean Louis Amable Baudus, destijds te Hamburg gevestigd 1. Wel aarzelde deze tusschen het aanbod hem door Mr. Solomé(?) eigenaar van de Gazette des deux Ponts gedaan, tusschen het voorstel om het werk voort te zetten bij den boekverkooper Fauche waar hij sedert een maand werkzaam was, en tusschen het wederopvatten van het

{==129==} {>>pagina-aanduiding<<}

Journal d'Altona in de maand April van dat jaar, maar hij liet zich eindelijk vinden, en meldde den 2den Februari dat hij met 1 Maart zou overkomen. Aan het Committé van Algemeene Waakzaamheid werd hiervan door  Mr. Etienne den 21sten Februari behoorlijk kennis gegeven. Intusschen bewijst het doorstreepte ontwerp dezer kennisgeving dat Baudus slechts ‘tot hulp en assistentie’ van Dellebarre werkzaam zou zijn, evenals hetgeen zoo aanstonds volgt het bewijs leveren zal, dat Mr. Johan, althans op het einde van dit jaar, voortging met aan het blad te arbeiden.
In de kopie toch van een' brief van Mr. Johan Luzac aan Mr. C. de Gijselaar van 11 December 1796, vond ik, hoe deze - na eerst gezegd te hebben, dat hij reeds tusschen 1784 en 1786 verguisd was geworden, en dat dit sedert 1787 maar vooral sedert 1792 was toegenomen, toen hij de hem in Juli door Pieter Paulus 1 en Jan Valckenaer gedane voorstellen om in hunnen geest mede te werken afsloeg - verder schrijft: ‘Misschien echter ware ik buiten vervolging gebleven, indien Jan Valckenaer niet was in 't land gekomen. Deze is de hoofd-bewerker van alles wat mij gebeurd is. Zoodra was hij hier niet te lande, of hij begon met dezelfde bedreigingen, waarmede hij in 1792 mij had pogen te vervaaren, en wilde op den hoogsten toon mij de wet voorschrijven, hoe en op welke wijze mijn Nieuws-blad spreeken, welke papieren ik, bij uitsluiting van alle anderen, copieeren en volgen moest. Daar ik dit met cordaatheid, zelfs met verachting, beantwoordde, werd mijn vonnis gestreken, en besloten

{==130==} {>>pagina-aanduiding<<}

mij van mijn eigendom te ontzetten; eenen eigendom, dien hij in 1792 mij voor groot geld had willen afkoopen, en dien hij nu meende voor niet, of bijna voor niet te kunnen meester worden, ten einde zich dan (quasi) met mijn broeder en mede-eigenaar, die zijn schoonbroeder is, en dien hij, door dezes Megera, zich geheel onderdanig gemaakt heeft, te associeren. Dit plan mislukte almede door mijne standvastigheid, niet weinig door mijne echt-vriendin aangemoedigd en ondersteund, als die altoos en in alle gelegenheden, en onder de Oranje vervolging, en in de tegenwoordige, niet opgehouden heeft mij met raad en daad bij te staan, aan te moedigen, en op te beuren. - Ik verklaarde hem dan, ‘dat zij konden doen wat zij wilden; dat ik nimmer van mijnen wettigen eigendom zoude renuncieren, tenzij men mij dien behoorlijk afkocht, als wanneer ik dien gaarne wilde cederen, niet om hunnen 't wil, maar omdat dit soort van werk mij reeds lang tegen de borst was en verveelde, mijne dagen veel aangenamer aan mijne geliefde studiën besteedende’. Jan Valckenaer wilde echter, wel mij zijnen vriend en weldoener, maar niet zijne zuster en hare kinderen ruineren. Hij had bereids eenen schrijver te Parijs besproken, en echter, ziet - door mijne fermeteit, moest het werk der courant steeken blijven: zonder zijn schoonbroeder mede te benadeelen was het hem onmogelijk 't Project uit te voeren, om mij de pen uit de kneukels te slaan, zoo als de brave Minister Blaauw zich in eene missive uitdrukte, loopende over dit fraaije plan, 't geen zij onderling met een derden den grooten en eerlijken, en onbaatzuchtigen tegenwoordigen Messias der Joden 1 beraamd hadden.

{==131==} {>>pagina-aanduiding<<}

Gelukkig voor hem was Wybo Fynje toen President der Vergadering en tevens de ziel van het regtvaardige Committé van Waakzaamheid - hij zegge ik, die mij weleer zijn fortuin, het huwelijk met mijne zuster, meer dan broederlijken raad niet alleen maar dadelijke hulp te danken had; die, des niet te min, omdat hij geen medeeigenaar van ons Etablissement was geworden, mij in mijn eigen huis met het mes in de hand was aangevallen; wien ik echter, gedurende zijne uitlandigheid, niet had opgehouden, ten koste van mijn beurs en rust wel te doen; wiens goederen, vrouw en kinderen ik geborgen; wiens zaken ik gered; voor wiens schulden ik mij borg gesteld; wiens zoon ik had opgevoed en tot vader verstrekt; wien ik bij zijne terugkomst, alles vergevende, met open armen in mijn huis en aan mijn tafel ontvangen had, - deze was het die daartoe de propositie deed’. - ‘Schoon ambteloos, ben ik niets minder dan ledig, en (door de revolutie van alle hulp verstoken) moet ik alleen een werk doen, 't geen bij klimmende jaren mij meer tijds kost, en onaangenamer valt’.
Een en ander wordt ook besproken in een tweetal brieven van Bavius Voorda aan Mr. C. de Gijselaar. In dien van Donderdag 21 Januari 1796, daags na de intrekking van het schorsings-besluit der courant, schrijft Voorda: ‘Gisteren zeide mij Jan Luzac dat zijn broer weer veranderd was van concept, en voortvaren (zou) de courant te schrijven. Ik vroeg, wie redacteur zoude zijn? Dat

{==132==} {>>pagina-aanduiding<<}

wist hij niet. Misschien zijn zwager Valckenaer, want deze heeft reeds voor 2 jaren getracht zich meester van de courant te maken, of van den toon waarin men ze voortaan zoude schrijven’. Ongeveer een half jaar later, 9 Juli 1796, spreekt Voorda van: ‘de berugte Wybo Fynje gewezen Delfsche Courantier, van ouds bij U bekend, en wiens zedelijk karakter gij verder kunt leeren kennen uit den rol dien hij gespeeld heeft in de zaak van onzen braven vriend Jan Luzac. Dezen heeft hij eerst in zijn eigen huis, ja terwijl hij bij hem aan tafel zat, met het mes op de borst willen dwingen om hem zijn quota in de profijten van de Fransche Courant, daar hij niets aan deed, af te staan. Dit niet gelukkende, heeft hij uit wraakzucht, als Voorzitter in 't Committé van Algemeene Waakzaamheid’ gedaan 't geen bekend is. ‘Bij de Repraesentanten speelden de Curatoren P. Paulus, Hahn en Lestevenon, waarvan de 2 eersten hun bijzondere haat en partijschap, en wrok meermalen gemanifesteerd hadden [gelijk ook Lelijveld 1 en Louw van Santen 2] quasi de mooije man en als voorstanders van Luzac’. Eindelijk: ‘Valckenaer heeft op 't laatst alhier een slechte rol gespeeld, en in Frankrijk komende 3 order gekregen om binnen 24 uur Parijs, en binnen 38 (sic) dagen het territoir van de Republiek te ruimen. Het zal mij geheel niet verwonderen men met ter tijd uit Spanje verzocht, dat hij gerappelleerd worde. Ik heb hem, wegens zijne bedriegerijen en intrigues, onder anderen ook aan Luzac

{==133==} {>>pagina-aanduiding<<}

te koste gelegd, op 't laatst geheel niet meer willen zien’.
De prijsvraag: ‘Het leven en de geschriften van Mr. Johan Valckenaer’ reeds in 1863 door de afdeeling Rechtsgeleerdheid en Staatswetenschappen van het Provinciaal Utrechtsch Genootschap van Kunsten en Wetenschappen uitgeschreven bleef tot nog toe onbeantwoord. Die vraag is dan ook van teederen aard. De billijkheid toch zal vorderen ook hier den diplomaat te scheiden van den mensch, den diplomaat, wien veel vergeven zal moeten worden bij het toetsen zijner handelingen aan de op zich zelf reeds niet altijd vaste noch boven alle bedenking verheven begrippen van zedelijkheid, den mensch, bij wien te midden zijner maatschappelijke beslommeringen de deugdelijke kern te dikwijls onzichtbaar blijft. En zijn voor dit alles de bronnen voorhanden of bekend? Dit daargelaten, zoo zijn toch zeker de hier gegeven uittreksels uit particuliere brieven voor dat nog te bewerkstelligen onderzoek van eenig belang. Niettemin zijn ze eigenlijk slechts de uitbreiding van hetgeen Mr. Johan Luzac in eene zijner Memoriën 1 wereldkundig maakte door te gewagen van ‘bedreigingen van wegens een of ander Lid van 't Committé van Waakzaamheid, hem door den voornaamen Aanlegger dezer geheele gebeurtenis aangedaan, opgevolgd door aanbiedingen van eene aanzienlijke Post en andere voordeelen, indien de Ondergetekende zig bij het Systema, 't geen die zelfde Man in een door hem vervaerdigd Tijdschrift 2 voorstond, en bij dat zijner Vrienden wilde voegen,

{==134==} {>>pagina-aanduiding<<}

en hen in die grondbeginsels behulpzaam zijn; bedreigingen en aanbiedingen, die door den Ondergetekenden beantwoord, zoo als een Man van eer en cordaatheid die beantwoorden moest, binnes zes weeken door de Missive van den Minister Blauw, en door 't voorstel van 't Committé van Waakzaamheid, zijn opgevolgd geworden’. Weinige regelen verder gewaagt dan Luzac van ‘de algemeene achting, welke (zijn) Blad door onpartijdige waarheidsliefde, gematigdheid, en onwrikbaare verkleefdheid aan al wat eerlijk, menschlievend, en betaamlijk is, door geheel Europa heeft verworven: Gerustelijk zoude hij durven zeggen, dat hetzelve Blad nimmer dan aan geweldenaers mishaagd heeft, 't zij ze aan een Koninglijk of Vorstelijk Hof 't gezag in handen hadden, 't zij ze, onder het mom der Volks-heerschappije, door 't vergieten van 't bloed hunner Mede-Burgers, en door het vertreeden van de eerste grondbeginsels der menschelijke Zamenleeving, der Vrijheid den hartader afstaken: Van die algemeene achting hebben de bewijzen nimmer opgehouden, en ze worden nog dagelijksch ontfangen’.
Hoe Caillard, van wien hierboven reeds gesproken is, de houding van Mr. Johan in de laatstverloopen jaren beoordeelde, blijkt uit het volgende uittreksel uit een' brief van zijne hand, den 19den Juli 1796 uit Berlijn geschreven. ‘J'ai lu assiduement votre feuille’, dus luidt het aldaar, ‘depuis que nous sommes séparés, et je vous avouerai sans détour que vous m'avez très souvent affligé: mais je vous ai perpétuellement rendu la justice de ne voir en vous qu'un homme profondément indigné des

{==135==} {>>pagina-aanduiding<<}

horreurs qui ont deshonoré notre révolution aux yeux des sages et auquel ce sentiment fermait les yeux sur tout le reste. Voilà comme je vous ai toujours interpreté et je n'en ai pas fait mystère: c'est le point de vue sous lequel je vous ai présenté à quiconque m'a parlé de vous, François ou Hollandois, gens en place ou autres: il a été un moment où j'étais bien près de vous, où je pensais souvent à vous, où je m'entretenais souvent de vous, malheureusement les règles de la prudence la plus ordinaire ne me permettaient pas d'aller jusqu'à vous. C'était dans les années à jamais mémorables de 93 et 94. J'ose croire que deux heures de conversation avec vous auraient, non pas changé vos principes, puisque vous ne voulez ainsi que moi que le bon, le juste et l'honnete, mais singulièrement modifié vos idées parceque bien des faits vous auraient été présentés par un homme sans passion, sans parti, un ami imperturbable de la justice et de la vérité; j'ose croire que vous auriez eu horreur de la coalition à qui j'ai eu la preuve que nous sommes redevables de toutes nos horreurs et que vous vous seriez borné à être l'historien élégant mais simple des grandes scènes qui se passaient et dont il faut espérer pour le bien de l'humanité que la fin n'est pas éloignée; j'aurais écarté le nuage de vos yeux, comme Venus le fit à Enée, vous eussiez vu alors comme lui inimica Trojae numina magna Deum, et vous vous seriez fait un devoir de revenir sur vos pas à certains égards sans trahir pour cela la cause de l'humanité et sans cesser de tonner contre les abominables massacres qui ont moissonné la fleur des vertus et des talens en France’. Welk verschil tusschen Caillard en Luzac's eigen landgenooten!
Hoe er in Duitschland in dezen tijd over de Fransche Leidsche Courant werd geoordeeld, blijkt uit het volgende

{==136==} {>>pagina-aanduiding<<}

uittreksel uit de Allgem. Literatur-Zeit. van 3 April 1797, No. 105, bl. 22, waar het volgende oordeel over den jaargang 1796 wordt uitgesproken. ‘Wenn das Wesen einer Zeitung’, zoo luidt het daar, ‘in einer synchronistischen Parallelstellung gleichzeitiger erheblicher Begebenheiten besteht; so erfüllt auch der 48. Jahrgang dieser Nouvelles, welche wöchentlich zweymal mit einer oder zwey Beylagen - (Supplements) - ausgegeben werden, noch immer auf das Vollkommenste den Zweck. Auch in der Schreibart und Darstellungskunst, so wie durch die Lettern, und das Papier und auch durch die Ausführlichkeit der amerikanischen Artikel zeichnet sick diese Zeitung auf das vortheilhafteste aus; nur hat sie durch die innern Staatsverhältnisse an Freymüthigkeit, und durch die Seesperre von Holland, an Neuheit der Nachrichten verloren. Einst erklärte Ludwig XIV als Jüngling, wie Voltaire sagt, gegen die Generalstaaten den Krieg, pour avoir authorisé l'insolence et les sarcasmes continuels des faiseurs de gazettes. Wenn nun noch im Junius 1790 die Gazette de la Haye, wegen eines eingerückten Briefes aus Hamburg Monate lang suspendirt, und 1795. der Courrantier der französischen Gesandschaft Genugthuung leisten musste, - wenn im Jänner 1796 der Professor Johann (Vetter des Stephan) Luzac, von dem Wachsamkeitsausschuss denunciirt wurde; so ist die mehrere Zurückhaltung in diesem Jahrgange, zumahl da der Vf. sie doch mit der Unpartheylichkeit vereinbarte, nicht zu verargen. Für den Leser ist indess dieser Zwang, den in Nr. 110 1 der Vf. selbst eingesteht,

{==137==} {>>pagina-aanduiding<<}

ein wahrer Verlust, (carrière si pénible d'Ecrivain public que la méchanceté remplit pour lui de si grands desagrémens.) Bey dem Mangel an öffentlichen Lesegesellschaften in Holland befinden sich, die neu entstandenen Revolutionsblätter, wie z.B. le Moniteur Batave, Bataafsche Courrant, le Courier de la République Batave 1 aus dem Haag, im ausschliesslichen Besitzstande, und diese Zeitung verliert daher, ungeachtet des modernen Freyheitsspruchs, unverdient immer mehr in dem nähern Bezirk ihres Debits’.
Van nog twee grieven tegen de courant ingebracht gedurende het voorjaar van 1796 moet hier worden melding gemaakt. De eerste betrof het opnemen in het Supplement van No. xxxv, du Vendredi 29 Avril 1796, van een artikel uit den Courier de l'Escaut du 26 Avril, betreffende het binnenkomen van een onzijdig vaartuig onder Zweedsche vlag in de haven van Antwerpen. Het terugkomen op deze mededeeling in het Supplement van No. xxxviii, du Mardi 10 Mai 1796, was het gevolg van een schrijven van den Burger Frederik van Leyden, destijds voorzitter van het Provinciaal Bestuur van Holland 2, en verdient alleen daarom de aandacht, omdat Mr. Johan, blijkens het voor mij liggend stuk, het antwoord op gemeld schrijven voor zijnen broeder opstelde, en in het begeleidend briefje aan Mr. Etienne zich zelf noemt ‘Propriétaire en

{==138==} {>>pagina-aanduiding<<}

Redacteur’, waarvoor hij zich dadelijk aan het Publiek zou bekend maken, zoodra men een ander Professor in zijne plaats zou beroepen hebben.
De tweede grief gold het Supplement van het zoo even vermelde No. xxxviii, du Mardi 10 Mai 1796, waar in een ‘Extrait d'une Lettre de Stockholm du 22 Avril’, melding was gemaakt van zekere Nota die door den Baron van Budberg, Chargé d'affaires van Keizerin Katharina II, den 1sten Maart van dat jaar te Stokholm zou zijn overhandigd. De Zweedsche Chargé d'affaires te 's Hage, de Reuterswärd, beklaagde zich bij de Nationale Vergadering 1 over het opnemen van dit ten eenemaal valsche stuk, en eischte zoowel bestraffing van den Redacteur, als dat door dezen zou worden opgegeven wie schrijver van die mededeeling was, welke aanstonds moest worden herroepen. Aan het einde van het Supplement van No. l, du Mardi 21 Juin 1796, werd aan dezen eisch voldaan met de opmerking intusschen, dat de geïncrimineerde Nota aan buitenlandsche bladen was ontleend, en daar nog de ronde maakte.
Het is hier de plaats nogmaals terug te komen op de geschiedenis der zegelbelasting in betrekking tot de nieuwsbladen. Den 5den October 1797 toch werd in de Vergadering van het Provinciaal Bestuur van Holland 2 door den Burger Jac. Joh. Schryver het voorstel gedaan tot ‘het Stempelen of Zegelen der Nieuwspapieren, Weekbladen, en verdere periodique Schriften’, als belovende dit eene belangrijke bron van openbare inkomsten te zullen

{==139==} {>>pagina-aanduiding<<}

worden. De courantiers te Rotterdam en te Leiden, benevens de mede-eigenaar der Fransche Courant in laatstgemelde plaats, kwamen aanstonds tegen dit voorstel op in eene uitvoerige Memorie, waarbij op den voorgrond werd gesteld, dat deze belasting in het wezen der zaak reeds lang bestond en zelfs zeer onlangs vermeerderd en verzwaard was. ‘Bij de nieuwe instelling der Collective Middelen’, dus ging men voort, ‘toen alle oude Impositien in Holland op eenen hervormden en veel-al verzwaarenden voet gebragt werden, kwam 'er ook eene Ordonnantie te voorschijn, in dato 14 Maart 1750’. - ‘Èn voor den jaare 1750. èn onder de jongste Regeering heeft men gemeend eene atteinte aan de vrijheid der Ingezetenen en aan het onbelemmerd vertier der vrugten van hunne werkzaamheid en industrie te zullen toebrengen, indien men hen onderwierp om eenen Stempelaar in hunne Huizen of Drukkerijen te moeten toelaaten, ten einde het Financieel Zegel op ieder Exemplaar, voor dat het verzonden of afgeleverd werd, te zetten. Derhalven, ofschoon de belasting bestond even als in Engeland, heeft men ongeraden gevonden het voetspoor eener vreemde Natie, in dezen bezwaarenden maatregel, te drukken; en waarschijnlijk zal men niet gepast vinden, 't geen men toen als al te drukkende en belemmerende heeft nagelaten, jegenswoordig in te voeren en daardoor gelegenheid te geeven om te klagen, dat nimmer de Ingezetenen meer dan heden aan nieuwe bezwaaren wierden onderhevig gemaakt, en de Drukpers meer in haaren loop werd gestremd, dan toen zij volkomen was vrij verklaard’. - De Ordonnantie zelve van 1750 werd weldra in hare volle uitgestrektheid onuitvoerbaar bevonden 1, in 't bijzonder met betrek-
{==140==} {>>pagina-aanduiding<<}
king tot de nauwkeurige opgave aan den Gaarder of Collecteur te doen. Het bleek, dat zoowel de begrooting van als het onderzoek naar het vertier van elk publiek geschrift volstrekt gelijk stond met een verbod; met de beste trouw kon men zich in zijne opgave bedriegen, daar het niet mogelijk was te weten hoe vele exemplaren men iederen postdag zou plaatsen of had geplaatst. Alzoo was men genoodzaakt tot het middel van admodiatie of accoord te komen, gelijk zulks bepaald werd bij Resol. van 30 April 1750 en 31 Juli 1751, waarbij aan de Gaarders ieder in zijne stad of plaats, geordonneerd werd, hoeveel, volgens gemaakt accoord van de courantiers moest ontvangen worden. Aldus bleef het met den Impost op de gedrukte papieren tot na de omwenteling, toen men de couranten tot eene bron van publieke inkomsten wilde maken. - Zoo zou nu het voorstel van den Burger Schryver, zoo het doorging, de vierde belasting zijn binnen den tijd van één jaar den courantiers opgelegd; want: 1o. Was het vermelde accoord aanmerkelijk verhoogd en verzwaard; 2o. Werden de pakketten nieuwspapieren aan de postkantoren gewogen, merkelijk tot nadeel van afzender en ontvanger; 3o. Was er eene belasting op de advertentiën van geboorte, trouwen en overlijden gelegd 1. - Men vreesde alzoo voor het tegronde gaan der couranten binnen Holland; het publiek zou gaan gebruik maken der buiten-provinciale couranten, gelijk de Utrechtsche, die aan de stempeling niet onderworpen zouden zijn. Ook de eenige nog bestaande Fransche Courant zou gevaar loopen, want de Fransche papieren uit Duitschland, die overal vrij verkocht werden, hadden reeds in de laatste 10 of 12 jaren drie

{==141==} {>>pagina-aanduiding<<}

Fransche Couranten hier te lande omver geworpen 1.
Tot deze zelfde dagen behoort vermoedelijk het verzoekschrift van Mr. Etienne Luzac dat ik in ontwerp aantrof, maar waaraan dagteekening en opdracht ontbreken. Daarin wordt gezegd, dat hoe gering de belasting van ééne Penning voor ieder half vel druks was, 14 Maart 1750 ingevoerd, bij Resol. van Gecomm. Raden van 31 Juli 1751, de Hollandsche Leidsche Courant echter op den vasten prijs van ƒ 300 en de Fransche op ƒ 50 werd gesteld. Dat onlangs evenwel de Gaarder verklaard had, dat dit accoord niet langer kon bestaan, en de bepaling van 1750 ten volle moest uitgevoerd worden. Dat daarop het aanbod van de Wed. Anthony de Klopper en Zoon tot verhooging met 2/3 aangenomen, doch hetzelfde van hem geweigerd was. Dat zijn debiet zeer wisselvallig was, door dat hij bij liquidatie van rekening soms geheele pakken terugkreeg; dat verder het accoord dagteekende uit dagen toen dagloonen, papier enz. veel goedkooper waren, en de mededinging van buitenlandsche papieren niet zoo bestond als nu. Daarom wendde hij zich nu tot het ‘Committé’(?) met het verzoek om, evenals de Wed. Anthony de Klopper en Zoon een nader accoord te mogen treffen.
Middelerwijl had de courant alweer stof tot klagen gegeven. Haar ‘Extrait des Nouvelles de Paris du 5. Septembre’ in het Supplement van No. lxxiii, du Mardi 12 Septembre 1797, waarbij verslag werd gedaan van den coup d'état van het Directoire tegen het Corps Législatif op den 18den Fructidor an V (4 September 1797), begon

{==142==} {>>pagina-aanduiding<<}

namelijk met de opmerking: ‘Enfin le pressentiment, qu'on a eu, de l'approche d'une nouvelle journée, semblable dans son issuë à celle du 31. Mai 1793, ne s'est malheureusement que trop vérifié’. Die gelijkstelling van den dag ‘die de Fransche Republiek, en waarschijnlijk alle Republikeinsche staten, welke in der daad dien naam verdienden, voor den ondergang bewaard had, die dag, die Frankrijk aan alle de ijsselijkheden van den Burger Oorlog had ontrukt, waarin de Koningsgezinden het wenschten te storten’, de gelijkstelling van dien dag met ‘dien van den 31sten Mei, die den Fakkel van twee of drie Burger Oorlogen in Frankrijk ontstak; die de braafste Republikeinen deed omkomen, en die op weinig na de geheele Republiek voor altoos deed te gronde gaan’, was ‘overmaat van ongerijmdheid, of van onbeschaamdheid’. In dergelijke bewoordingen 1 sprak de Fransche Minister te 's Hage François Noël in zijne Nota aan de Commissie tot de Buitenlandsche Zaken, die in de zitting der Nationale Vergadering van 14 September 1797 in behandeling kwam. Daar ontbrak het niet aan krachtige verdediging van de vrijheid van drukpers, maar toch begreep men iets te moeten doen. Zoo kwam de zaak in handen van het Provinciaal Bestuur van Holland en van het Provinciaal Committé, voor welks Commissie van Binnenlandsche Correspondentie Mr. Etienne Luzac tegen Dinsdag 24 October, des morgens ten 12 ure geroepen werd om zich te doen aanzeggen, dat hij zich voortaan toch zorgvuldig wachten zou om iets te plaatsen ten nadeele van buitenlandsche mogendheden 2.

{==143==} {>>pagina-aanduiding<<}

Van meer gevolgen was de klacht waarvan de opvolger van François Noël, de door Talleyrand herwaarts gezonden Charles de la Croix, die de spil geworden was waarom toen alles hier te lande draaide 1, in zijne Nota in de eerste dagen van April 1798 bij het Uitvoerend Bewind der Bataafsche Republiek ingezonden, gewag maakte. Die klacht betrof het ‘Extrait des Nouvelles de Paris du 27. Mars’ in No. xxvii, du Mardi 3 Avril 1798, en wel ‘de aldaar voorgewende Arrestatie van 21 Leden van den Raad der Oudsten der Cisalpijnsche Republiek, op last van het Uitvoerend Bewind der Fransche Republiek’. Het gevolg was dat Mr. Etienne Luzac den 10den April door den Agent bij het Departement van Algemeene Politie en Binnenlandsche Correspondentie der Bataafsche Republiek, A.J. la Pierre, aangeschreven en gelast werd om ten spoedigste het Papier of den Brief, waaraan de bedoelde mededeeling ontleend was, over te leggen. De toezending 's anderendaags van een extract-kopie uit het nieuwspapier Feuille Universelle 2 was Mr. Etienne's antwoord op dezen eisch. Hiermede was het Uitvoerend Bewind evenwel niet voldaan, en het besloot in zijne Vergadering van Maandag 16 April het oorspronkelijk stuk op te vragen. Toen dit nu op Dinsdag 24 April in handen van het Uitvoerend Bewind kwam, werd het ten fine van

{==144==} {>>pagina-aanduiding<<}

rapport in handen gesteld van - men lette wel op - den Directeur Wybo Fynje. Vier dagen later, op Zaterdag 28 April, bracht deze reeds zijn rapport uit, houdende advies om bij den Burger Luzac te doen informeren (NB.) naar den Redacteur, die gemeld artikel uit dat nieuwspapier had doen overnemen, en wel op eene zoo veelbeteekenende wijze; want die periode was in het Fransche papier met eene en dezelfde letter geplaatst, in het Leidsche daarentegen op eene zeer distingeerende wijze, sommige passages zelfs met eene curcieve letter, zoodat de slinksche bedoeling van den steller genoegzaam duidelijk was. Na deliberatie evenwel, werd, in aanmerking genomen, dat er niet alleen het Fransch maar vooral ook het Bataafsch Gouvernement veel aan gelegen lag, dat zoodanig misbruik van de vrijheid van drukpers krachtig werd tegengegaan, besloten den Agent van Algemeene Politie aan te schrijven om aan het drukken en verzenden der courant een einde te maken 1. Deze voldeed den 3den Mei aan zijnen last, waarop de Nouvelles Extraordinaires de divers endroits met No. xxxvi, du Vendredi 4 Mai 1798, haar roemrijk bestaan eindigden, om evenwel acht dagen later (slechts éénmaal, en wel Mardi 8 Mai, verscheen de courant niet) onder een' anderen titel in het rijk der levenden terug te keeren.
Voor wij evenwel verder gaan, vestigen we nog eerst de aandacht op het volgende. Sedert jaren was de cou-
{==145==} {>>pagina-aanduiding<<}
rant altijd met een Supplement verschenen, maar van lieverlede bleek die ruimte onvoldoende te zijn, en van daar dat er eindelijk van tijd tot tijd ook wel eens een Suite du Supplement werd gegeven, waarvan mij het eerste voorbeeld bekend is bij No. lii, du Vendredi 1 Juillet 1791 (in 1790 heb ik er geen aangetroffen), terwijl die stukken sedert dat bij No. ii, du Vendredi 4 Janvier 1793, gevoegd, eene zelfstandige nummering kregen, die nogtans wel eens vergeten werd. - Zoo trekt het ook de aandacht, dat terwijl het glorievolle L'An premier de la Liberté Batave den 27sten Januari 1795 op de courant werd geplaatst, het L'An second reeds 15 Januari 1796, het L'An troisième reeds bij den aanvang van 1797 gebezigd werd.
Onder den nieuwen titel van Nouvelles Politiques, publiées à Leyde, le 11. Mai 1798. L'An quatrième de la Liberté Batave, verscheen de courant op den aangewezen datum 1 in geheel denzelfden vorm als vroeger, met een nieuw nummer doch zonder dag-aanwijzing of wapen, en met een Supplement weer in 't licht. Het adres luidde nu: A Leyde, au Bureau des Nouvelles Politiques, par Abraham Blussé, le Jeune. (Met No. xcvi van 30 Nov. 1802 werd dit, door de weglating van het: au Bureau des N.P., dat reeds een enkele keer was gebeurd, bekort). Genoemde persoon, den 8sten October 1772 geboren, was oorspronkelijk bestemd voor het predikambt, doch als student te Leiden door een Luzac meer aangetrokken tot letterkundige studiën, verzocht hij bij zijnen terugkeer in het jaar 1795 binnen de ouderlijke woning te Dordrecht, zijnen vader om de Dordsche courant voor hem te willen aankoopen; zijn vader voldeed aan dit verzoek, en zoo

{==146==} {>>pagina-aanduiding<<}

werd Blussé redacteur van dat blad. Intusschen bleef hij om zijnen grootvader van moederszijde, die deze verandering van loopbaan noode zag, genoegen te geven, op de rol der Waalsche proponenten, en toen hij nu, juist bij de opheffing van de Nouvelles Extraordinaires, zich te Leiden bevond om eene predikbeurt waar te nemen, stelde Luzac, die hem den meest geschikten persoon oordeelde om in zijnen geest de courant voort te zetten, hem dit onder zulke gunstige voorwaarden voor, dat Blussé, na bekomen goedkeuring van zijnen vader, zich aan deze nieuwe betrekking ging wijden 1.
Bij de schriftelijke overeenkomst tusschen Mr. Johan Luzac en Blussé aangegaan, die reeds 12 Mei beraamd was maar eerst den 20sten Augustus 1798 haar beslag kreeg, ofschoon ze met 1 Mei werd gerekend kracht van wet te hebben bekomen, werd bepaald, dat Blussé het geheele werk der redactie zou op zich nemen, terwijl Mr. Johan, zooveel in zijn vermogen was en noodig mocht zijn, raad en hulp zou verleenen. Als vast traktement zou Blussé de ƒ 2000 bekomen, die Mr. Johan als schrijver der courant uit de netto opbrengst vooruitkreeg, terwijl diens aandeel in de overige winst tusschen beide contractanten zoo verdeeld zou worden, dat ieder de helft kreeg, maar dat het aandeel van Mr. Johan uit dat van Blussé tot ƒ 2000 zou moeten aangevuld worden, zoodra de laatste voor zijn aandeel meer dan ƒ 1000 ontving; zoodat wanneer de te verdeelen som ƒ 5000 bedroeg, ieder ƒ 2500 zou krijgen; zoo die som slechts ƒ 3200 bedroeg, Mr. Johan ƒ 2000 en Blussé ƒ 1200, en zoo die som tot ƒ 2500 daalde, de eerste ƒ 1500, de laatste ƒ 1000 zou krijgen; terwijl wanneer er slechts ƒ 2000 of minder te verdeelen viel,

{==147==} {>>pagina-aanduiding<<}

ieder de helft zou bekomen. Bovendien zou Blussé na 15 jaren eigenaar zijn van de aan Mr. Johan toekomende helft in den eigendom der courant, maar gehouden zijn zich de vermelde financiële schikking te getroosten ook ten opzichte der weduwe en kinderen van Mr. Johan, wanneer deze binnen die 15 jaren kwam te overlijden, gedurende den tijd namelijk die dan nog aan dat aantal jaren mocht ontbreken. Uitdrukkelijk verklaarde Mr. Johan aan het einde van dit stuk, waarvan de overige bepalingen nooit kracht hebben erlangd, dat hij ‘bij het aangaan van deze conventie, met sacrifice van zijn eigen belang, geene andere aanleiding noch beweegreden gevolgd had dan zijne begeerte, om, tegen de ongelukkige en onregtmatige evenementen van den tijd, eene Affaire in stand te houden, die aan een aantal huisgezinnen een bestaan verschafte, en sedert zoo vele jaren onder zijn bestuur en gedurigen arbeid gebloeid had’.
Hoe deze daad aan den eenen kant werkelijk in strijd was met zijn eigen belang, maar aan den anderen kant in overeenstemming met de behoeften van zijnen geest, bewijzen de volgende woorden uit zijn schrijven aan Mr. C. de Gijselaar dd. 26 April 1798, d.i. twee dagen vóór het verbods-besluit van de Nouvelles Extraordinaires. ‘Met mijne ambteloosheid’, zoo luidt het daar ‘zijn mijne bezigheden niet dan zeer weinig verminderd: in sommige opzigten zijn zij slechts verwisseld, en niet veraangenaamd. Ik blijf nog steeds een slaaf van het oude werk, waaraan ik geketend ben: van de zeer aanmerkelijke hulp, die eene bekwame hand 1 mij daarin bood, ben ik door de Revolutie beroofd: en, daar ik voor die époque een groot deel mijns tijds aan de studie kon geven, moet ik nu de

{==148==} {>>pagina-aanduiding<<}

meesten mijner dagen slijten in eenen arbeid, die nimmer mijn smaak was en nu meer dan ooit met onaangenaamheden verzeld is: maar ik ben vader van een talrijk huisgezin’. Wil men nog nader bewijs, hoe, niettegenstaande al den lof en hulde hem voor dezen arbeid toegezwaaid, het werk der courant hem reeds lang tegenstond, men hoore dan hoe hij zich daarover uitlaat in de reeds tweemaal vermelde ontwerp-missive zonder adres of dagteekening, maar altijd na 1785 opgesteld. ‘Personne n'apperçoit mieux que moi’, zoo luidt het daar, ‘les défauts de ce genre d'Ecrits et (ce qui est le plus malheureux) des défauts irrémédiables, en partie par la nécessité de paraître à certaine époque et de se borner à certain espace, en partie par le désir du Public d'avoir toujours du neuf, quelqu'incertain et peu avéré qu'il soit, plutôt que de souffrir qu'on consigne dans un Recueil pareil des Pièces et Documens dignes d'être conservés 1, et qu'on n'a pas été à même d'y placer dans le tems. Mais enfin, appellé à ce travail, j'ai fait ce que j'ai pu pour le tirer du mépris, où le mauvais goût, l'ignorence, et la bassesse de tant de Nouvellistes l'ont fait tomber, et pour qu'il servît à la plus grande utilité de mes contemporains’.
En bij dat alles voegde zich huiselijk leed, eene geschokte gezondheid, en de minder aangename verhouding met zijnen broeder Etienne, het gevolg der staatkundige gebeurtenissen. Bavius Voorda schrijft hieromtrent den 19den Augustus 1798 aan Mr. C. de Gijselaar: ‘Daar kwam nu onlangs bij het verlies van zijn eigen (22 Mei 1798) en zijn broeders oudste zoon, beide aan dezelfde ziekte, hetwelk hij zich zeer heeft aangetrokken, doch

{==149==} {>>pagina-aanduiding<<}

welke ramp gelegenheid had gegeven tot verzoening der beide broeders die ook sedert 2 à 3 jaren elkander niet zagen enkel door de schuld van Steven (min of meer hartstogtelijk van aard) die zich tegen een broeder, aan wien hij zoo oneindig veel verpligting heeft, liet opstooken’. Die opstoker kan niemand anders zijn geweest dan Valckenaer; in een fragment-schrijven van Mr. Johan aan Etienne, zonder dagteekening, maar vermoedelijk van 1796, schrijft deze: ‘Het spijt mij, dat, daar ik tot herstel mijner zoo geschokte gezondheid rust noodig heb, uwe niet zeer discrete instantien ter plaatsing der Apologie van uwen schoonbroeder mij noodzaken mij een Man voor den geest te verlevendigen, aan wien, als mede aan wiens betrekking op U en al wat daar uit voortgesproten is en nog voortspruit ik nimmer zonder de hevigste ontroering en het gevoeligst afgrijzen denken kan’. Die Apologie schijnt bestaan te hebben in een stuk ter wederlegging der aanvallen in de Gazette Nationale 1 met betrekking tot ‘het gebeurde met de Canonniers op het Raadhuis te Amsterdam’ 2. ‘Waarom’, dus gaat Luzac

{==150==} {>>pagina-aanduiding<<}

voort, ‘gebruikt hij, juist daar ter plaatse daar hij gehoond is, zijnen Batave niet, even gelijk hij hem in 1793 en 1794, met medehulp van zijnen waardigen Ducange 1

{==151==} {>>pagina-aanduiding<<}

wist te gebruiken, om le fameux professeur Jean Luzac te prostitueren, en zijn leven en persoon des te meer in gevaar te stellen, daar zijn vriend en medewerker tot mijne ruïne en ondergang, de schurk Blauw, na hem het fonds dier artikelen toegezonden te hebben (rakende eene zaak, waarin God en de geheele wereld wist dat ik als een man van eer handelde) dezelve vervolgens alhier in 't Nederduitsch overzette en deed uitgeven?’
Men meene niet, dat het schier onmiddelijk voortzetten van de courant, ofschoon onder eenen anderen naam, in alle stilte plaats greep. Blijkbaar durfde de nieuwe redacteur zulks niet te wagen. Maar daarom juist is het niet wel mogelijk zonder glimlachen uit de Notulen van het Uitvoerend Bewind van Zaterdag 12 Mei 1798, No. 24, te vernemen, hoe Blussé bij missive van twee dagen vroeger, het uitvoerend gezag kennis gaf, dat hij, vernomen hebbende dat de courant van Luzac verboden was, te rade was geworden om te Leiden een nieuw Fransch blad uit te geven, waarvan hij de eer had het eerste nummer over te leggen. Dat het Uitvoerend Bewind wel vermoedde wat er eigenlijk gaande was, bewees zijn besluit om gemelde missive in handen te stellen van den Agent van Inwendige Politie, ten einde te onderzoeken, of die nieuwe uitgave wel kon worden toegestaan, daar zoo doende de

{==152==} {>>pagina-aanduiding<<}

uitgever der vorige courant in de gelegenheid kon worden gesteld op nieuw een blad te redigeren. Gelukkig voor Blussé was het rapport van bedoelden Agent zeer gunstig 1, en het scheen dus, dat de nieuwe courant geen gevaar meer liep stoornis te zullen ondervinden. Acht dagen later evenwel, op Dinsdag 29 Mei (No. 18), werd bij het Uitvoerend Bewind eene missive gelezen van den Agent van Buitenlandsche Betrekkingen, dd. 24 Mei, geleidende de kopie eener nota van den Minister de la Croix houdende klachten over het toelaten der pas opgeheven courant onder eene nieuwe benaming. Maar ook nu werd alleen besloten den Agent van Inwendige Politie te gelasten het blad behoorlijk te surveilleren. Intusschen was het naar aanleiding van het Supplement der courant van dienzelfden 29sten Mei, No. 6, waarin onder het artikel ‘de Leyde, le 28 Mai’ mededeelingen voorkwamen betreffende gevoerde onderhandelingen tusschen het Fransche Directoire en het Amerikaansche Congres, dat het Uitvoerend Bewind in zijne zitting van Donderdag 7 Juni daaraanvolgende (No. 11 en 12), met eene nieuwe Nota van den Minister de la Croix werd lastig gevallen. Het besluit hierop genomen ging nogtans niet verder dan tot eene aanschrijving aan den Agent van Justitie, om het recht van het Bataafsche Volk in dezen te handhaven tegen de schrijvers en uitgevers, op grond van het Decreet der Nationale Vergadering van 14 September 1797 (verg. hierboven), houdende, dat de schrijvers van couranten de Republiek niet zouden compromitteren met vreemde mogendheden, door in hunne nieuwspapieren vrij te schrijven of eigen opiniën in te voegen.

{==153==} {>>pagina-aanduiding<<}

Vijf dagen later, den 12den Juni 1798, joeg Daendels het Uitvoerend Bewind uiteen. De wijziging in den staatkundigen toestand van de Republiek door die gebeurtenis teweeggebracht, was oorzaak dat Blussé van den Agent bij het Departement van Inwendige Politie, A.J. la Pierre, de volgende aanschrijving, dd. 16 Juni daaraanvolgende, ontving. ‘Deeze alleen’, zoo luidt dit voor de geschiedenis der vrijheid van drukpers niet onbelangrijk stuk, ‘ten einde U te prevenieeren dat volgens bij mij ingekomen berichten, wellicht van wegens de vijanden van de op den 12 deser zoo gelukkig gevestigde orde van Zaaken, het een of ander Stuk of manifest aan U ter plaatsing zoude kunnen worden toegezonden, 't welk tegen de principes van de jongste omwenteling van Zaaken in ons Vaderland strijdig, en ter ondermijning van dezelve zoude kunnen gericht wesen, waarom ik noodig geoordeeld heb, ten einde U van alle onaangenaamheden te bevrijden, (zonder nogtans op de Vrijheid der drukpers bij de Constitutie bepaald eenige inbreuk te willen maaken), U te moeten waarschuwen geen Publicatien proclamatien of manifesten of wat van dien aard wesen moge, door Uwe Courant publiek te maaken, dan die U door de hoogstgeconstitueerde Magten worden toegezonden, en voorts te interdiceeren om eenige Stukken, die tegen de tegenwoordige orde van Zaaken ingericht zijn te plaatsen’.
De Notulen van het Uitvoerend Bewind van de maand December 1798 maken nog gewag van twee klachten door den opvolger van de la Croix, Lombard de Langres, tegen de courant ingebracht. Bij de eerste, op Dinsdag 11 December (No. 39) door het Bewind in behandeling genomen, werd de courant ten laste gelegd, dat ze in alles, wat omtrent de Fransche Republiek en inzonderheid met betrekking tot de Belgische onlusten werd geplaatst,

{==154==} {>>pagina-aanduiding<<}

een vijandig hart voor de Fransche Republiek aan den dag legde, en door alarmerende tijdingen de bewoners van het platte land van België vrees aanjoeg. Naar aanleiding dier vrij vage klacht kreeg de Agent van Inwendige Politie last om Blussé voor zich te ontbieden en hem aan te zeggen, dat hij zich in het vervolg voor een en ander wachten zou. Maar reeds den anderen dag, Woensdag 12 December (No. 15), was eene tweede missive van 21 Frimaire, waarbij men zich beklaagde en voldoening vroeg wegens den hatelijken en vijandigen toon, die in de Fransche Leidsche Courant heerschte ten aanzien der tijdingen en berichten rakende de Fransche Republiek, één der onderwerpen waarmede het Uitvoerend Bewind zich moest bezig houden. Ook nu werd besloten kopie dezer missive te stellen in handen van den Agent van Inwendige Politie, met last om overeenkomstig het besluit van den vorigen dag, ook over deze klacht den courantier te onderhouden en hem te gelasten zich in 't vervolg ook hiervoor te wachten. Dat Blussé zulks plechtig beloofd en aangenomen heeft, blijkt uit de missive van A.J. la Pierre van den 21sten December 1798, die daags daarna (No. 34) door het Uitvoerend Bewind gelezen en in handen gesteld werd van den Agent van Buitenlandsche betrekkingen, met last om van den inhoud aan den Franschen Minister kennis te geven.
In den loop van den zomer van het jaar 1799 bestond er groot gevaar dat de ter nauwernood geheelde breuk tusschen de beide broeders Luzac op nieuw zou worden opengehaald. Aan de afrekening toch schijnt toen een en ander te hebben gehaperd, zoodat Mr. Johan dreigde te kort te zullen komen in zijne verplichtingen jegens Blussé, die op het punt van trouwen stond 1. Het was

{==155==} {>>pagina-aanduiding<<}

evenwel daarover niet alleen, dat hij zich 14 Juni 1799 schriftelijk tot zijn' broeder wendde; het afstaan toch van zijne helft in den mede-eigendom der courant aan Blussé, ofschoon eerst na 15 jaren volledig beslag erlangende, - hetzij dat dit eene gedwongen of vrijwillige daad was ten gevolge van de opheffing der Nouvelles Extraordinaires op 4 Mei 1798 - gaf hem, naar hij meende, aanspraak op tegemoetkoming van den kant van zijnen broeder, begroot op eene som van ƒ 4000, zijnde de helft van de waarde waarvoor hij indertijd mede-eigenaar was geworden. Die zienswijze was inderdaad vreemd. Wel is waar kon hij beweren, dat, aangezien met hem de courant nog altijd stond of viel, zijne zorg in het vinden van een' nieuwen redacteur de geheele zaak voor zijn' broeder gered had en in stand hield, zoodat deze hem wel iets verschuldigd was, maar daar tegenover stond het wel zoo krachtig argument, dat Mr. Etienne door het optreden van Blussé, die altijd in bekwaamheid voor Mr. Johan moest onderdoen, schade zou lijden althans geen voordeel behalen, terwijl juist Blussé de eenige zou zijn die door dien afstand om niet gebaat werd, zoodat het billijk moest schijnen, dat die tegemoetkoming door dezen werd verstrekt. In hoeverre eene dergelijke nadere overeenkomst nog mogelijk was, nu er reeds bijna een jaar na het sluiten van het contract tusschen Mr. Johan en Blussé was voorbijgegaan, laat ik in 't midden. Maar te verwonderen is het, dat Mr. Johan, die in 1798 niet voorzien kon dat er na 15 jaren noch van hem noch van de courant iets meer aanwezig zou zijn, blijkbaar niet heeft ingezien dat hij door zijne vrijgevigheid na dat tijdsver-
{==156==} {>>pagina-aanduiding<<}
loop, op 67jarigen leeftijd van elk middel van bestaan beroofd zou zijn; want de dag zijner herstelling op den hoogleeraarszetel liet nog niets van zich bespeuren. In allen geval gevoelt men medelijden, ja deernis met hem, wanneer men hem in het gemelde schrijven aan zijnen broeder hoort gewagen van ‘den voor hem nimmer te vergeten 4 Mei 1798’ in betrekking tot het ‘Etablissement, beroemd en groot geworden door eenen slaafschen arbeid, onder welken hij bijna dertig jaren lang zijne ligchaams- en ziels-vermogens gesleten had, maar van 't welk, in zijne gevorderde jaren, nu zijne haren in zorg en moeite waren grijs geworden, geweld en boosheid, gepaard met de gruwelijkste en verraderlijkste veinzerij, sedert het begin van Januarij 1796 steeds gepoogd hadden hem te beroven’, - ‘een Etablissement, waaraan hij alle zijne vermogens, alle zijne vermaken, alle zijne vooruitzigten van eer en bevordering in dit leven had opgeofferd’, en dat ‘door zijne onvermoeide pogingen geworden was’ wat ieder wist. Dat zijn schrijven ten gevolge had, dat er aan de tijdelijke verwarring of onregelmatigheid in de afrekening een einde kwam, meen ik te kunnen verzekeren, maar of aan zijn verlangen tot tegemoetkoming in de schade die hij stond te lijden is voldaan, betwijfel ik. Den 9den Mei van het jaar 1800 evenwel teekende Mr. Etienne eene verklaring, waarbij hij beloofde, na de bewuste 15 jaren ‘Abraham Blussé de Jonge als zijnen eenigen Mede-eigenaar en als Redacteur van de Fransche Leidsche Courant te zullen erkennen’.
Een nieuwe storm brak in September van het jaar 1804 boven de courant los. In No. lxxi toch van de Nouvelles Politiques van 4 September van dat jaar was onder de berichten uit den Haag melding gemaakt van de geheime zittingen die het Wetgevend Lichaam had gewijd aan de

{==157==} {>>pagina-aanduiding<<}

zaak der schavergoeding die de Republiek aan haren gewezen Stadhouder zoude toekennen, welk voorstel met eene meerderheid van 17 tegen 8 stemmen verworpen was. Daarbij was gezegd, dat ofschoon de gronden waarop die verwerping steunden niet publiek waren gemaakt, er uitgelekt was, dat zulks op den inhoud van bestaande traktaten scheen te berusten. Maar dergelijke mededeeling was in strijd met de Aanschrijving van het Staats-Bewind van 8 April 1802 aan den Agent van Inwendige Politie, die de courantiers had moeten gelasten om geen daden of besluiten van het Bataafsch Gouvernement als nieuwstijdingen op te geven, van welker waarheid zij niet ten volle overtuigd waren, op straffe van eene zesweeksche schorsing 1. De toepassing eener dergelijke straf werd dan ook den 6den September 1804 aan het Staats-Bewind voorgedragen, doch de vergadering begreep eerst den Hoofd-Officier der Stad Leiden, Mr. D.R. Wijckerheld Bisdom te moeten aanschrijven om schriftelijke inlichtingen in te winnen van wien de redactie bedoeld bericht ontvangen had 2. 's Anderendaags reeds vernam de Vergadering, dat, bij afwezigheid van Blussé, Mr. Etienne Luzac geantwoord had, ‘dat het bewuste Art. niet gesproten was uit eenige particuliere schriftelijke informatien, maar alleen gecomponeerd uit diverse publieke Nieuwspapieren’; maar daar ‘hierdoor in geenen deele aan des Bewinds aanvrage was voldaan, en zoodanige gratuite assertie van voorn. E. Luzac van alle bewijs was ontbloot’ kreeg de Hoofd-Officier te Leiden nogmaals last ‘om nader te requireeren eene schriftelijke en pertinente opgave van de Nieuwspapieren, mitsgaders de Nos. en Artikelen

{==158==} {>>pagina-aanduiding<<}

derzelven waar uit hij deze Nieuwstijding zeide te zijn gecomponeerd’ 1. Inmiddels had Luzac, gelijk hij ook aan den Hoofd-Officier had bericht, na de ontvangst ‘eener missive van goede hand waarbij eenige nadere ophelderingen nopens de zaak’ in quaestie waren gegeven, aan het slot van het Supplement van No. lxxii, van 7 September, aangekondigd, dat in het volgend nummer eenige ophelderingen omtrent het bedoelde bericht, dat werkelijk niet juist was, zouden worden opgenomen. Zulks vond dan ook plaats in No. lxxiii, van 11 September, onder de rubriek Leiden.
Maar is het nu werkelijk aan het bovenstaande toe te schrijven dat aan de courant in de maand October daaraanvolgende eene zesweeksche schorsing werd opgelegd? 2. Het antwoord is bepaald ontkennend. Want inderdaad is het Keizer Napoleon geweest, die dezen maatregel heeft uitgelokt. In de Correspondance de Napoléon Ier, 4o. uitgave, Tome IX, p. 598, komt onder No. 7941, een schrijven voor van den Keizer aan A.M. Fouché uit Pont-de-Briques, dd. 30 Thermidor an XII (18 Août 1804, juist drie maanden na de vestiging van het Keizerrijk) waarin gezegd wordt: ‘Il me semble avoir vu quelque part qu'on a défendu l'introduction en France de la Gazette de Francfort; elle ne me paraît cependant point extrêmement mauvaise. La Gazette de Leyde se trouve comprise dans

{==159==} {>>pagina-aanduiding<<}

la même prohibition 1. Je n'ai jamais lu cette gazette; faites réunir tous les numéros de ces deux derniers mois, et envoyez-les moi; faites-moi en même temps un rapport sur l'esprit qui la dirige 2. Comme elle se publie en Hollande, je saurai bien la faire changer ou la faire supprimer’. - En de Keizer hield woord.
Voor mij ligt een (Secreet) Extract uit het Register der Besluiten van het Staatsbewind der Bataafsche Republiek van Vrijdag 5 October 1804, Lr. O. Versta ik den niet zoo geheel helderen inhoud van dit stuk wel, dan waren er reeds geruimen tijd ‘dringende instantien van den kant van Z.M. den Franschen Keizer’ gedaan om toch een einde te maken aan het bestaan der Nouvelles Politiques en van het Dagblad The New Merchant dat te Schiedam werd uitgegeven 3. En nu had weinige dagen te voren, den 9den Vendemiaire (1 October) de Fransche Ambassadeur Sémonville daarop wederom aangedrongen naar aanleiding van het artikel in het Supplement van No. lxxviii, van 28 September 1804, waar gewezen was op den weinig welvoegelijken toon waarop de Fransche Moniteur zich over Koning Gustaaf IV van Zweden uitliet, en op de gevolgen die dit in de verhouding tusschen de Fransche en Zweedsche natie teweeg bracht. ‘Die onbetamelijke partijdigheid welke de schrijver dezer courant sedert eenigen tijd ten voordeele der vijanden van Frankrijk aan den dag legde, en de wijze waarop hij zich veroorloofde het-
{==160==} {>>pagina-aanduiding<<}
geen zoo in Frankrijk zelf, als in deszelfs koloniën voorviel, met valsche kleuren te schetsen; dit blijkbaar voornemen, om de daadzaken onder een verkeerd daglicht te plaatsen, door het voordragen van niet dan onvolledige en bedriegelijke uittreksels der stukken waarop zij gegrond waren, en dezelve daadzaken, ter kwader trouw zoodanig in verband te stellen, dat daar uit verkeerde begrippen moesten ontstaan; die onbetamelijkheid der aanmerkingen, welke de schrijver zich dagelijks veroorloofde, was te schuldiger naar mate deszelfs blad, eeniglijk van staatkundigen inhoud zijnde, en door geheel Europa gelezen wordende, eenen gevaarlijken invloed uitoefende op een groot aantal lezers, welke uit geen andere bronnen puttende, gevolgelijk de meest valsche indrukken ontvingen’. Ofschoon nu het Rapport 1 naar aanleiding dezer dringende aanzoeken tot opheffing der courant, er op wees dat zulks eene willekeurige suppressie van nieuwspapieren zou zijn, ongeoorloofd volgens de staatsregeling en de wetten van den lande, besloot het Staatsbewind toch den anderen dag het blad ‘bij provisie en tot nader goedvinden’ te verbieden.
Zoodra had niet de Hoofd-Officier te Leiden aan Luzac en Blussé van dit besluit kennis gegeven, of beiden vervoegden zich met een verzoekschrift bij het Staatsbewind, waarbij aangedrongen werd eensdeels op spoedige opheffing, anderdeels op ‘billijke schadeloosstelling voor de zoo grievende verliezen en beroving van eigendom en bestaan, die zij en alle huisgezinnen, welke onmiddelijk door hunne affaire een eerlijk brood gewonnen, bij de gevolgen van die resolutie reeds geleden hadden of nog zouden komen te lijden’. Bij een (Secreet) Besluit van

{==161==} {>>pagina-aanduiding<<}

Vrijdag 19 October 1804, Lr. ZZ. hield het Staatsbewind dit tweede punt voor alsnog in advies, en welke beslissing op de hoofdvraag genomen werd, vertelt het voor mij liggend afschrift niet. Maar dat er toen of weinige dagen later hierop eene gunstige beslissing viel, bewijst de omstandigheid, dat die schorsing slechts twee en een halve week heeft geduurd. Want terwijl No. lxxx, van 5 October, het laatste nummer was van de Nouvelles Politiques, zoo verscheen het blad als Journal Politique wederom den 23sten October geheel in denzelfden vorm als vroeger, maar met eene nieuwe nummering en met het nieuwe adres: A Leyde, par J(ean) C(onstance) Texier Westmuller.
Wie die persoon eigenlijk was kan ik niet mededeelen. Uit het contract dat Blussé den 4den November 1804, onder goedkeuring van Mr. Johan en Mr. Etienne Luzac, met hem sloot, blijkt dat hij te 's Hage woonde. Zooveel als zijn verblijf aldaar dit toeliet zou hij in vereeniging met Blussé de courant redigeren, en verder zijn naam er op plaatsen als verantwoordelijk voor den inhoud 1. Als vergoeding voor dien arbeid zou hij alle drie maanden ƒ 300 ontvangen, deels ten laste van Blussé deels van Jean en Etienne Luzac samen. Verder zou, zoodra Blussé de redactie wenschte te verlaten, waarvan hij drie maanden te voren aan Texier Westmuller moest kennis geven, deze treden in diens rechten omschreven bij het contract van 20 Augustus 1798, en bevestigd door de verklaring van Mr. Etienne van 9 Mei 1800. Gedurende den tijd die er dan nog aan de in gemeld contract vermelde 15 jaren ontbrak, zou Texier Westmuller jaarlijks aan Blussé

{==162==} {>>pagina-aanduiding<<}

of diens vrouw en kinderen 500 Gld. betalen, waarbij Jean en Etienne Luzac samen ook nog 500 Gld. zouden voegen. Na verloop van die 15 jaren zou dan Texier Westmuller of zijne rechtverkrijgenden jaarlijks aan Blussé of diens vrouw en kinderen 1000 Gld. uitkeeren, en wel gedurende den tijd van een nieuw 15tal jaren ingegaan op het oogenblik dat hij alleen met de redactie belast was geworden. Bij dat alles behield Mr. Johan zich de bepaling voor, dat hij tot geen bijdrage verplicht kon worden grooter dan de voordeelen die hij uit de courant trok; het ontbrekende aan die bijdrage zou voor de helft door Mr. Etienne, voor de wederhelft door Blussé worden gedragen. Een soortgelijk voorbehoud ten opzichte van Texier Westmuller bestond hierin, dat deze nooit gehouden zoude zijn de vermelde 500 Gld. aan Blussé uit te keeren, wanneer hij zelf geen 2500 Gld. van de courant genoot.
Siegenbeek heeft in zijne Levensschets van Mr. Johan Luzac (Leydens Ramp, bl. 143) aangeteekend, dat Mr. Johan zich sedert de gebeurtenis van Mei 1798 meer en meer aan het deelgenootschap in het opstellen der courant onttrok, tot hij, omstreeks het jaar 1800 1 zich daarvan ganschelijk onthield. Zie hier hoe hij zelf in eene ontwerpmissive zonder dagteekening of adres zich over dit punt uitlaat. ‘Je crois vous avoir dit dans ma précédente’, zoo luidt het daar, ‘que dans le temps de la fureur Démocratique l'on m'avait privé de ma propriété paternelle. En effet après l'orage, que j'essuyai au commencement de 1796, et qui finît par me coûter mon Professorat,

{==163==} {>>pagina-aanduiding<<}

parceque je ne voulus pas remettre alors la portion de ma propriété entre les mains de ceux qui la désiraient pour servir leur parti, on supprima entièrement la feuille au mois de Mai 1798. Lorsqu'à cette époque elle prit le titre de Nouvelles Politiques, j'abandonnai mes droits; et celui à qui je cédai, sous certaines conditions ma copropriété, devint aussi le Rédacteur. Si, de tems à autre, j'ai pu lui prêter volontairement la main, ce qui vient d'arriver en dernier lieu, en la faisant changer de nouveau de nom et de Rédacteur en titre, a suffi pour me déterminer à n'y plus contribuer en rien ni de plume, ni d'idées, ni de conseil’. Dat deze woorden geen oudere dagteekening kunnen aanwijzen dan de laatste dagen van October 1804, spreekt van zelf.
Slechts ruim twee jaren overleefde hij dit tijdstip, en nog geen tien maanden dat van het overlijden zijner hem zoo dierbare gade. Ons, die het gegeven is een blik te slaan, zoowel op de dagen die aan den rampzaligen 12den Januari 1807 vooraf gingen, als op dat oogenblik zelf, doet het pijnlijk aan, wanneer we den zorgvollen vader, twee dagen vóór zijn noodlottig verscheiden, aan zijnen zoon Adriaan, die bij de familie Gronovius te Bodegraven was, zien schrijven: ‘Le tems se met à géler. Il est bon que vous reveniez demain. Nous vous attendons après 4 heures du soir. J'espère vous embrasser en bonne santé’. Want 24 uren later voerde de onzalige begeerte om zijnen toevallig toch afwezigen vriend Bennet een bezoek te brengen Mr. Johan den dood te gemoet 1, en dezelfde courant, die zoo vele jaren het voorwerp zijner

{==164==} {>>pagina-aanduiding<<}

aanhoudende zorg was geweest, en die onder zijne leiding eerst datgene geworden was, waarvoor ze heinde en verre stond aangeschreven, zou in het Supplement van haar 6e nummer, van 20 Januari 1807, der wereld de treurmare verkondigen, hoe de rampzalige 12de Januari Mr. Johan Luzac aan zijne drie moederlooze zonen, aan de hoogeschool, aan de wetenschap en aan zijne talrijke vrienden had ontnomen.
Een vroeger tijdelijk medewerker aan de courant heeft onder de initialen A.B., achter welke ik (Jean Louis) Amable Baudus meen te herkennen, in het Journal de l'Empire, van Mardi 22 Décembre 1807, bl. 3, een woord van herinnering en van hulde gewijd aan zijne nagedachtenis onder den titel van: ‘Notice sur M. Luzac, mort au désastre de Leyde’. Van zich zelf zegt de schrijver: ‘Associé pendant quelque temps à une partie de ses travaux, je connus tout le charme de ses entretiens; je croyois quelquefois entendre un des sages de l'antiquité. J'oubliois, en l'écoutant, l'exil et la proscription; et il adoucissoit pour moi les pertes les plus rigoureuses’. Verder lees ik in dit stuk: ‘Tout le monde sait l'estime dont elle a joui (de courant namelijk), elle étoit devenue véritablement européenne, et à-peu-près diplomatique. Il n'y avoit pas un ministre, pas un homme d'Etat qui ne la préférât à toute autre: elle étoit traduite à Constantinople pour le divan, et j'ai vu chez M. Luzac des voyageurs arrivant de l'Amérique, de l'Inde, de la Chine, qui venoient lui témoigner combien ils avoient été heureux de trouver sa gazette dans ces contrées lointaines, où seule elle pouvoit leur faire connoître l'état politique de l'Europe. Elle sera toujours recherchée comme le dépôt le plus sûr et le plus abondant de tous les faits qui appartiennent à l'histoire des trente dernières années, et particulièrement pour les

{==165==} {>>pagina-aanduiding<<}

temps antérieures à l'invasion de la Hollande’. - ‘Le congrès américain, reconnu par toute l'Europe, fit donner à M. Luzac, par son ministre près les états-généraux, un témoignage honorable de son estime, j'ai presque dit de sa reconnoissance’ 1. Dit stuk in zijn geheel vertaald opgenomen in de Vaderlandsche Letteroefeningen van 1808, II, bl. 114, moet blijkens de Algem. Konst- en Letterbode van 1819, II, bl. 183, aant. 3 ook in 't Engelsch vertaald zijn overgenomen door The Boston Anthology van October 1807; dat in die opgave eene drukfout is ingeslopen, misschien voor October 1808, blijkt duidelijk.
Binnenslands werd door den Hoogleeraar te Water in de Jaarlijksche Vergadering van onze Maatschappij, den 7den Juli 1807 gehouden 2 een woord van herinnering aan de nagedachtenis van Mr. Johan Luzac gewijd, nogtans zonder gewag te maken van zijne verdiensten als journalist. Maar hoe Amerika hem niet vergat bewees het jaar 1818. Den 7den December van dat jaar toch hield Gulian C. Verplanck de jaarlijksche redevoering voor The New-York Historical Society, en gaf daarin een kort overzicht van de mannen, die den grond der Amerikaansche vrijheid gelegd of haar ondersteund hadden door hunne bekwaamheden; aan de verdiensten van Mr. Johan Luzac in dit opzicht werd in dat stuk eene aanmerkelijke plaats ingeruimd 3.

{==166==} {>>pagina-aanduiding<<}

Of, en in hoeverre, de dood van Mr. Johan Luzac eenigen invloed heeft gehad op den verderen loop van zaken met de courant kan ik niet bepalen, maar zeker trekt het de aandacht, dat we, ruim twee maanden na den noodlottigen 12den Januari 1807, de regeering van Koning Lodewijk in onderhandeling vinden over het Journal Politique. Den 28sten Maart van dat jaar toch bood zekere Alex. Deferrière, die namens Z.M. met die onderhandeling schijnt belast geweest, aan Koning Lodewijk een ontwerp-decreet aan, overeenkomende met het later vastgestelde Decreet van 29 Mei 1807, No. 88, met dit verschil evenwel dat het ontwerp in de Fransche taal was opgesteld, en dat daarbij de dag van 1 April was aangenomen als tijdstip voor het in werking treden. Op dit ontwerp nu werden de onderhandelingen geopend. Mr. Etienne Luzac heeft toen den 31sten Maart daaraanvolgende eene Memorie overgelegd, waarbij hij deed opmerken dat de courant in de laatste twintig jaren ƒ 311,200 of gemiddeld jaarlijks ƒ 15,560 netto had opgeleverd, hetgeen bevestigd wordt door de volgende cijfers ontleend aan een' bijliggenden staat. Daaruit blijkt dat de opbrengst van het blad bedroeg:

 	 	 	 	Transport	ƒ 220,000
In 1786	de som van	ƒ 19,500	In 1796	de som van	ƒ 15,300
In 1787	de som van	ƒ 22,900	In 1797	de som van	ƒ 13,400
In 1788	de som van	ƒ 27,500	In 1798	de som van	ƒ 10,100
In 1789	de som van	ƒ 29,400	In 1799	de som van	ƒ 9,300
In 1790	de som van	ƒ 22,900	In 1800	de som van	ƒ 6,000
In 1791	de som van	ƒ 17,700	In 1801	de som van	ƒ 6,900
In 1792	de som van	ƒ 17,600	In 1802	de som van	ƒ 6,600
In 1793	de som van	ƒ 26,600	In 1803	de som van	ƒ 7,600
In 1794	de som van	ƒ 22,700	In 1804	de som van	ƒ 9,500
In 1795	de som van	ƒ 13,200	In 1805	de som van	ƒ 6,500
 	 	----	 	 	----
 	Transporteren	ƒ 220,000	 	Totaal	ƒ 311,200
 	 	 	 	 	----
 	 	 	 	1/20	ƒ 15,560



{==167==} {>>pagina-aanduiding<<}

Verder wees Mr. Etienne in zijne Memorie aan, dat het verbod van de courant in het Fransche Keizerrijk 1 een onberekenbaar nadeel had toegebracht aan haar debiet, maar dat, wanneer nu, - aangezien dit verbod thans, dank zij de tusschenkomst van Z.M. den Koning, opgeheven was 2, - het blad weer in Braband en in de Departementen van den Rijn, die thans een deel van 't Fransche Keizerrijk uitmaakten, toegang vond, het debiet niet te berekenen was 3. Ofschoon nu noch in het ontwerpdecreet, noch in het later vastgestelde, van verkoop sprake is, zoo verklaarde toch Mr. Etienne in zijne Memorie zich genegen tot den verkoop van de hem toekomende helft in den eigendom, maar deed daarbij opmerken, dat, aangezien hij weinige jaren te voren een nieuw gebouw voor drukkerij en bureau had ingericht, voor welke kosten hij slechts 500 Gld. 's jaars genoot, hij wel bereid was al het roerend goed der drukkerij bovendien over te doen, mits hem werden uitbetaald: 1o. 5000 Gld., zijnde de bedoelde 500 Gld. gekapitaliseerd; 2o. 800 Gld. 's jaars aan pensioenen voor het personeel, waarvan er enkelen 30 en 40 jaren dienst hadden, en aan de drukkerij in den Haag niet wel meer konden worden gebruikt; 3o. ƒ 15,000, of jaarlijks 1500 Gld. waarvan de helft op zijnen zoon moest kunnen overgaan. Werd hij evenwel door Z.M. te Leiden

{==168==} {>>pagina-aanduiding<<}

in openbaren dienst geplaatst, dan was hij bereid geheel of gedeeltelijk van deze derde voorwaarde afstand te doen. Zelf 50 jaren oud, en gedurende eene reeks van jaren de betrekking van Schepen hebbende bekleed, iets dat schier geheel een eerepost was, nam hij nu de gelegenheid waar aan Z.M. de belangen van zijnen 20jarigen zoon, toen nog student, maar later als Mr. L.C. Luzac openlijk opgetreden en vermaard geworden, aan te bevelen als die van een' onderdaan der Koninklijke bescherming waardig.
Van dien verkoop intusschen kwam voorloopig nog niets. Het Decreet toch van 29 Mei 1807, No. 88, daags vóór zijn vertrek naar de Pyreneën door Koning Lodewijk gegeven 1, en naar ik meen nergens afgedrukt, luidde woordelijk aldus:
Lodewijk Napoleon, door de Gratie Gods en de Constitutie des Koningrijks, Koning van Holland.
Wij hebben gedecreteerd en decreteren:
Art. 1. Te rekenen van den 1 Junij aanstaande zal de Fransche Leijdsche Courant onder onze protectie en ons onmiddelijk toeverzigt staan.
Art. 2. Er zal geene verandering worden toegebragt, aan den titel, aan het formaat, evenmin als aan de manier van de zakelijke redactie dezer Courant, noch in de uitgave op de dagen waarop dezelve gewoonlijk verschijnt.
Art. 3. De Eigenaren der Fransche Leijdsche Courant zullen op de fondsen dezer Courant en op de voordeelen uit derzelver uitgave profluerende, alle de regten behouden, welke zij, op dit oogenblik, daarop hebben.
Art. 4. De acten van het Gouvernement, welke Wij

{==169==} {>>pagina-aanduiding<<}

noodig oordeelen publiek te maken, zullen in de Fransche Leijdsche Courant worden geïnsereerd; ten welken einde dezelve door Onzen Minister Secretaris van Staat, aan de eigenaars der gezegde Courant zullen worden gezonden, welke voor de Fransche vertaling daarvan zullen zorgen zoo dikwijls hun die in het Hollandsch geworden.
Art. 5. De acten van het Gouvernement en alle de andere artikelen, welke Wij noodig achten in die Courant te doen insereren, zullen zooveel mogelijk worden gepubliceerd in het nummer, onmiddelijk na den dag uitgegeven wordende waar op dezelve door de eigenaars der Courant zullen zijn ontvangen; zullende deze Publicatie altoos, bij praeferentie vóór andere bekendmakingen, geschieden, ten einde het gebuteerde nuttige oogmerk daarvan zekerlijk worde bereikt.
Art. 6. Een exemplaar van elk nummer der meergemelde Courant zal Ons, des avonds vóór den dag der uitgave, regulier en exact worden toegezonden, en zulks vóór dat iemand daarvan kennis drage.
Art. 7. De eigenaars der Courant zullen personeel en ieder afzonderlijk bij ons verantwoordelijk zijn voor al hetgeen door hun zal worden geplaatst, hetwelk met betrekking tot het welzijn van den Staat, ten aanzien van het politieke, of omtrent de zeden, berisping verdient.
Art. 8. De eigenaars der Courant zullen van elk nummer ter onzer dispositie stellen 25 exemplaren, omtrent de distributie waarvan Wij zoodanig zullen beschikken als zal worden noodig geoordeeld.
Art. 9. Onverminderd de voordeelen, welke door Onze bijzondere en onmiddelijke protectie voor de eigenaars der meergemelde Courant proflueren, wordt aan hun een pecunieele onderstand van vier duizend Guldens 's jaars verleend, te betalen uit de civiele lijst, van drie tot drie

{==170==} {>>pagina-aanduiding<<}

maanden, in gelijke portien à duizend Guldens ieder vierde deel jaars, en zulks tot aanmoediging en tot schadeloosstelling voor derzelver buitengewone uitgaven.
 
Gegeven in 's Konings Paleis op het Loo, den 29 Mei van het Jaar 1807, en van Onze Regering het tweede.
 
(Geteekend) Lodewijk.(Onder stond) Wegens den KoningDe Minister Secretaris van Staat(geteekend) W.F. Roëll.
 
Zullende een afschrift van dit Decreet worden gegeven aan den Minister Secretaris van Staat, en aan de eigenaars der Fransche Leidsche Courant, en voorts een gelijk afschrift in de Fransche taal op de gewone wijze, door den Minister Secretaris van Staat, waarnemende de functien van Kanselier van het Koninklijk Huis, aan den Grootmeester van hetzelve Huis geadresseerd.
Conform aan het origineelDe Minister Secretaris van Staat(geteekend) W.F. Roëll.
 
Uit dit decreet, dat blijkbaar ten doel had om de regeering van Koning Lodewijk over een Fransch orgaan te doen beschikken, sproot den 20sten Juni eene nadere financiële schikking voort tusschen Blussé en Mr. Etienne Luzac, hierin bestaande, dat de geldelijke ondersteuning van ƒ 4000 van de zijde des Konings in de algemeene kas der courant zou worden gestort, maar dat uit die kas voortaan ook als een algemeen bezwaar betaald zouden worden de 1200 Gld. aan Texier Westmuller, die tot hiertoe deels ten laste van Blussé deels van Jean en Etienne Luzac samen waren geweest, terwijl bovendien van toen

{==171==} {>>pagina-aanduiding<<}

af, tot dat de uitkeering aan de kinderen van wijlen Prof. Luzac zou hebben opgehouden, uit diezelfde kas door Blussé tot 800 Gld. 's jaarlijks genomen kon worden tot geheele of gedeeltelijke bekostiging van meer hulp bij het werk der redactie.
Intusschen onttrok Blussé zich met 1 November 1807 geheel aan de redactie en trad Texier Westmuller met dien dag als eenig redacteur van de courant op 1. Maar bij het contract tusschen beide personen, 4 November 1804 gesloten, was, gelijk men zich herinneren zal, bepaald, dat, bijaldien Blussé de redactie verliet, Texier Westmuller gedurende een zeker aantal jaren hem jaarlijks 500 Gld. zou uitkeeren, tenzij de courant aan Westmuller niet meer dan 2500 Gld. opleverde. Van dit voorbehoud nu deed Texier Westmuller met 1 November 1807 afstand, maar alleen voor zoo lang als Z.M. de bewuste 4000 Gld. zou uitkeeren, terwijl zijn traktement op gelijke som werd gebracht. Werkelijk heeft Koning Lodewijk, zonder dat ik daarvoor redenen vind opgegeven, die som slechts 14 maanden, en dus tot op 1 Augustus 1808, uitgekeerd, in 't geheel tot het bedrag van ƒ 4666: 13: -.
 
Wat aanleiding heeft gegeven, dat de regeering van Koning Lodewijk zich van den eigendom der courant wenschte meester te maken, is mij niet bekend, maar de onderhandelingen daarover schijnen in April van het jaar 1809 begonnen te zijn. De slotsom dier onderhandelingen is vervat in twee decreten, tot nog toe, naar

{==172==} {>>pagina-aanduiding<<}

mijn beste weten, nergens afgedrukt, maar door mij naar de oorspronkelijke stukken op 's Rijks Archief voorhanden, afgeschreven. De inhoud dier beide stukken, van slordigheid niet geheel vrij te pleiten, is deze:
 
(No. 33). Louis Napoléon par la Grace de Dieu et la Constitution du Royaume, Roi de Hollande, Connétable de France.
Nous avons décrété et décrétons ce qui suit:
 
Art. 1. A dater du premier Octobre prochain la propriété du Journal Politique de Leide appartiendra au Gouvernement d'après Notre décret de ce jour.
Art. 2. Ce Journal sera transferé à Amsterdam et sera sous la direction du Directeur du Journal Officiel, et établi dans le local occupé par cette direction.
Art. 3. Cette feuille conservera son nom, forme et caractère actuel, sans qu'il y soit rien changé.
Art. 4. Le Directeur du Journal Officiel 1 se conformera pour le Journal de Leyde aux instructions générales qu'il a pour le Journal Officiel, et aux ordres particuliers qu'il recevra de Notre part.
Art. 5. Le Directeur du Journal Officiel aura sous lui un redacteur pour le Journal de Leyde.
Art. 6. Le Directeur du Journal Officiel prendra les arrangemens convenables pour le nombre d'ouvriers nécessaires pour le Journal de Leyde; il s'entendra pour cet effet avec les propriétaires actuels et employera de préférence et sur le même pied ceux qui y sont actuellement; pour cet effet il prendra les informations requises et s'assurera de quelle manière ils étaient payés.

{==173==} {>>pagina-aanduiding<<}

Art. 7. Le Sieur Texier Westmuller est nommé rédacteur du Journal de Leyde. Il jouira d'un traitement de ƒ 2500 à prendre sur les revenus de ce Journal.
Art. 8. Les revenus du Journal de Leyde serviront au payement du rédacteur et des autres employés et ouvriers de ce Journal, des pensions des trois anciens ouvriers qui y sont affectés, et de toutes les dépenses qui concernent ce Journal; l'excédent annuel de recette sera versé au Trésor public, à la concurrence de ƒ 16,000 en récépisses à 7% pour l'extinction d'une pareille somme payée aux propriétaires pour la cession de cette feuille; Nous réservant de prononcer ensuite sur l'emploi de ces revenus lorsque la dite somme aura été restituée au Trésor public.
Art. 9. Il est accordé une Pension de ƒ 7 par semaine au nommé Vincent, une pension de ƒ 4 par semaine au nommé Moise Seyffers, et une pension de ƒ 2-10 au nommé Leendert, lesquelles sommes seront prises sur les revenus du Journal de Leyde ainsi qu'il est dit à l'article précédent.
Art. 10. Le Directeur du Journal Officiel est chargé de l'exécution du présent décret.
Donné en Notre Pavillon à Haarlem le26 Septembre 1809, de Notre règne le 4me.(signé) Louis.
   
(No. 34). Louis Napoléon par la Grace de Dieu et laConstitution du Royaume, Roi de Hollande, Connétable de France.
Nous avons décrété et décrétons ce qui suit:
Art. 1. La somme de ƒ 16,000 en récépisses à 7% sera payée à Mr. Luzac et les copropriétaires du Journal Politique de Leyde pour la cession entière de cette feuille et de tout ce qui y appartient à l'Etat.

{==174==} {>>pagina-aanduiding<<}

Art. 2. Notre Ministre des Finances et le Directeur Général du Trésor Public sont chargés de l'exécution du présent décret.
Donné en Notre Pavillon à Haarlem le 26Septembre 1809, et de Notre règne le 4me.(signé) Louis.
 
Met 1 October 1809 brak alzoo voor de courant het derde, maar zeer kortstondig, tijdperk aan. Ze ging nu uit de administratieve hand van Mr. E. Luzac over in dien van den Boekhouder en Kassier der Koninklijke Courant J.P. Westerwijk Forsborgh, ambtenaar van het Gouvernement 1. Veel verwarring heerschte er intusschen in het Bureau te Amsterdam, waar Texier Westmuller 2 zonder beduidende hulp geplaatst was, zoodat hij met toestemming van Mr. J.D. Meyer zich in November 1809 tot Mr. E. Luzac wendde met het verzoek, dat deze den persoon van Goddeus, die vroeger te Leiden aan de courant een werkzaam aandeel schijnt genomen te hebben, zou bewegen op een traktement van ƒ 8: 10: - 's weeks herwaarts te komen, om onder hem dezelfde werkzaamheden te verrichten als te voren. Of deze aan die roepstem gevolg heeft gegeven, is mij niet bekend, maar van de verwarring meen ik sporen te herkennen in de slordigheid van uitvoering van het blad gedurende den verderen loop van 1809, althans in mijn exemplaar 3. Texier Westmuller

{==175==} {>>pagina-aanduiding<<}

beklaagde zich dan ook in een schrijven aan Luzac, van 14 December 1809, nog altijd bitter over de verwarring aan het bureau, waar van niets boek gehouden werd, terwijl hij zelf bekende van administratie nooit eenig begrip gehad te hebben. Wat nu de aankondiging aan het hoofd der courant, sedert No. xcii, van 17 November 1809, (‘Le Rédacteur du Journal Politique, désirant faire jouïr la Capitale de l'avantage dont a toujours jouï la Résidence du Gouvernement de ce Pays, prévient ses Abonnés d'Amsterdam, qu'à partir du 1er. Janvier prochain, le Journal Politique y paroitra quatre fois la semaine, sçavoir: les Lundi, Mardi, Jeudi & Vendredi’) met de bijvoeging sedert No. cii, van 22 December 1809, dat de courant bij Schooneveld en Zoon, in de Beursstraat, zou worden uitgegeven, eigenlijk heeft beteekend, is mij niet duidelijk, want het blad kwam nog steeds tweemaal 's weeks uit.
Vele waren ook de administratieve moeielijkheden over de betaling der koopsom; de assignatie op den Directeur-Generaal der Publieke Schatkist, en betaalbaar ten kantore van den Ontvanger-Generaal der Middelen te Water en te Lande, Mr. N. Bucaille te Leiden, geteekend te Amsterdam 16 November 1809 door den Minister van Financiën J.H. Appelius, en goed voor ‘de somma van zestien Duizend Guldens, betaalbaar in Recepissen uit de geldleening van den 30e van Lentemaand 1808’ 1 werd eerst 9 Januari 1810 door Mr. Etienne Luzac geteekend. Van die 16 stuks Recepissen schijnen aan dezen 8, aan Blussé 5, aan Texier Westmuller 1, en aan de kinderen van Mr. Johan Luzac 2, te zijn toebedeeld. Maar

{==176==} {>>pagina-aanduiding<<}

daarmede was de zaak nog niet afgedaan. Want toen in October aan de eigenaars de keus was gelaten tusschen het ontvangen van 16000 Gld. aan Recepissen, of 13000 Gld. in contanten, was de koers dier stukken 81 à 82 pct. geweest, terwijl ze nu in Januari 1810 slechts 65 pct. waard waren, waarbij dan nog het verlies van 3 maanden rente kwam. Na lang tobben, vooral van den kant van Texier Westmuller, die zich met zoodanige uitkomst allerminst vereenigen kon, werd dan ook eindelijk in de eerste dagen van April 1810 aan de voormalige eigenaars een surplus van ƒ 2740 in contanten toegekend, waarvan Luzac ƒ 1370, zijne neven ƒ 342: 10: -, Blussé en Westmuller ieder ƒ 513: 15: - ontvingen.
In weerwil dat het blad te Amsterdam gedrukt werd, bleef het adres der courant: A Leyde par J.C. Texier Westmuller; eerst met No. xli, van 22 Mei 1810, veranderde dit in: A Leyde, de l'Imprimerie du Journal Politique, dat altijd nog maar half de waarheid was. En zoo is men doorgegaan tot de laatste dagen van November 1811. Het Décret Impérial contenant Réglement sur l'Imprimerie et la Librairie, du 5 Février 1810 1 toch was tegelijk met het Décret Impérial rélatif aux Journaux des départemens, du 3 Août 1810 2, waarbij bepaald was, dat in elk departement, buiten dat der Seine, slechts één dagblad mocht bestaan, bij Koninklijk Decreet van 9 April 1811 3 hier te lande executoir verklaard 4. Een Décret Impérial qui autorise la publication de Feuilles d'an-
{==177==} {>>pagina-aanduiding<<}
nonces et de Journaux de littérature, sciences et arts dans diverses villes de l'Empire, du 14 Décembre 1810 1, zonder bepalingen voor het oude Noord-Nederland, werd 26 September 1811 gevolgd door een Décret Impérial qui autorise la publication de Feuilles et d'Ecrits périodiques dans différentes villes de l'Empire 2 vermoedelijk tot uitvoering van het Decreet van 9 April 1811. Bij dat Decreet van 26 September 1811 was echter geen plaats toegekend aan de zoogenaamde Fransche Leidsche Courant, en er bleef voor haar niets anders over dan de aankondiging van haar naderend einde in het Supplement van No. xciv, van 22 November 1811, door de mededeeling van het Besluit van Graaf de Celles, Prefect van het Departement der Zuiderzee van 18 November 1811, waarbij overeenkomstig de Keizerlijke Decreten van 3 Aug. 1810, 14 December 1810, en 26 September 1811, en de voorschriften van den Directeur-Generaal der boekdrukkerijen en van den boekhandel van 4 November 1811, de uitgifte van alle periodieke bladen binnen gemeld Departement, behalve één Staatkundig Dagblad en vier advertentie-bladen, met 1 December 1811 verboden werd. Het No. xcvi, van (Dinsdag) 29 November 1811, was het laatste dat verscheen.
 
Na het herstel van zaken in November 1813 heeft Texier Westmuller, die in November 1811 Amsterdam verlaten had, en naar ik vermoed dien tusschentijd in het genot van eenige schadeloosstelling 3 te 's Hage doorge-
{==178==} {>>pagina-aanduiding<<}
bracht
heeft, met 1 Januari 1814 het werk der courant weder opgevat. Ten onrechte vermeldt de Heer Hatin, Les Gazettes de Hollande, p. 153, dat dit eerst met 1 Maart van dat jaar plaats greep, terwijl hij verzwijgt met welk nummer het exemplaar dezer nieuwe reeks, door hem op de Kon. Bibl. te Brussel gezien, eindigt. Door de welwillendheid van den Heer C.M. van Gogh, alhier, die in het bezit is der beide jaargangen 1814 en 1815, tot nog toe nergens elders door mij gevonden, ben ik echter in staat, de mededeeling van den Heer Hatin eenigzins nader toe te lichten. Onder denzelfden titel van Journal Politique, publié à Leyde verscheen Numero 1 onder dagteekening van den 4den Januari 1814, met het adres: A Leyde, par J.C. Texier Westmuller. Dat dit werkelijk het eerste nummer is geweest, en de courant dus niet gelijk hare overige zusters onmiddelijk in November 1813 in het rijk der levenden terugkeerde, bewijst het ‘Avis au Public’ aan het hoofd van No. iv, van 14 Januari 1814. Dit Avis luidt aldus:
‘Diverses circonstances n'ayant pas permis que ce Journal ait paru au commencement de l'année, nous donnons aujourd'hui le quatrième Numéro, nous reservant de publier successivement les trois premiers’.
‘Cette Feuille ayant toujours été considérée comme le depôt des Pièces officielles échangées entre les Gouvernemens, nous croyons faire plaisir au Lecteur, en continuant de recueillir toutes les Pièces intéressantes de cette nature, et à cet effet nous commencerons, dans ces trois premiers Numeros, l'insertion d'une quantité de pièces officielles qui appartiennent à l'Histoire du tems, et dont les circonstances dans lesquelles s'est trouvé ce Pays, depuis quelques années, n'avaient pas permis la publication’.
‘Nous prions le Public de vouloir bien continuer à cette

{==179==} {>>pagina-aanduiding<<}

Feuille l'accueil favorable dont il l'a honorée pendant longues années. De nôtre coté, nous prenons l'engagement de n'épargner ni soins ni dépenses pour répondre à la confiance de nos Lecteurs. L'exactitude et l'impartialité présideront, comme par le passé, au choix des Nouvelles et à la rédaction de ce Journal auquel on peut s'abonner chez les anciens distributeurs et aux Bureaux des Postes des différentes Villes’.
De uitgave begon derhalve met No. iv op 14 Januari 1814. Eerst met No. xvii, van 1 Maart 1814, werd het blad weer versierd met het wapen, in Mei 1798 verdwenen; de leeuw is nu evenwel gekroond en voorzien van den pijlbundel en het opgeheven zwaard, terwijl een wimpel met het devies: Resurrexit het geheel als 't ware draagt. Tegelijkertijd werd aan het hoofd der courant eene aankondiging geplaatst, die voortaan min of meer gewijzigd, ieder vierendeeljaars herhaald werd, dat te beginnen met 7 Maart het blad geregeld viermaal 's weeks, en wel Maandags, Dinsdags, Donderdags en Vrijdags ochtends zou verschijnen, en dat de prijs was franco per post ƒ 15: 10: - 's jaars. Van die uitgave viermaal 's weeks ontdekt men intusschen evenmin als na het jaar 1809 iets hoegenaamd, want ook nu vindt men slechts twee bladen met de dagteekening derzelfde week; de eenige gissing die ik waag is, dat de courant den eenen dag, het supplement den anderen dag werd uitgegeven. Behalve die geregelde uitgifte van supplementen bij ieder nummer, verscheen er ook nu weder van tijd tot tijd eene Suite du Supplément, ja somtijds meer dan ééne, gelijk No. i en ii bij het nummer van 25 Februari 1814, beiden met een eenigzins ander hoofd dan de volgenden van die soort, van welke No. iv, vi en volgenden van 1815, behoorende bij de nummers van 18 April en lateren van dat jaar,

{==180==} {>>pagina-aanduiding<<}

zich onderscheiden door dat ze niet in kolommen zijn gedrukt. Van die vervolgen verschenen in 1814 No. v, vii en ix onder den titel van Journal Politique Extraordinaire op buitengewone dagen: 3 April, 1 Mei en 8 October. Eindelijk vind ik aan het slot van den jaargang 1814: Reflexions Philantropes (sic), sur les principes politiques, qu'on suit maintenant en Norwègue, en Espagne, etc. 8 blz. de l'Imprimerie du Journal Politique de Leyde; verder: Traité de paix, entre la France et les puissances alliées, bl. 1-4, en: Fin du Traité de paix, cet. bl. 5-8, envoyé gratis aux Abonnés, kostende 5 ½ stuiver; eindelijk: Liste Nominative des cent cinquante-quatre Pairs que Sa Majesté nomme à vie pour composer la Chambre des Pairs de France. Evenzoo vind ik in den jaargang 1815 achter No. xcvi, van 1 December: Traité entre la France et les puissances alliées, conclu à Paris le 20. Novembre 1815, en achter No. xcviii, van 8 December: Seconde suite des pièces faisant partie du traité de paix, cet. waarop nog een vervolg moest komen, beiden van 4 blz.
Beide jaargangen onderscheiden zich voornamelijk hierdoor van hunne voorgangers, dat het zegel-merk in den Franschen tijd ingevoerd, voortaan het blad ontsiert. Eerst bestond dat merk in het: Visé pour timbre Extra-ordinaire. Bosse. 5 Cents, later met No. xix, van 8 Maart 1814, overgegaan in den stempel: Departement der Monden van de Maas. Buitengewoon Zegel. 8 Pennn, dat voor een half vel 5 Pennn bedroeg; later met No. xcix, van 13 December 1814, ging dit merk over in het echt Nederlandsche: 8 Pn Zuid-Holland 1. Zonderling schijnt het, dat in den jaargang 1815, No. i en ii van de Suite du Supplément,

{==181==} {>>pagina-aanduiding<<}

van 17 en 28 Maart, nog het merk van het Departement der Monden van de Maas. Buitengewoon Zegel. 5 Pennn voeren; zulks is stellig aan niets anders toe te schrijven, dan dat er bij de verandering van het merk in December 1814, nog met het oude merk gezegelde halve vellen in voorraad waren, die men niet vroeger had kunnen gebruiken.
Nog slechts op ééne bijzonderheid blijft mij over te wijzen. Bij Art. 9 van het Decreet van 26 September 1809, No. 33, had Koning Lodewijk aan een drietal personen, vroeger aan de drukkerij der courant verbonden, een wekelijksch pensioen toegekend ten laste van de kas van het Journal Politique. Toen derhalve dit blad te niet ging was de vrees niet ongegrond, dat het verder uitkeeren dezer pensioenen achterwege zoude blijven, doch de overmoeide pogingen van Texier Westmuller en Mr. J.D. Meyer - door Texier Westmuller met den naam van l'Ami de l'Humanité bestempeld 1 - wisten zulks te voorkomen en te bewerken, dat voortaan de ondernemer van het Staatkundig Dagblad van het Departement van de Zuiderzee met deze uitkeering belast werd. Na het herstel van zaken is later bij Besluit van Z.K.H. van 1 Januari 1815 aan Vincent Veijlbrief, gewezen zetter der courant, zijn pensioen van 7 Gld., en aan Leendert Bekooy 2, gewezen drukker der courant, - van Mozes Seyffers wordt geen gewag gemaakt - dat van 2 Gld. 10 St. 's weeks bevestigd, en gebracht ten laste van de kas der Nederlandsche Staats-Courant, te rekenen van 1 Januari 1814 af.

{==182==} {>>pagina-aanduiding<<}

Dat het Journal Politique met No. civ, van 29 December 1815, waarmede het exemplaar van den Heer C.M. van Gogh eindigt, werkelijk bezweken is kan ik niet aannemen, op grond dat het blad zelf niets van zijn naderend uiteinde mededeelt niet alleen, maar dat ook Texier Westmuller nog in de eerste dagen van April 1817 op Veld- en Rhijnzigt buiten Leiden woonde, van waar hij zich toen binnen weinige dagen voor goed naar elders dacht te verplaatsen. Eene finale afrekening met Luzac over den laatsten tijd die aan de overdracht van 1 October 1809 voorafging moest toen nog plaats vinden 1.
Wat hiervan ook zij, en welke de reden moge geweest zijn dat Texier Westmuller zijne onderneming heeft moeten opgeven, die door niemand werd opgevat, zoo geloof ik, dat, nu eenmaal de geest van restauratie zich ook bij de weder-verschijning van het Journal Politique had doen gelden, men het met 't oog op latere jaren betreuren mag, dat deze poging tot instandhouding van een Fransch blad hier te lande schipbreuk heeft geleden. De behoefte toch, die terstond na het uitbreken van den Belgischen opstand, op Dinsdag 19 October 1830 het eerste nummer van het Journal Politique, Commercial el Littéraire de la Haye uit den boekwinkel van J.P. Beekman Hz. te 's Hage te voor-
{==183==} {>>pagina-aanduiding<<}
schijn riep, als orgaan der Nederlandsche Regeering om de aanvallen der buitenlandsche pers tegen onze nationaliteit af te weren en onze belangen te verdedigen, bewees, dat er inderdaad hier te lande eene leemte in de dagbladpers aanwezig was. Ook onze dagen, die, ongelukkig genoeg, te dikwijls bewijzen, hoe slecht het buitenland door vreemdelingen hier gevestigd of toevallig aanwezig, omtrent den binnenlandschen toestand van Nederland wordt ingelicht, wijzen op die behoefte. Ware derhalve het Journal Politique publié à Leyde, na het herstel van zaken, weder onder de bijzondere leiding van een' man als Mr. Johan Luzac gekomen, het tijdperk van 19 October 1830 tot 28 Maart 1848, toen de staatkundige betrekkingen tusschen de Regeering en het Journal de la Haye ophielden te bestaan, had niet behoeven ontsierd te worden door den voor 's lands financiën schadelijke en voor de staatkundige moraliteit weinig loffelijke geschiedenis van dat Fransche regeerings-blad. Want de verdediging van Nederlandsche belangen tegenover het buitenland, ware alsdan, evenals tijdens de worsteling der Nederlandsche pers met Le Courier du Bas-Rhin, de taak geweest, die voor de Fransche Leidsche Courant ware bewaard gebleven.
 
Amsterdam, November 1869.
Mr. W.P. SAUTIJN KLUIT.



{==185==} {>>pagina-aanduiding<<}






II. Reinier Bontius en zijn tooneelstuk op Leidens beleg en ontzet. 
Door Dr. J.T. Bergman.

Algemeen bekend onder Leidens ingezetenen, die prijs stellen op de geschiedenis van de stad hunner inwoning en inzonderheid op de gedachtenis harer gezegende verlossing uit de overmagt van Spanje, nu welhaast drie eeuwen geleden, is Reinier Bontius Treurblijeindespel op Leidens Beleg en Ontzet in 1574, meermalen hier ter plaatse en in de omstreken, ja ook wel in verder afgelegene steden des Vaderlands ten tooneele opgevoerd. Bij zijne tijdgenooten en gedurende de eerstvolgende jaren zal die Bontius en de eerste uitgave van zijn tooneelstuk zeker goed bekend geweest zijn: doch sedert lang was men het oneens aangaande den auteur van dit stuk en het tijdstip van deszelfs eerste verschijning. Door velen werd daarvoor gehouden de Leidsche Hoogleeraar in de Geneeskunde van dien naam, die in 1576 geboren in 1623 op 47jarigen leeftijd overleed. Een opzettelijk onderzoek dienaangaande van den tegenwoordigen Hoog-
{==186==} {>>pagina-aanduiding<<}
leeraar G.C.B. Suringar, bij de behandeling van dezes zijns voorgangers leven 1, heeft onwedersprekelijk bewezen dat deze de auteur niet kan geweest zijn, maar dat daarvoor waarschijnlijk een zijner latere naamgenooten, misschien wel een broederszoon, te houden is. Men zie het daarover aangeteekende bij mijne Inleiding tot den in 1867 op nieuw door mij uitgegeven Ouden Leidschen Patroon, blz. vi, noot 3, en in mijne eerste mededeeling over Magdalena Moons in betrekking tot Leidens Ontzet 2, blz. 8, noot 2. Met dat al bleef daarbij het tijdstip der vervaardiging van dit tooneelstuk nog steeds onzeker en onbekend: en hiermede hing te zamen het vraagstuk aangaande de overlevering, die den Spaanschen bevelhebber Valdes op de voorbede eener beminde van het bestormen der stad doet afzien en zoodoende zelf tot hare verlossing medewerken; of die namelijk allereerst van Strada in 1632 of reeds vroeger van Bontius afkomstig zoude zijn. Heb ik, op grond der stellige opgave van Bontius tweeden druk in 1646, voorkomende in den Catalogus eener in April 1868 gehouden voorname boekverkooping, in mijn voornoemd eerste opstel over Magdalena Moons, blz. 9, noot 1, beweerd dat de eerste druk niet wel vroeger dan tusschen 1640 en 1646 kan gesteld worden 3, in dat gevoelen ben ik volkomen bevestigd geworden, nadat

{==187==} {>>pagina-aanduiding<<}

het mij nu onlangs gelukt is, uit de boekverzameling van wijlen den Heer Meulman, in November 11. te Amsterdam verkocht, dien tweeden druk zelf in bezit te krijgen. Dien druk wenschte ik U thans nader te doen kennen en daaromtrent een en andere merkwaardige bijzonderheid, den auteur en zijn boekwerk betreffende, mede te deelen.
 
Ziet hier dat boekske in klein-quarto formaat, met Gothische of Oud-Hollandsche letter en ongenommerde bladzijden, ten titel voerende:
Belegering ende het Ontset der Stadt 
LEYDEN
 Gheschiet in den Jare 1574. Beginnende den 27 May, ende eyndighde den derden Octobris, seer levendich Afgebeelt door 
REYNERIUS BONTIUS, 
TREUR-BLY-EYNDE-SPEL. 
Den tweede druck, vermeerdert, ende verbetert, door den Autheur. 
......... 
Gedruckt tot Leyden, by Iacob Tinnekens.

Voor Gijsbrecht de Wit Boeckverkoper, woonende, op de Breede straet int Groot Schrijf-boeck Anno
Het op den titel oningevulde jaartal staat opgegeven aan het slot des Tooneelstuks, op de laatste bladzijde onderaan:
TOT LEYDEN, 
Ghedruckt, By Iacob Tinnekens, woonende op de Hoogelantsche Kerck-graft, aldernaest de Prinse Vlag. Anno. 1646.

{==188==} {>>pagina-aanduiding<<}

Op het Titelblad, tusschen Den tweede druck enz. en Gedruckt, By enz. is de opene ruimte aangevuld met een zinnebeeldig Vignet, voorstellende in het midden het Wapen van Leiden met de twee sleutels, en ter wederzijde een paar Manspersonen, van welke de een aan de linkerzijde, met toespeling op de zoo lang gewenschte spijziging van de uitgehongerde stad, een drietal Haringen, en de ander aan de rechterzijde een Broodbol in de hand houdt; hoedanige voorstelling ook in vele latere drukken, met bijvoeging van de namen Piero aan de eene en Trompet aan de andere zijde, gevonden wordt. De keerzijde van het Titelblad is opengelaten.
Het voorberigt op de derde bladzijde Aen den goetgunstigen Leser, in schrijfletters gedrukt, vangt aan als volgt:
‘Goetgunstige Leser, Schipio Africanus seydt: ick hoope met | de tijdt de seeckerheyt vande saecke, waer door ick te ken-nen geef dat ick van tijdt tot tijdt meerder klaerheyt van | waerheyt en wercken van desen voorgenoemde tragoedij | hebbe gevonden, niet uyt eenige Cronijckschrijvers, ofte beusel- | praetjes, maer uyt eygen verhael van seeckre mijnen Vrient, | nu out zijnde 80 jaeren, die dit droevige Treurspel aendach- | telijc heeft aenschout, en niet minder als andere heeft geleden. | Yemant soude nu mogen seggen, ick hebbe dit al over lange ja- | ren gelesen, namentlijck: in Guisiardijn, Item, Emanuel van | Meteren; dat beken ick wel, dese vermaerde schrijvers | hebben het wel int kleen begrijp uyt andere schriften ghenoo- | men, geschreven, doch niet voltrocken, ende ick bevinden dat | zy niet over een comen, dan men vint geen Schrijvers sonder | mis-slagen. Dus hebbe ick mijn uyterste devoir gedaen om het | selve claerlijck int licht te brengen. Ick hebbe oock eenige veer- | sen gevonden, de welcke ick dienstich vinde tot getuygenisse | mijner

{==189==} {>>pagina-aanduiding<<}

schriften, enz. (Hier volgen die verzen, zooals die op de Burgemeesters Kamer, aende Vliet-brugge, op den ingangh van 't Raedt-huys en vande Vleyshal te lezen staan; en daarop eindigt het voorberigt aldus:) Nu | dan beminde Leser, soo ick eenige mis-slagen daer in begaen | hebbe, wilt my ontschuldigen, alsoo ick het u maer Offer voor | een ruw ongevijlt yser, wel wetende dat het berispelyck is, | dan ick hebbe mijn best ghedaen, een yghelijck doorleese het, en | siet mijn genegentheyt. Vaert wel.’
Trekt men van 1646, het jaar dezer uitgave, 80 af, dan kan de tachtigjarige vriend, op wiens verhaal of getuigenis de schrijver zich hier beroept, omstreeks 1566 of weinige jaren te voren geboren en bijgevolg tijdens het beleg in 1574 een aankomende knaap van acht, tien of twaalf jaren geweest zijn; zoodat hij, bij de opvoering van Bontius treur-blij-einde-spel zich dat werkelijk weleer door hem bij eigen ondervinding bijgewoonde treurspel herinneren en den tooneeldichter enkele nadere bijzonderheden dien-aangaande mededeelen kon. In zoo verre is aan dit stuk, behoudens de dichterlijke vrijheid van voorstelling, volgens Prof. Kist in zijn Letterkundig Overzigt enz., misschien wel eenig historisch gezag toe te kennen.
Op dit voorberigt, denkelijk uit den eersten druk overgenomen, volgt onmiddellijk aangaande dezen tweeden nog het volgende allezins merkwaardige toevoegsel, in oud-hollandschen letterdruk:
‘Beminde Leser, noch een woort: Terwijle dit onder de Pers was, is | my aengebracht dat seecker Drucker het selve mede onder de Pers heeft, | doch den eersten druck, welcke in Octavo gedruckt werdt, den Leser sal | de Klaerheyt voor het duyster gelieven 't aenschouwen, alsoo den eersten | druck onbequaem is. Hier mede blijf ick u aller minsten Dienaer
Reynier Bontius.’

{==190==} {>>pagina-aanduiding<<}

Daaronder vangt op dezelfde 5de blz. aan:
DEN AUTHEURS 
Af-beeldinghe op 't Ontset van Leyden.
in twee en dertig dichtregelen, waarvan de 6 eerste nog op deze en de overige aan de keerzijde op de volgende bladzijde.
Op blz. 7 heeft men de Namen der Personagien, dertig in 't geheel, in eenigzins andere volgorde, dan in sommige latere drukken. Bovenaan de Leytsche Maeght, onderaan: Amelia byzit van Baldeus.
Op de keerzijde, blz. 8, bevindt zich in oud-hollandschen letterdruk een
Lof dicht 
Op de Belegeringe en 't Ontset van 
LEYDEN. 
Speels-gewijs gestelt, en gerijmt, 
Door den aerdighen Poët 
REYNIER de BONT.
in zes en twintig regels, onderteekend door M.H. Besteben, met de daaronder staande zinspreuk Beraemt te besien.
Kenmerkend voor den persoon des auteurs zijn vooral de zes laatste regels:

‘Pernas, en Helicon, oock de vergode waet'ren, 
Verroeren hen van Vreught, de Negen Musen, en 
De Menner vande Son die lagchen dat sy schaet'ren, 
Om 't eerst wolschietend Bont, soo aerdich Rijmen ken, 
En roepen wat sal 't zijn, als Bont nu is volwassen? 
Vermits hy in syn Jeught, treet Euripides passen.’ 


Dit lofdicht is in geen ons bekende latere uitgaven herdrukt.
Daarop volgt, blz. 9 en verder, het tooneelstuk zelf
Belegeringh, ende het 
Ontset der Stadt 
LEYDEN.

{==191==} {>>pagina-aanduiding<<}

in drie en twintig achtereenvolgende Uitkomsten of tooneelvoorstellingen, met Vertooningen en Reizangen tusschenbeide, afgedeeld, doch met welks beloop en inhoud we ons hier nu niet verder hebben bezig te houden, daar we de gebeurtenis, welke er ten onderwerp aan strekt, als genoegzaam bekend mogen onderstellen, en het ons hier niet te doen is om eene aesthetisch-kritische beschouwing van het tooneelstuk, als zoodanig. Genoeg dat, volgens Suringar, t.a. pl. blz. 9, ‘Uit vorm en inhoud schijnt te blijken, dat het niet veel meer dan een naar den smaak dier tijden, met zinnebeeldige voorstellingen rijk gestoffeerd, berijmd opstel is, dat zich meer door de natuurlijke voorstelling der handelende personen, dan door dichterlijke verdiensten aanbeveelt.’ Aan het slot op de laatste bladzijde, onder het woord Einde, staat nog eens de auteursnaam
REYNERIUS BONTIUS.
met de zinspreuk: Beneficium parit Amicitiam.
 
Uit dit een en ander laten zich als gevolgtrekkingen gevoegelijk afleiden:
1o. Dat de naam des auteurs oorspronkelijk was Bont, of, gelijk het (om welke reden dan ook) boven Bestebens Lofdicht staat, de Bont, waarvan alleen met Latijnschen uitgang, naar het te zijnen tijde heerschende gebruik, Bontius gemaakt is, dat zeker wel wat deftiger klinkt, maar voor een stukje in de moedertaal gesteld volstrekt niet noodig was. - Of hij al of niet een verre bloedverwant van den gewezen Hoogleeraar in de Geneeskunde was, laten we in het midden. Uit het stedelijk Archief te Leiden teekende de Archivaris Jhr. Rammelman Elsevier op, dat ‘op 10 September 1625 in de Pieterskerk gedoopt is Reyer, zoon van Mr. Cornelis Bontius en Tryntje Daendels; getuigen Jan van Zype en Geertje

{==192==} {>>pagina-aanduiding<<}

Jans.’ 't Is niet onwaarschijnlijk dat deze de bedoelde persoon kan geweest zijn. Hoe dit ook zij, de familie Bont was te Leiden bekend. Omstreeks 1630, ten tijde van den ouden Leidschen Patroon, maakte zeker Schout Bont zich berucht door zijne hatelijkheid tegen de Remonstranten.
2o. Dat hij tijdgenoot moet geweest zijn van Besteben, van wiens hand, in hetzelfde jaar waarin deze tweede druk verscheen, een tooneelstuk in het licht kwam, insgelijks op onze bevrijding van het Spaansche juk, gedrukt te Amsterdam en getiteld: Vlissinghen Geus, enz. mede bij onze Maatschappij voorhanden en vermeld in den Catalogus harer Bibliotheek, Dl. III, bl. 159.
3o. Dat Bont destijds, getuige het uit Bestebens Lofdicht hierboven aangehaalde, nog een jeugdig en eerst aankomend dichter moet geweest zijn, van wien men zich voor het vervolg bijzonder veel voorstelde. Of hij aan die verwachting beantwoord heeft, is mij niet gebleken. Hij schijnt geen hoogen leeftijd bereikt te hebben. Was hij dezelfde als de voornoemde Reyer, geboren in 1625, dan zoude hij destijds een-en-twintig jaar oud geweest zijn: maar van zijn afsterven was in het Archief geen aanteekening te vinden. Misschien werd hij mede het slagtoffer van de omstreeks 1655 te Leiden heerschende pestziekte.
4o. Dat de eerste druk van zijn tooneelstuk in octavo-formaat, onzeker wanneer, maar zeker niet lang te voren in 't licht gegeven, en door hem zelven als onbequaem of gebrekkig veroordeeld, niettemin nog al opgang moet gemaakt hebben en buiten zijne voorkennis door een ander uitgever nagedrukt werd.
5o. Dat bijgevolg deze tweede druk, volgens het op den titel gestelde vermeerdert en verbetert door den Autheur, voor oorspronkelijk en authentiek te houden is, en den

{==193==} {>>pagina-aanduiding<<}

tekst bevat zuiver en onvervalscht, zooals die van des dichters eigen hand afkomstig is.
Niettegenstaande de meerdere zorg aan dezen tweeden druk boven den eersten te koste gelegd, heeft echter de Auteur ook in het vervolg de beschavende en verbeterende hand aan zijn werk niet onthouden. In hoeverre hij daarmede bij de drie eerstvolgende uitgaven, de derde, de vierde en de vijfde, voortgegaan zij, zou alleen uit vergelijking dier uitgaven, indien er nog exemplaren van te vinden waren, op te maken zijn: maar dat hij het bij de zesde gedaan heeft, is zeker. Die zesde druk, welks titel nagenoeg overeenstemt met den tweeden, en die bij denzelfden boekhandelaar-uitgever Gijsbert de Wit te Leiden in 1652 het licht zag, heet insgelijks door den Autheur op nieuws oversien ende verbetert; en dat dit geen loutere formaliteit of lokaas is om koopers te winnen, maar werkelijke waarheid, blijkt voldingend uit vergelijking met den tweeden. Luidt het voorwerk, uitgenomen het daarin niet herdrukte Lofdicht van Besteben, op weinig na eveneens, in den inhoud en het beloop van het stuk zijn, vooral bij den aanvang, aanmerkelijke veranderingen en bekortingen gemaakt; zoodat de voorstelling, in plaats van drie-en-twintig, in twintig Uitkomsten afloopt. Had te voren, naar de wijze van het Grieksche treurspel inzonderheid van Euripides, de Auteur aan de Leidsche Maagd, verschrikt door het oorlogsrumoer, een daarop toepasselijken Proloog of voorafspraak in den mond gelegd; bij den zesden druk heeft hij die voorafspraak weggelaten, en treedt terstond de Oude Gouverneur der stad op het tooneel, en de toespraak, waarmede deze de voorstelling opent, verschilt in inhoud, vorm en uitgebreidheid aanmerkelijk van die, welke in den tweeden druk voorkomt. Valt daardoor de Eerste Uitkomst geheel weg, de

{==194==} {>>pagina-aanduiding<<}

tweede, thans eerste geworden, is in twee voorstellingen afgedeeld, van welke in de eene de voornoemde Gouverneur Andries Allertsz. met zijn dienaar op het tooneel komt, in de andere de Engelsche bevelhebber Eduard Chester met zijn krijgsvolk voor de stadspoort verschijnt; welk alles bij den tweeden druk in ééne en dezelfde Uitkomst begrepen was. Van de derde tot de elfde Uitkomst toe komen in den zesden druk de voorstellingen met den tweeden overeen: maar daarop staat de twaalfde gelijk met de vorige dertiende, en zoo vervolgens tot aan de vijftiende, welke de voormalige zes- en zeventiende vervangt. Vandaar dat in den zesden druk de zestiende en zeventiende Uitkomst beantwoorden aan de acht- en negentiende van den tweeden; en eindelijk de achttiende, negentiende en twintigste aan de voormalige één-, twee- en drieentwintigste. Zoo heeft, ofschoon in de hoofdzaak onveranderd, dit tooneelstuk bij deze laatste redactie in bijzaken nog al eenige wijziging ondergaan.
Laatste redactie, zeg ik; want of Bontius zijn werk nog meermalen herzien heeft, is twijfelachtig. Zeker is het, dat hij dezen zesden druk naauwlijks zeven jaren overleefd heeft, daar in 1659 een nieuwe druk bij een anderen uitgever aan zijnen geest werd opgedragen. Die uitgever was de Leidsche boekhandelaar J.Z. Baron; en welk eene vrijheid deze zich in eens anders werk aangematigd heeft, inzonderheid ten aanzien der voorstelling van Amelia boel van Baldeus, is gebleken uit mijn Nader onderzoek aangaande Magdalena Moons enz. onder de Mededeelingen onzer Maatschappij voor 1869. Inderdaad men mag het er gerust voor houden dat voornamelijk van dien tijd af zij, eene jonkvrouw van goeden huize, Valdes eerzame beminde en later wettige huisvrouw, als met naam en toenaam door de voorletters M.M. in verband met het

{==195==} {>>pagina-aanduiding<<}

in de Inhoudsopgave gestelde aangeduid, voor zijne ontuchtige bijzit midden onder het krijgsvolk in zijne legerplaats gehouden geworden is. Voor het overige was die druk, bestemd voor 't Collegie der Baptistise of Nederduytse Comedianten, voorzien van een Titelvignet met zinspreuk De Tijdt baert Rosen. In plaats van Bontius eigen voorberigt, gaat vooraf des Uitgevers Opdragt, gevolgd door de Inhoud van het Tooneelstuk 1, hetwelk, volgens den titel, in zes Acten of bedrijven verdeeld is en verbeeld of ten tooneele vertoond te Valkenburg.
Met de overige menigvuldige herdrukken, na des Auteurs dood achtereenvolgens tot zelfs nog in de tegenwoordige eeuw vervaardigd, hebben we ons niet lang op te houden. Die leeren ons niets nieuws noch aangaande zijn persoon noch aangaande zijn werk: en welke veranderingen daarin ook gemaakt wezen mogen, die zijn geheel en al aan der Uitgeveren willekeur te danken, zonder dat hij er deel aan heeft. Voor de kennis dier drukken zijn tot zekere hoogte behulpzaam de Catalogussen of Naamlijsten van vroeger en later in openbare veiling gebragte Verzamelingen van Tooneelstukken, voor zooveel men althans op de bibliographische naauwkeurigheid er van vertrouwen mag. Van zulke Naamlijsten bezit de Maatschappij er onderscheidene, opgegeven in haren Catalogus Dl. I. St. 2, bl. 14 en volg. Die uitgaven zijn ten deele in

{==196==} {>>pagina-aanduiding<<}

klein-quarto, ten deele in klein-octavo-formaat, de meeste in gothischen of oud-hollandschen, eenige in romeinschen letterdruk. Alle schijnen ze den druk van 1652, zoo niet nog een lateren door den Auteur herzien, ten grondslag te hebben, met behoud van Bontius voorberigt en van de inhoudsopgave volgens Baron. Bij eigen inzage zijn ons, behalve de bij onze Maatschappij in hare Verzameling van Tooneelstukken voorhanden, uit de Koninklijke Bibliotheek te 's Gravenhage en van elders bekend geworden een Leidsche druk ‘voor de Weduwe van Daniel Burghoorn, Boeck-verkoopster op 't Amsterdamse Veer in de Chronijck van Hollandt, 1664’. volgens het op den titel gestelde met koopere Figuren versien, doch welke niets anders zijn, dan uit Meursii Athenae Batavae (1625) overgenomen of overgedrukte platen 1; - een Delftsche ‘by Abr. Dissius, Boeck-verkooper op 't Marctveldt, in 't vergulde A.B.C. 1679.’ doch welke aan het einde heeft: ‘Tot Workum in Frieslandt, gedruckt by Petrus Olingius, in 't vergulden Hooft aen de Merckt’, dat waarschijnlijk alleen van de achteraangevoegde beschrijving der vertooningen te verstaan is; - een te Amsterdam, bij de Weduwe van Gijsbert de Groot, en een na- of herdruk aldaar, bij d'Erfgenamen van de Wed. G. de Groot en Anth. van Dam, beide zonder jaartal, de laatste met drukfeil op het titelblad, 1547 in plaats van 1574; - een te Utrecht, bij Robartus Oudemeijer, Boeck-verk. naest het Stadhuys, 1747; - eindelijk een te Amsterdam, bij B. Koene, 1821. Alle deze uitgaven zijn in klein-quarto, in gothischen of oud-hollandschen, alleen de laatste in romeinschen letterdruk, met be-
{==197==} {>>pagina-aanduiding<<}
houd van het hiervoren beschreven Titelvignet, van Bontius Voorberigt en van de Inhoudsopgave volgens Baron. Alle, uitgenomen de eerstgenoemde van 1664, zijn ze, zoo het heet, versierd met schoone Figuren, beter gezegd afzigtelijke houtsneden, en vergezeld van eene daaraan toegevoegde beschrijving der Vertooningen voor, in en na het spel. In die alle komt de persoon van Amelia, boel van Baldeus, voor als Edele Juffrouw of Jonkvrouw N.N. zeker iets minder aanstootelijk dan het laatstvorige M.M. maar, in verband met het in den Inhoud gestelde, toch nog kennelijk genoeg ter aanduiding van Valdes beminde.
Bijzondere opmerking verdient de voor het Amsterdamsche Tooneel, misschien wel door tusschenkomst van het Genootschap Nil Volentibus arduum, ingerigte uitgave, met de beschrijving der Tooneelsieraden en zinnebeelden, door T. Domselaer, en die der Vertooningen door Jan Vos. Deze is, in plaats van Uitkomsten, naar het hedendaagsche gebruik afgedeeld in vijf Bedrijven met hunne daaraan ondergeschikte Tooneelen. Van deze uitgave zijn ons twee drukken bekend, te Amsterdam bij de Erfgenamen van J. Lescaille, met hun gewone drukmerk en zinspreuk Perseveranter, 1702 en 1729. in kl. 8o. Daarin is aan de voorstelling van Amelia's zamenkomst met Valdes in 't IVde Bedrijf, 9de Tooneel, toegevoegd een 10de Tooneel, niet in het oorspronkelijke voorkomende, waarin Valdes afscheid van haar neemt met deze woorden:

Mevrouw, op 't heusch verzoek van U, is dit gedaan. 
Daar zal geen leed geschiên, stel vry uw hart te vreden. 
'k Zie ze is ter dood bedroefd om my geswooren eeden. 
Ai! droog de traanen af, gy weet wat 'k U laast zei, 
En schreef door brief op brief. Ik doe U voort gelei 
Tot aan de Horenbrug, zo zyt gy buiten hinder; 
En ik blyf onderwyl uw trouwe hartsbezinder. 
Al wat ik hier besluit, en zeg, dat hou zyn stand. 
Mevrouw, ik zweer het u, vertrouw u op myn hand. 



{==198==} {>>pagina-aanduiding<<}

Daarin zijn voorts uit de handelende personen de Maagdenrei en de Tijd weggelaten, zoodat de Reizangen vervallen zijn en, in plaats van de alleenspraak of slotrede van de Tijd, de voorstelling in het laatste tooneel besloten wordt met de bede aan Prins Willem in den mond gelegd:

Den Heerscher van 't Heelal die zy alleen de glory, 
En spaar mij 't lyf zo lang tot Neêrland is hersteld, 
Ontlast van 't lastig juk en al het Spaansch geweld. 


Het zoude inderdaad niet onaardig noch van belang ontbloot zijn, indien vroeg of laat, tegen het aanbreken van het derde Eeuwfeest van Leidens Ontzet op 3 October 1874 aanstaande, een of ander onzer Nederlandsche Letterkundigen zich verledigen wilde, om eens een nieuwen druk van Bontius tooneelstuk te geven, naar des auteurs laatste eigenhandige uitgave, voorzien met de voornaamste verschillende lezingen van vroegere en latere, hetzij echte of onechte drukken, voorafgegaan van eene geschiedenis van deszelfs voorstellingen op het tooneel, en vergezeld van eenige taal-, letter- en geschiedkundige ophelderingen.



{==1==} {>>pagina-aanduiding<<}

Levensberichten der afgestorvene medeleden van de Maatschappij der Nederlandsche Letterkunde. Bijlage tot de Handelingen van 1870. Leiden, E.J. Brill. 1870.


{==3==} {>>pagina-aanduiding<<}






Levensberigt van Dr. L.J.F. Janssen.

Zeldzaam gebeurt het, dat iemand, die eenmaal een levensrichting voor zijne studiën gekozen en die studiën ten einde gebracht heeft, er later eene geheel andere kiest, en dat hij in deze zijne eenigzins gedwongen keus niet alleen niet ongelukkig, integendeel zeer voorspoedig slaagt, ja meer dan men vroeger verwacht had; ja zelfs dat hij - het is niet te miskennen - in het nieuwlings door hem aanvaarde vak eenen naam maakt en daarin onder de allereersten van zijn land staat aangeschreven. En echter zagen we hiervan een merkwaardig voorbeeld in den man, wiens naam aan het hoofd van dit opstel geschreven staat. Doctor Janssen, die in zijne eerste vijf-en-twintig levensjaren tot kundig Godgeleerde gevormd was, werd Archeoloog in den uitgebreidsten zin des woords.
Nooit had ik mij voorgesteld geroepen te worden om eenige woorden over den man in het midden te brengen, die bijna tien jaren jonger dan schrijver dezes, nog pas met den oudheidkundigen Reuvens in betrekking geraakte, toen ik reeds Reuvens' lessen over dat vak naar mijn vermogen afge-
{==4==} {>>pagina-aanduiding<<}
loopen had. Maar zoo verschillende zijn de draden, langs welke een Hooger Bestuur onzen weg hier leidt.
Zij die aan 't hoofd dezer Maatschappij staan hebben redenen gevonden om het schrijven van dit levensbericht, in weerwil van mijn tegenstreven, mij op de schouders te leggen: en ik heb eindelijk aan dien aandrang moeten toegeven. Hunne onvoldaanheid zal niet mijne, maar hunne schuld zijn.
 
De Consistoriaal-President, Johann Wilhelm Janssen, Predikant te Pfalzdorf bij Kleef, grootvader van ons overleden medelid, - want zoo hoog moeten we opklimmen - mocht het zeldzaam voorrecht genieten in eene woeste heide eene Gemeente te stichten, die thans duizenden telt, en in drie kerkdorpen verdeeld is. Hij is zelf 35 jaren daar predikant geweest en stamt af van een deftig geslacht uit die streken; Uedem en Goch waren van ouds de stamplaatsen dezer familie.
Op het laatst van de regeering van Frederik den Grooten zag men een aantal Pfalzers en Hondsruckers uit hun vaderland, den Rijnpaltz, optrekken om, als kolonisten, gelijk vele Duitschers vóór en na hen, zich naar Noord-Amerika te begeven. Doch met dezen had de Voorzienigheid iets anders voor. Nederland moesten ze door, om zich in te schepen. Aan het Lobith echter gekomen, vernamen ze met schrik dat door oorlog de scheepvaart gestremd was. Aan de tolkamer bij gemeld Nederlandsch dorp moesten ze lang blijven liggen, en hadden intusschen, zonder middelen van bestaan zijnde, met veel gebrek te worstelen. Doch op den duur was dit onmogelijk. Daar vernemen ze, landbouwers als ze waren, dat er in hunne nabijheid in Kleefsland eene uitmuntende heidestreek zich bevindt, de Gochsche heide geheeten, tusschen Kleef en Goch gelegen. Al spoedig werd hun door het Pruissisch Gouvernement, dat genegen was geschikte landbouwers voor zich te behouden en met deze Protestanten hunne bevolking te vermeerderen, het bezit dier heide afgestaan, om die in

{==5==} {>>pagina-aanduiding<<}

tientallen bunders te verdeelen en te bewonen. Men kan wel zeggen dat ze met noeste vlijt dien arbeid ondernamen en de woeste gronden in welige akkers herschiepen, waarin de gegoedheid van des predikants vader niet weinig te stade kwam, zoodat eerlang Pfalzdorf zich onder de omliggende landstreeken hoogst voordeelig onderscheidde en hunne granen zich op de omliggende markten altijd door hun uitnemende hoedanigheid kenmerkten. De daaruit voortvloeiende welvaart bleek al meer en meer door de vermeerdering dier kolonie. In 't begin dezer eeuw begon men zelfs gebrek aan landerijen te erlangen. Hun verzoek om het overige deel der heide naar Calcar toe te bekomen, dienden ze niet zoo dra in, of het werd met gunstigen uitslag bekroond, en ziet, daar verrees een tweede dorp, Louisendorf geheten naar de hoogstvereerde Pruissische koningin van dien naam genoemd, waardoor de bevolking, sinds nog met een derde dorp verrijkt, in den jare 1840 reeds tot het cijfer van 2950 inwoners geklommen was en gestadig zich vermeerdert. Zij huwen steeds onder elkander en behouden ook daardoor zorgvuldig hun overlandsch Pfalzisch dialekt.
Doch waartoe nu toch deze uitweiding? zal men zeggen. Omdat ze met de familie Janssen in de nauwste betrekking staat, en, zooveel we weten, nergens geboekt is. Omstreeks den tijd toch hunner eerste nederzetting was juist de bovengemelde J.W. Janssen, zoon eens rijken grondbezitters te Uedem, in het Kleefsche, en aldaar den 4en Juli 1738 geboren, van zijne studiën eerst te Duisburg, daarna te Groningen als Proponent in zijn vaderland Kleef teruggekeerd. De Gemeente te Pfalzdorf, die geheel uit Protestanten bestond, had dringende behoefte aan verstandige herderlijke leiding, opdat bij den materieelen voortgang ook de welvaart in het godsdienstige hand aan hand mocht gaan. Men liet het oog op den jongen Proponent vallen, die met al den ijver der jongelingsjaren hun eerste leeraar werd en die zulks 63 jaren lang gebleven is. Voor de opkomst en bloei der kolonie deed hij van zijne zijde ook zeer

{==6==} {>>pagina-aanduiding<<}

veel. Uit liefdegaven door hem op drie kollektenreizen door Holland opgezameld, waaraan de familie van den Boetselaer zeer veel toebracht, mocht het hem gelukken eene kerk, school en pastorij te doen verrijzen.
Een zijner zoons, - hij was met twaalf kinderen gezegend, - Arnold Engelbarth, geboren 8 December 1771 te Calcar, op de Duisburgsche Hoogeschool tusschen de jaren 1792 en 1796 gevormd, werd eerst predikant te Vierlingsbeek in Noordbrabant, later op het Geldersch dorpje Borgharen en Hernen, daarna in het zelfde gewest, in de gecombineerde gemeente van Herwen, Pannerden en Aardt, bij de scheiding van Rhijn en Waal. Na den dood des vaders, die den 28 Augustus 1822 in 84 jarigen ouderdom overleed, volgde aan dien oudsten leeraar van Pfalzdorf, een tweede zoon, D. Janssen op, die tot 's vaders hulp uit Petersburg, waar hij hervormd leeraar was, teruggekeerd was. Deze stond ook daar tot zijnen eigen dood, zoodat vader en zoon te zamen ruim honderd jaren de Pfalzdorfsche gemeente stichtten en haar stoffelijk welzijn niet minder behartigden.
Wij gewaagden zoo even van den Predikant van Herwen, Ds. A.E. Janssen. Dezen werd aldaar 1 den 23en December 1806 zijn tweede zoon geboren, Leonhardt Johannes Friedrich genaamd, met wien we thans ons zullen bezighouden. De vader bleef aldaar en sloeg latere beroepen naar elders af, tot hij eindelijk om verzwakte gezondheid omstreeks den jare 1830 zijn ontslag nam en in het naburig landstadje Zevenaar zijne ruste zocht, alwaar hij op den huize de Matena na een langzaam verval van krachten 25 Januari 1834 overleed 2, zijne weduwe, vrouwe Elisabeth Aleijda Margaretha Janssen, geboren Vermeer, met vier kinderen, drie zonen en eene dochter achterlatende. Janssen mocht deze zijne moeder

{==7==} {>>pagina-aanduiding<<}

veel langer dan den vader behouden, daar hij, de zoo liefhebbende zoon, haar later, in zijne nabijheid te Overveen woonachtig, gestadig bezoeken en haar eindelijk, pas onlangs, in den vergevorderden leeftijd van 87 ½ jaren aldaar ter aarde bestellen mocht. Het was toch daar dat de jongste broeder J.J. Janssen, op de uitgebreide landgoederen van den Heere Borski in de hoedanigheid van rentmeester gevestigd was. De moeder was mede daarheen getrokken met hare eenige dochter de Wed. Gronemeijer, vroeger te Elberfeld woonachtig. Het was Leonard een waar kinderlijk genot, als hij van de studiën zich ontspannende, bijna wekelijks in die schoone landstreek boven Haarlem zijne familie bezocht.
Doch keeren wij tot zijne jeugd terug. Gelukkig ontwikkeld, toonde Leonard Janssen, de middelste der drie broeders, spoedig veel belangstelling in al wat den jongeling past. Hij genoot zijne opleiding meest ten huize van zijnen grootvader van moederszijde, den gewezen landsschrijver Dr. Vermeer te Zevenaar, een zeer gestreng en regtvaardig man, wien hij tot in den ouderdom van ruim 80 jaren behouden mocht. Of wel bevond hij zich in de vacantiën in het belangrijke Pfalzdorf, eerst bij den grootvader, vervolgens bij den Oom.
In dezen tijd of iets later had de volgende omstandigheid plaats, tot schetsing van zijn karakter niet onbelangrijk, een bewijs van zijne bijzondere tegenwoordigheid van geest. Hij was te Pfalzdorf in zijn studententijd. Zijn oom was reeds naar bed en ingeslapen. Daar beginnen de honden op eens in huis te snuffelen en onrustig te blaffen. Leonard Janssen vermoedt onraad. Er was toch eene beruchte rooverbende aan den linker Rijn-oever omzwervende. Terstond is zijn plan gereed. Hij ontsteekt vele lichten in huis en begint er allerlei stemmen na te bootsen, nu hier dan daar, terwijl de honden met hun geblaf hem accompagneren. Zoo gaat de nacht voorbij. En ook de honden komen tot bedaren. Later werd de geheele bende gevat, en nu bekende hun aanvoerder in dien nacht te Pfalzdorf geweest te zijn om bij den predi-
{==8==} {>>pagina-aanduiding<<}
kant Janssen in te breken, maar dat de bende door een groot en luidruchtig feest, dat daar in huis gegeven werd, haar plan niet had durven ten uitvoer leggen.
Het ligt niet op onzen weg in bijzonderheden over zijnen ouderen broeder, Willem geheeten, te spreken, die eerst bij zijnen Grootvader J.W. Janssen, den eersten Predikant van Pfalzdorf, zijne opvoeding genoot en daarna aan de Utrechtsche Hoogeschool voortreflijke studiën maakte. Hij bezat de uitstekendste gaven des geestes, en werd, na afloop zijner akademische werkzaamheden, Predikant te Eck en Wiel in Gelderland. Daar hij, bij de zorg voor de gemeente zijne studiën onverdroten voortzette en zich schier geen rust gunde, was zijn overigens sterk gestel hier tegen niet bestand en moest hij, na tweejarigen dienst in 1829 zijne betrekking vaarwel zeggen. Pas in 1864 legde hij voor goed het matte hoofd in de doodsbaar ter ruste.
Beter gelukte het aanvankelijk onzen Janssen. De voor de wetenschappen blakende jongeling ging (1824) mede naar Utrecht, waar de broeder gevormd was, die hem ook aldaar ten trouwen wegwijzer en krachtigen gids verstrekte. Aanvankelijk waren van Heusde, Goudoever en Simons zijne voornaamste leermeesters, en wie weet niet wat tooverkracht vooral de eerstgenoemde zijnen leerlingen wist in te storten. Schroeder als aestheticus, Pareau als Orientalist trokken hem even zeer aan. Het bleek dan ook later in vele zijner geschriften hoe zijn stijl en wijze van voorstelling zich naar die meesters gevormd had. Doch welhaast werden de letterkundige gehoorzalen voor die der theologische hoogleeraaren verruild, en waren het Royaards, de Vader, van Oordt en Heringa vooral, die hem, den ijverigen letterkundige, van hun onderwijs gebruik zagen maken. Eene der vruchten daarvan was, dat hij, eerzuchtig als hij in groote mate was, den lust geen weerstand bieden kon, om, eenmaal althans, naar het, in Maart 1827 opgehangen eermetaal te dingen, en eene Commentatie schreef over de letterkundige schoonheden van den

{==9==} {>>pagina-aanduiding<<}

heerlijken negen-en-twintigsten Psalm, die zeker in het Hebreeuwsch nog schooner moet luiden dan in eene onzer westersche vertolkingen. Tot mededinger had hij, behalve vier andere medestrijders, die op éénen na allen onbekend bleven, zijnen vriend, den mede reeds overledenen J.E. de Voogt. Het was den vrienden moeilijk den wedstrijd voor elkander te verbergen. Beide ingekomen stukken waren volgens het oordeel der letterkundige faculteit de bekrooning waardig. Er werd om de medaille geloot. Aan Janssen viel zij ten deel, en hij erlangde dien den 24 Maart 1828 1.
Korten tijd daarna werd hij te Arnhem tot proponent geordend, voorts in het einde van 1830 beroepen en den 2 Januari 1831 door zijn hooggeschatten neef, Ds. O.G. Heldring Jr., destijds leeraar te Hemmen, bevestigd in het schoone nabij Utrecht gelegene dorp Nederlangbroek. Zijne intreerede was over de woorden van den Apostel Johannes, I Joh. IV. 7a. Geliefden, laat ons malkander liefhebben 2.
Doch reeds met diepe melancholie aanvaardde hij dit zijn ambt. Het hoog gewicht zijner roeping drukte hem neer. Hij had zijn ideaal te hoog gesteld en gevoelde hetzelve nimmer te kunnen verwezenlijken. Daarbij kwam de ongelukkige toestand van zijn zoozeer bewonderden en geliefden oudsten broeder, die hem, volgens zijn eigen beweren, in kunde en vlugheid ver overtrof. Ook dit oefende een ongunstigen invloed op hem zelven uit. Zoodat hij, hoezeer vrienden en verwanten er op mochten aandringen dat hij prediker zou blijven, en hoezeer de gemeente hem ook lief had, toch in hetzelfde jaar nog, na weinige maanden, zijne bediening nederlegde. De vroegere Akademische mededinger

{==10==} {>>pagina-aanduiding<<}

en vriend, de Voogt, werd nu een jaar later in zijne gemeente zijn opvolger 1.
Hij keerde nu naar Zevenaar - sinds den jare 1816 eene Nederlandsche plaats - terug en bleef er een tweetal jaren. In dezen tijd is het gunstig bericht over zijne verdienste afgegeven door Ds. O.G. Heldring senior, Janssens aanbehuwden Oom, waarvan het opstel van den Heer W. Pleyte 2 de woorden opgeeft. - Om zich eenige bezigheid te verschaffen, gaf hij, in eene tijdelijke vacature, minstens een jaar lang, geheel belangloos, onderwijs aan de kweekelingen der Latijnsche school daar ter plaatse gevestigd. Doch zijn Oom Janssen, predikant in het naburige, straks vermelde, Pfalzdorf, spoorde hem aan om uit aanmerking der op de omliggende heiden gevonden Romeinsche oudheden, in plaats van de pen, de spade in de hand te nemen, en met vrucht..... Zie daar nu den theoloog aanvankelijk in een archeoloog herschapen. Dit hield hij geruimen tijd vol, en, was vroeger de ziel door denken afgemat, het ligchaam versterkte zich des te meer. Hij werd hier de rustige en sterke man, dien wij hem gekend hebben. In den lieflijken omgang met zijne familie, arbeidzaam in een vak zoo wijd en rijk, in eenen grond van Santen tot Cleef toe vol van Romeinsche oudheden, in een landstreek zoo nauw verbonden aan zijn voorvaderlijk geslacht, wijdde hij zich weder meer en meer aan het gansche gebied der letteren, te voren zoo ijverig door hem betreden. Na eenen geruimen tijd kon men zijne melancholie als geweken beschouwen. De belangstelling in de overblijfselen der Romeinsche Oudheid, waarin deze en de naburige streken zoo rijk zijn, bleef hem bij en werd zijn hoofdvak. Doch Janssen sprak niet dan hoogst zeldzaam en met zijne meest vertrouwde vrienden over dit vervlogen en als afgesloten tijdperk zijnes vroegeren levens.
Omstreeks dezen tijd was te Leyden de studie der Archeo-
{==11==} {>>pagina-aanduiding<<}
logie aan den Hoogl. Reuvens toevertrouwd. Gelukkige wetenschap, die sinds 1817 dezen akademischen onderwijzer bezitten mogt. Het Legaat van Oudheden, naar den naam van van Papenbroek genoemd, had vooral aanleiding tot zijne aanstelling gegeven en het had aan hem niet gehaperd zoo dit Museum zich niet gestadig uitbreidde, ook door de opgravingen te Arentsburg. Doch de Hoogleeraarspost en het bestuur over een steeds toenemend Museum was voor één persoon al te veel. Te Arentsburg en in het Museum was de Litt. Dr. C. Leemans onder hem sinds lang werkzaam geweest. Toen nu Reuvens door een vroegtijdigen dood, 42 jaren oud, weggerukt was (28 Juli 1835), werd het door den Minister van Binnenl. Zaken raadzaam geacht, den Heer Leemans tot nadere schikking met de directie van het Museum te belasten. Na weinige weken werd hij op 20 Nov. 1835 tot eersten Conservator bij het Museum benoemd en Janssen tot tweeden Conservator 1. Toen in Augustus 1839 Dr. Leemans tot Directeur benoemd werd, erlangde Janssen in April 1840 den titel van Conservator bij het Museum, beide Heeren, met verhooging hunner dusver genoten jaarwedde, welke voor beide nog, later, weder verhoogd werd. Janssen vervulde deze betrekking, 33 jaren lang tot het einde van het jaar 1868. Wat daarop volgde, zullen we straks vermelden.
Doch zien we, welke werkzaamheden in deze opvolgende betrekkingen, hem naar buiten bezig hielden. Zijne grootere en kleinere geschriften waren buitengemeen vele, vooral in de latere jaren zijns levens.
Alhoewel Dr. Leemans en hij, ieder zijnen eigenen kring had, uit hunne onderscheidene aanstellingen voortvloeiende, en nog meer uiteenloopende, toen de eerste Directeur geworden was, splitsten echter beide onderling de vakken hunner publicatiën eigenlijk, het zij met, het zij zonder afspraak derwijze,

{==12==} {>>pagina-aanduiding<<}

dat, zonder de andere vakken geheel uit het oog te verliezen, Dr. Leemans vooral het Egyptische, Dr. Janssen meer het Romeinsche, het Noordsche, Germaansche en het Nederlandsche beschreef.
De geschriften over de onderscheiden vakken van het Museum uitgegaan, de beschrijvende Catalogi hunner inrichting moeten hier, wat Dr. Janssen betreft, aangestipt worden. En deze zijn vele, den korten tijd van ruim dertig jaren in aanmerking genomen. Zij waren niet geroepen tot Akademisch onderwijs, gelijk Reuvens' roeping geweest was. Van daar dat zij geene Oudheidkundige school konden vormen, noch eigenlijk gezegde leerlingen maken. Maar des te meer lag het op hun weg en beijverden zij zich om de schatten hun toevertrouwd te beschrijven.
Gezamenlijk werd door beide geleerden een ‘Oudheidkundige Kaart van Nederland en België, met eene alfabetische Naamlijst’ daartoe behoorende, in 1836 aangevangen, in 1845 geheel tot stand gebracht 1. De aanvulling van beide werd bij elke nieuwe vondst tot plicht gemaakt, ofschoon eene verbeterde en vooral eene aangevulde tweede uitgave, eigenlijk elke tien jaren eene behoefte, door bezwaren van geldelijken aard steeds tot ons leedwezen tegengehouden blijft tot op den dag van heden.
Van nu af aan is het onze taak alleen de werkzaamheden van Dr. Janssen, en wel, die naar buiten werkten, te vermelden. Hij gevoelde dat in eene pas geordende inrichting, behalve het meer systematische werk de vervaardiging van beredeneerde Lijsten en het doen drukken daarvan het naast voor den voet lag, om het in- en uitlandsch publiek op de hoogte te brengen van wat hier voorhanden was.
Het eerste dat hij ter hand nam, was het beschrijven der

{==13==} {>>pagina-aanduiding<<}

Germaansche en Noordsche Monumenten 1. Hij was trouwens geen vreemdeling in dat vak, daar hij vier jaren vroeger zijne Gedenkteekenen der Germanen en Romeinen aan den linkeroever van den Nederrijn ontdekt, met een aantal afbeeldingen gegeven had 2, en nog twee jaren vroeger zijne Grafheuvelen der oude Germanen 3. Gunstige beoordeelingen hadden deze zijne eerste stappen op de baan der oudheidkunde, zoo buitenals binnenslands uitgelokt.
Hierop volgden nu in 1843 de Grieksche, Romeinsche en Etrurische Monumenten van het Museum 4, nadat hij iets vroeger ook de Etrurische Inscriptiën met latijnschen tekst begeleid, het licht had doen zien 5.
In 1842 verschenen de Inscriptiones Graecae et Latinae des Museums 6, waarop Dr. Leemans in hetzelfde jaar meende zijne Animadversiones te moeten laten volgen. Janssen zelf komt, op deze zijne Grieksche en Latijnsche inschriften, toetsend later terug 7. In 1849 kwamen van hem uit de Grieksche en Romeinsche beelden en beeldwerken uit het Museum van Oudheden 8. Tot deze Catalogi behoort ook de beschrijving der Grieksche en Romeinsche Grafreliefs 9, als mede drie jaren later die der Etrurische Grafreliefs 10. Hieraan voegde hij eindelijk in 1862 toe: de beschrijving der Terra

{==14==} {>>pagina-aanduiding<<}

Cotta's van het Museum 1. Wij verdiepen ons niet in den meer of minder gunstigen ontvangst, dien deze opvolgende geschriften aan het Museum, ook in het buitenland, en aldaar niet het minst, bereidden. Getuigen mogen hier zijn de vele vreemde oudheidkundigen, die in de laatste dertig jaren achtereenvolgens het Museum bezochten en van hunne tegenwoordigheid in het Album, in 't Museum voorhanden, deden blijken, met den Directeur en den Conservator persoonlijke kennis maakten, of ook, waar zij persoonlijk niet verschenen, door hunne aanhoudende belangrijke briefwisseling het Bestuur des Museums voor alle zijne wetenschappelijke zorgen schadeloos stelden.
Dan wij moeten hier eenige jaren teruggaan en naar eene andere plaats van vaderlandsche oudheden onze schreden rigten. Het Zeeuwsch Genootschap der wetenschappen, had reeds in 1842 eene prijsverhandeling over de Godsdienstleer der oude Zeelanders door den Heer J. Ab Utrecht Dresselhuis geschreven, bekroond. Geen wonder dat de Nehalenniabeelden die er de voornaamste aanleiding toe verschaft hadden en meest alle te Domburg op 't eiland Walcheren sinds den jare 1647 gevonden werden, eene toelichting behoefden, die de Nederlandsche geleerden der vorige eeuw, Henricus Cannegieter vooral, haar bestemd, maar niet geschonken hadden 2.

{==15==} {>>pagina-aanduiding<<}

Het was Janssen, die gaarne hiertoe de hand wilde leenen door de nog voorhanden beelden, naar het licht en de nauwgezetheid dezer eeuw door middel van papieren facsimilés te doen afbeelden. Hij deed dit en 't Genootschap gaf daarop dezen zijnen arbeid met zorg uit 1. En gelukkig; want de in 1848 gevolgde brand in de kerk van Domburg vernielde of verwoeste verre het grootste deel van dien schat 2.
Het was dezelfde lust om te bewaren en voor verstrooiing te behoeden die hem iets vroeger ook aanspoorde om de in Nederland gevonden gesneden steenen van Romeinsche afkomst nauwkeurig te doen afbeelden. Al waren ze dan ook in het bezit van particulieren of van inrigtingen, de afbeeldingen konden dan toch geraadpleegd worden. Zijne nauwkeurigheid in de uitgave werd meer en meer bekend. Hij vermogt daardoor, na de uitgave van het 1e Stuk (1844), ook in 1846, 1852 en eindelijk in 1866 Supplementen te geven 3. Over de plaatsen waar, en de personen bij wie ze gevonden werden, gaf hij in de voorberigten telkens de noodige opheldering; ook, waar hij alleen de gravuren of teekeningen kon volgen, wanneer de oorspronkelijke zelve verdwenen waren.
De aandacht van buitenlanders, die door de Notice van den voormaligen archivaris J.C. de Jonge (1817) op de gesneden steenen in het Kon. Kabinet van Munten en Penn. te 's Gravenhage gevestigd was, werd door dit zijn werk ander-
{==16==} {>>pagina-aanduiding<<}
maal daarop gerigt. Vele stamden van een noordschen verzamelaar af. De Russische oudheidkenner L. Stephani te Petersburg wenschte dus voor de Keizerl. verzameling aldaar afgietsels dezer steenen te bekomen. Janssen liet die daarop in de laatste jaren onder zijn opzigt door den Heer Hooiberg te Leiden vervaardigen, en ten bewijze hoe hoog de Noordsche geleerden zijne ervarenheid en kunstzin schatteden, verwierf hij zich daardoor de Russ.-Keizerlijke Ridderorde van St. Anna, IIIe klasse 1. Er bleef nog overig dat hij aan de inscriptiën op deze gesneden steenen zijne aandacht wijdde. Hij volbracht dit het laatst van allen en wel in den jare 1866, zich daarbij van het fransch bedienende, wijl hij thans vooral voor het buitenland schreef 2. Hij kwam destijds bij de Kon. Akademie op deze inscriptiën terug 3.
Soms ook liet hij zich verlokken om in een geletterd genootschap eene voorlezing te houden, welke stukken ook vaak in zijne Oudheidkundige Mededeelingen 4, of in de Oudheidkundige Verhandelingen en Mededeelingen 5, boekdeeltjes van hooge waarde, zijn opgenomen. Zoo las hij over de vorming van Winckelmann, dien grootsten der oudheidkundigen in de vorige eeuw 6; zoo sprak hij eens over den Laocoon, een der meest tragische beelden der oudheid; over twee Apollo-
{==17==} {>>pagina-aanduiding<<}
beelden, dien van het Belvedère geheeten, en dien welken men den Apollo boedromios noemde, gaf hij onderscheidene opstellen 1. Over eene visschende Venus schreef hij 2. Voorts: aankondiging van L. Stephani's werk over den Apollo boedromios 3. Nog iets over den Apollo Stroganoff en van Belvedère 4 en: Nieuwe bijdragen tot de beteekenis van den Apollo van Belvedère 5. - Toen, bij zeer lagen waterstand, over een tiental jaren in den Rijn bij Santen een echt Romeinsch bronzen beeldje gevonden werd, schreef hij er eenige gissingen over in den Letterbode 6; of wel, hij gaf vroeger eenige epigraphische aanteekeningen over de Godin Vagdaver en over eenige Grieksche opschriften 7; of over twee onlangs gevonden Romeinsche gedenksteenen 8; of, uit het Athenaeum overgenomen, over eenige te Cyrene gevonden marmeren beelden 9; of ten gevolge van ontdekkingen in Denemarken gebeurd, over eenige merkwaardige Romeinsche overblijfselen in Deensche Veenen gevonden 10. Nog na zijn overlijden verscheen een opstel over eenen geschroefden penning, uit twee Romeinsche penningen samengesteld, een uniek exemplaar, pas aan de Waal gevonden en door hem een Romeinsch toilet-doosje uit de tweede eeuw geheeten 11.

{==18==} {>>pagina-aanduiding<<}

Wij hoorden ook meermalen algemeene overzichten over zijn eigen vak, hetzij bij het Kon. Instituut of bij de Akademie der Wetenschappen, hetzij elders uitgebracht, over den vooruitgang in de beoefening der monumenteele vaderlandsche oudheidkunde, gedurende de laatste 25 jaren 1. Of wel, oudheidkundige Reisberigten, verzameld op eene buitenlandsche reis, bovenal voor zijne lievelingsvakken ondernomen. Zijne opvoeding toch en eerste levensjaren op de grenzen van Gelderland en Duitschland, te Zevenaar, (korten tijd ook Franschen grond, 1813-1816), doorgebracht; zijne uitstappen naar bloedverwanten in het Kleefsche of Bergsche gedaan, brachten hem in kennis, ja in vertrouwlijken omgang met de voortreffelijke Bonner Oudheidkundigen, die hem meer en meer om zijne schriften leerden hoogschatten. Hij had aan dezen omgang, gedurig te Bonn aangekweekt, onder anderen te danken zijn Correspondentschap van het Bonnsche Genootschap 2 over geheel Nederland; een last, waarvan hij zich zelfs bij het klimmen zijner jaren met ijver kweet en zoo niet weinig Nederlanders aan dit Genootschap verbond.
Zoo ontwaakte in hem de lust om Duitschland dieper in te dringen en hare oudheidkundige schatten en personen inniger te leeren kennen. Het was in 1859 3, dat hij over Hanover naar Berlijn, over Halle, Dresden en Praag op Weenen reisde, ja, hij bezocht zelfs het daaraan palend, doch door den Nederlander niet zoo vaak betreden Hongarijen 4 en knoopte

{==19==} {>>pagina-aanduiding<<}

ook aldaar letterkundige en andere betrekkingen aan. Hij keerde over München en vooral over Zwitserland terug. Daar toch wilde hij de meerwoningen (habitations lacustres, Pfahlbauten) zoo mogelijk zelf in oogenschouw nemen, die én elders én vooral dáár voor eenigen tijd reeds in enkele meeren bij lagen waterstand waargenomen waren en over welke hij zelf bij herhaling reeds vroeger gesproken had 1.
 
Dit brengt mij als van zelf, tot de plaatselijke vondsten terug van de oudheidkundige voorwerpen die de Romeinen bij hun langdurig verblijf in Nederland, voor en gedurende de eerste eeuwen onzer jaartelling, gebruikt en achtergelaten hadden.
Voor het buitenland gaf hij in de Bonner Jahrbücher (dus in het duitsch) een overzicht van de Sammlunge Vaterländischer Alterthümer im Königreich der Niederlande 2; hoewel het te betreuren valt, dat hij, ten dezen, slechts het te Leiden en te Utrecht voorhandene beschreef, en zulks verder staakte. Hij bediende zich hierin van het Duitsch, waarin hij, gelijk zich uit zijne opvoeding begrijpen liet, zoo goed als in zijne moedertaal de pen voerde.
Velerlei opsporingen of beschrijvingen van inlandsche ontdekkingen verzamelde hij, of legde hij neder in zijne boven reeds aangestipte Oudheidkundige Mededeelingen en Oudheidkundige Verhandelingen en Mededeelingen (1842-1859). Of wel, hij gaf ze afzonderlijk. Nu en dan, over eenige plaatsen bij el-
{==20==} {>>pagina-aanduiding<<}
kander, als: Oudheidkundige ontdekkingen in Nederland 1, over een gebouw te Meerssen bij Maastricht, over waterputten te Wijhe, Katwijk, Noordwijk, Nijmegen en Voorburg: voorts over ontdekte muurbeschilderingen te Haarlem en Arnhem 2, over de oudste Vaderlandsche schansen 3. In het bijzonder, over Vaderlandsche oudheden in het Hertogdom Limburg, den 6 Sept. 1848 aan den Minister van Binnenl. zaken ingezonden 4; over het ronde bosch onder Houthem in het Limburgsche 5; over de Hunerschans en het Udler meer 6; oud Germaansche en Frankische oudheden, opgegraven bij Apeldoorn 7, te Monferland in het Zutphensche 8, te Velp 9; te Nijmegen, van tegels, getiteld: Römische Ziegel bey Nymegen 10; en later aldaar, in het neêrd. 11; nog eens eene uitvoerige aankondiging van eenige voorwerpen van Romeinschen oorsprong uit de Gemeenteverzameling op 't Raadhuis aldaar, beschreven door de daartoe benoemde Commissie (de HH. Krul en van Harencarspel) met afbb. 12. Al verder schreef hij over oudheden gevonden bij Beek en Wielder 13; bij Mil-

{==21==} {>>pagina-aanduiding<<}

lingen 1; bij Holdeurnt 2; over fleschjes bij Nijmegen gevonden 3; oudheden te Hemmen 4; ontdekkingen van oude menschen beenderen op den Wageningschen berg 5; - Ook zuidelijker, bij Deurne in Noordbrabant 6 en te Hilvarenbeek 7; over de Dea Sandraudiga bij Zundert 8 en over den Hercules Magusanus, te Reumel 9. - Komen wij in Utrecht, zoo vinden wij daar, over nieuwlings bij Utrecht gevondene oudheden 10, Ontdekkingen van middeleeuwsche oudheden te Utrecht 11; of wel, over Oudheden bij Wijk-bij-Duurstede 12, of over eene ontdekking op den Heimen-berg bij Rhenen 13; of bij Werkhoven 14; eindelijk ook te Vechten, in

{==22==} {>>pagina-aanduiding<<}

't zelfde gewest 1. Voorts te Hilversum, aan den rand van het Gooi 2. En in onzen Hollandschen, deels klei-, deels zandgrond, in de Haarlemmermeer 3, aan den duinkant te Katwijk 4, te Noordwijk-binnen 5; voorts nog, Oudheden aan het Oranjewater 6; Ueber eine antike Trinkschale des Museums der Alterthümer in Leyden schreef hij ook in 1851 7. - Zoo wij naar het noorden des lands gaan, vinden wij Janssen in Gaasterland, waar hij een hunebed bij Rijs beschrijft en nog eens toelicht 8; of de te Winsum gedane ontdekking van zilveren en gouden oudheden behandelt 9. - In Drenthe treffen we hem aan bij Beilen en den aldaar gevonden gouden balsband 10; bij de Valther brug 11; te Odoorn 12; bij een oud schoeisel in het Weerdinger veen gevonden 13.
Ja, soms gaat hij zelfs, ten gunste van enkele oudheden en oudheidkundigen over de grenzen en zien wij hem uit

{==23==} {>>pagina-aanduiding<<}

een zetten, wat in Xanten door eenen kanunnik Houben 1, te Ueltzen in het Hanoversche door von Estorff 2, door hem (J.) zelf te Asberg bij Goch verricht werd 3. Ja zelfs, wat in Denemarken hem door tusschenkomst van de HH. Worsaae en Burman Becker gemeld werd 4. Zoo ook, berigt over zes steenen wiggen op Java gevonden en der Ie. klasse van het Kon. Ned. Instituut door haren Correspondent Swaving in Juli 1849 toegezonden 5. Ook: ontdekkingen te Pompeji 6. En, uit het Athenaeum, Druïdische overblijfselen in Indië 7.
Geen wonder, dat er ook wel door hem een woord gesproken werd over vondsten later dan den tijd der Romeinen, of over kunstvoorwerpen, die uit de middeleeuwen dagteekenen. Wij rekenen hiertoe o.a. zijne: Jongste berigten over de Crannoges in Schotland en Ierland 8. Zoo gaf hij een uitvoerig verslag van het prachtwerk van Hofdijk, Ons voorgeslacht en de platen die het verzelden 9. Daarom bracht hij advies

{==24==} {>>pagina-aanduiding<<}

uit over eene missieve van den Heer C.G. Boonzajer te Gorinchem, rakende afbeeldingen van oude monumenten 1. Zoo vind ik dat hij zijne pen liet gaan over oudheden uit het Haarlemmermeer gedolven, en over beenderen op den Wageningschen berg gevonden (zie hier boven vermeld); of over eenen Deventer baksteen (een blijk van eenen humanen strijd) 2. Of over de oudheid van Utrecht 3 en over middeleeuwsche oudheden in die stad 4; over Gothische schatten uit de zevende eeuw 5 of Frankische kostbaarheden uit Zuidbarge, met een naschrift 6, of Carlovingische kostbaarheden, te Emmen gevonden 7, of over de boom van Jesse, eene teekening uit een handschrift van Jkhr. F.A. van Rappard 8. Over het nut eener goedgeordende sphragistische verzameling, waarop hij, die in jonger jaren, ten dezen in 't Archief van 's Heerenberg zoo bekend was, later in de Geschiedkundige Commissie van de Maatschappij der Nederl. Letterkunde, bij elke voegzame gelegenheid, als op een Carthago delenda est terugkwam 9. Over den oorsprong der Sint Maartens-ganzen 10; over drie oude glasschilderijen op den huize Babberich bij Rees 11; of over een in den aanvang der 16e eeuw geschilderd kerkgewelf te Naarden, tot welks uitgave hij zelfs een prospektus in de wereld zond, met

{==25==} {>>pagina-aanduiding<<}

eene plaat, voorstellende de geeseling van den Heiland 1; over een kerk vol geschilderd muurwerk te Gorinchem 2, of over muurschilderijen te Emmen 3, of te Arnhem 4, of te Lienden 5, of te Haarlem, in twee artikelen 6, of te Alkmaar 7. Eindelijk over oude muurbeschilderingen in België, te Brussel 8; over een ouden wervel uit Warffum 9; over een oude kerkklok te Ootmarsum en zijn merkwaardig opschrift 10; of over een grafzerk bij Rinsumageest, van den jare 1341 11; of over een prachtig gedenkteeken van adelijke personen in de Hervormde kerk te IJsselstein, provincie Utrecht, een opstel ditmaal door hem in gemeenschap met de HH. Schuller en Vermeulen bewerkt 12; of over de herstelling aan de grafmonumenten der Graven Engelbert en Jan van Nassau te Breda 13; over den Sint Maarten-steen te Bolswert 14. Hiertoe behoorden

{==26==} {>>pagina-aanduiding<<}

ook nog een opstel over aarden drinkkannen en laarsvormige drinkglazen 1; eene beschrijving van het monument, op zijnen raad op het Huldtooneel der oude Holl. Graven in Noord-Holland opgericht door den eigenaar van dien grond, Jkhr. Mr. Gevers van Endegeest. Mochten vele grondbezitters in waardeering van oude volksherinneringen den edelen Jonkheer zich gelijk betoonen 2. Nog onlangs schreef J. über einen merkwürdigen Goldschmück aus Wieuwerd in 't Bonnsche Tijdschrift 3; en een advies door hem in Commissie gesteld, over het drukken eener verhandeling, betreffende een fraai gebonden handschrift uit het Geldersch klooster Bielhem of Bethlehem: de verhandeling was van zijn vriend Nijhoff, en 't advies werd bij de Akad. van Wetensch. uitgebracht 4. Tot de beschrijving der zeden en gewoonten van zijnen landaard voegen we hier nog bij, zijne beschrijving van Monferland in het Zutphensche 5 en zijne onderhoudende opmerkingen van een Geldersch reiziger in Drenthe: het waren zijne eigene 6. Hij had die gemaakt toen hij datzelfde gewest in dat jaar geheel doorreisde: een toer, waaraan we de nauwkeurige beschrijving van alle de Drenthsche hunebedden te danken hebben 7.
Wij hebben bij de laatste plaatselijke groeperingen ook reeds nu en dan onderwerpen genoemd die tot de kennis van oude opschriften betrekking hadden; en vooral bij de

{==27==} {>>pagina-aanduiding<<}

Catalogi der inschriften van het Leidsch Museum en bij die van het Koninklijk Kabinet van gesneden steenen te 's Gravenhage. Wij bespeuren echter al meer en meer, dat, hoe dieper hij zijne vakken behandelde, de werken die regelrecht de palaeographie en epigraphiek betroffen, hem bij toeneming aanlachten. Zoo greep hij, bij het verschijnen te Rome van Perret's groote werk over de Romeinsche catacomben, deze gelegenheid gretig aan om een paar stukken hier over het licht te doen zien 1. De kennis der kerkgeschiedenis wekte trouwens in deze, zijne belangstelling in dubbele mate, en 't bleek ten volle, hoe hier zijne vroegere kerkelijke studie met de latere oudheidkundige hand aan hand ging en zij elkander ondersteunden. Maar tot het oud Romeinsch schrift in het algemeen behoorde ook zijne studie over de tabulae caeratae of wastafeltjes der Romeinen, door Prof. Massmann's geschrift over de ontdekking van een zoodanig in eene Hongaarsche grot, ten jare 1840 of 1841 2 in het leven geroepen.
Hiertoe behoort ook zijn straks vermeld artikel, Ontdekkingen te Pompeji, uit het Athenaeum, en: Belangrijke ontdekkingen te Ostia; tempel van Mithra 3. Voorts, de beoordeeling van Prof. Ewald's Assyrische en Babylonische ontdekkingen met betrekking tot taal en schrift 4. Hoe weinig hij op dit veld vreemdeling was en trachtte te blijven, bleek den getrouwen lezer zijner negentien opstellen, die van 1852 tot 1861 toe over Niniveh en de Assyrische ontdekkingen door hem achtereenvolgens gegeven werden, telkens wanneer Engelsche en andere verslaggevers iets nieuws

{==28==} {>>pagina-aanduiding<<}

op dit tooneel ontdekt hadden 1. Tot deze klasse van geschriften behoort ook zijn strijd met Professor Rutgers in de Academie gevoerd over de echtheid of onechtheid der Eugubinische tafelen 2. Wij rangschikken eindelijk hier onder ook nog een tweeden strijd, dien Janssen op 't laatst zijns levens begreep te moeten voeren, de toetsing namelijk der laatstelijk te Nennig bij Trier gevondene Romeinsche opschriften, welke toetsing in de Bonner of Rheinische Jahrbücher scherpe wederspraak gevonden heeft 3.
Van zijne kennis der Grieksche palaeographie bleek ook uit zijn opstel over den Attischen Grafsteen van het voormalig Koninklijk Nederlandsch Instituut, welke inscriptie hij geheel toelichtte 4. Een kleinen uitstap op het veld van Grieksche kunst, vooral van beeldende kunst, deed hij door een uitvoerig verslag te leveren van J. Overbeck's Geschichte der Griechischen Plastik (1857, '58) 5.

{==29==} {>>pagina-aanduiding<<}

Bij zijne taalkundig epigraphische navorschingen moeten wij ten laatsten nog vermelden een paar geschriften, die hunnen oorsprong ontleenden aan een uit Denemarken hem door Dr. Burman Becker toegezonden, zoo gezegd Runamo-opschrift van de Potomac-rivier in Noord-Amerika. Nauwkeurig door hem en zijne Academische medeleden getoetst, bleek het onecht te zijn. Reeds in Denemarken had men het betwijfeld 1.
Al het vroeger vermelde zou genoegzaam bewijs kunnen opleveren voor zijne ervarenheid in de algemeene wereldgeschiedenis en hare afzonderlijke deelen. Wij willen echter nog op een en ander wijzen dat niet zoo regelrecht aan het voorafgaande zich aansloot. Men herinnere zich vooreerst zijne rede bij het Koninklijk Nederlandsch Instituut over den vooruitgang in de beoefening der monumentele Vaderlandsche Oudheidkunde, gedurende de laatste 25 jaren. Zijne algemeene overzichten over de oudheden in Nederland gevonden

{==30==} {>>pagina-aanduiding<<}

en nog aldaar voorhanden, gaf hij voor den duitschen lezer in de Bonner Jahrbücher. Zijne oudheidkundige reisberichten in Duitschland, Hongarijen en Zwitserland verschenen in drie stukken. Zijn blaadje Geologie, Nijverheid en Kostuumkunde werd gedrukt in 1860 1. Zijne geschriften over de Meerwoningen zijn in de Verslagen der Akademie nedergelegd (1859). Zijne Epponina, een voorbeeld van liefde en trouw uit de dagen van Claudius Civilis, gaf hij in een Jaarboekje 2. Uit de werkzaamheid in het archief van 's Heerenberg, sproten ook, behalve andere stukken tot de kerkgeschiedenis der 16e eeuw betrekkelijk, de Onuitgegeven berichten over den afval van Graaf Willem van den Berg van zijnen schoonbroeder Prins Willem van Oranje 3. Zijne bekendheid met den rentmeester van den tegenwoordigen Grafelijk-Hohenzollernschen eigenaar van gemeld archief, gaf ook hiertoe aanleiding. Gelijk zijne vriendschap met Ds. Welter, vroeger hervormd predikant te Petersburg, nu in ruste te Woubrugge woonachtig, hem een getuigschrift van Czaar Peter den Grooten verschafte. Dit getuigschrift trouwens werd den Czaar bij zijn vertrek uit Amsterdam door den eersten scheepstimmerman der admiraliteitswerf aldaar afgegeven en was door gemelden Predikant bij zijne uitlandigheid opgespoord 4. - Tot de klasse die wij hier behandelen behooren ook nog rapporten over, in zijne handen gestelde, handschriften of andere zeldzaamheden, door hem overgelegd; als 1o. over handschriftelijke documenten door Mevr. de Wed. Onder de Wijngaart Canzius aan de Maatschappij der Nederl. Letterkunde geschonken, waarop den 5 Januari 1844 door hem advies uitgebracht werd; ze werden als rijk van inhoud geroemd en behoor-
{==31==} {>>pagina-aanduiding<<}
den vroeger tot eene gesloopte inrichting te Emmerik 1; 2o. een rapport met de HH. Moll, de Vries en de Wal bij de Akademie van Wetenschappen ingeleverd bij de overlegging van de, door Baron Sloet van de Beele geschonkene drie middeleeuwsche handschriften 2. Hij sprak ook eens bij de Akademie over fraaie plantteekeningen, door Baron Sloet uit Indië overgezonden 3.
Een deel der algemeene, is ook de bijbel- en kerkgeschiedenis. Deze verloor hij, de vroegere theoloog, evenmin uit het oog. Getuige wat wij, zoo straks, over de schuil- en begraafplaatsen der oude Christenen te Rome (de Catacomben) aanvoerden. Maar getuigen ook, de navolgende geschriften. Uit dien vroegeren tijd dagteekende niet alleen zijne Akademische Commentatio, maar ook een en ander opstel anoniem of met de letter J. in de Godgeleerde Bijdragen geplaatst 4. Ook later nog een opstel over de Nederlandsche kerkgeschiedenis, de lotgevallen namelijk der uitgewekene Nederlandsche hervormden in Kleefsland, vooral te Wezel in hunne tienjarige ballingschap (1568-1578), en over de Nederlandsche vluchtelingen te Keulen in 1570 tot '72; het een en ander in het Tijdschrift van zijnen vriend den Hoogleeraar Kist geplaatst 5. Ook de brieven van den ervarenen Gelderschen Geneesheer Johannes Wier, den duivelbanner, welke

{==32==} {>>pagina-aanduiding<<}

stukken door hem te 's Heerenberg bij de rangschikking van het Graaflijk Bergsch Archief gevonden werden, doen dezen vriend der Gravinne van den Berg, zuster van onzen Prins Willem I, eere aan 1. Naast Wier plaatsen we hier, als zijn tijdgenoot, den Antwerper Stads Secretaris Cornelius Grapheus of Scribonius, wiens Latijnsche treurzangen in den kerker ontboezemd, hij naar het onuitgegeven handschrift van Geldenhauer, in hetzelfde Archief, met eene latijnsche opdragt aan de Hoogleeraren Kist en Royaards, van 1 Jan. 1835 uit Zevenaar gedagteekend, deed verschijnen 2. Van denzelfden Geldenhauer gaf Janssen een latijnsch Itinerarium of reis-journaal uit, van Antwerpen tot Wittenberg toe gehouden: het werd mede geplaatst in het meergemelde orgaan voor Nederlandsche Kerkgeschiedenis 3. Voorts aldaar nog over Petrus Sarnius of Sarnensis, een opstel 4, en van P. Canisius, den Nymeegschen Jezuit aan diens broeder Gijsbert 5 een onuitgegeven troostbrief. Tot bevestiging des Bijbelschen Geschiedverhaals over den Profeet Jona, strekken ook de ontdekkingen dezer 19e eeuw en Janssen's opstel, Jonas en Niniveh, volgens de nieuwste geschiedenissen 6, reeds boven vermeld. - En toen zijn vriend de Leidsche Hoogleeraar Scholten over het wegruimen van den strijd tusschen Godgeleerdheid en Wijsbegeerte sprak, gaf hij, zonder zijnen naam, eene uitvoerige aankondiging van dit Akademisch Geschrift 7, en daarenbo-
{==33==} {>>pagina-aanduiding<<}
ven een opstel getiteld Verzoening der Philosophie en Theologie 1. Tot de uiterste grenzen van het grondgebied der Godgeleerdheid zoowel als tot de Staatkunde kan het ook nog geacht worden te behooren, toen hij, in 1848, zonder naam, te Leiden een vlugschrift uitgaf: de Geestelijken en het nieuw ontwerp van Grondwet, of beoordeeling van art. 86 2.
Tot zijne belangstelling in de godsdienstige behoeften zijner landgenooten kan men ook nog brengen zijne werkzaamheden voor de Gustaaf-Adolfs-Vereeniging, afdeeling Nederland; waarover straks nader.
 
Wij raken eindelijk aan een grondgebied, waarop Janssen niet minder dan op dat der Archeologie geheel te huis was, ja, waarin hij schier leefde en uitspanning zocht van meer afgetrokken studiën. Ik bedoel de beide geletterde vereenigingen waarvan hij hier ter stede werkzaam medelid was: in de eerste plaats, de Hollandsche Maatschappij van Fraaije Kunsten en Wetenschappen, afdeeling Leiden, waarvan hij jaren lang Bestuurslid, en eenmaal Algemeen Voorzitter was en waarvan hij de jaarlijksche Vergadering in September 1857 met eene schoone toespraak over den vooruitgang van ons geslacht 3 opende. Maar ik bedoel in de tweede plaats en bovenal, de Maatschappij der Nederlandsche Letterkunde. Van het oogenblik dat hij alhier zich nederzette, ja, nog vroeger (1835) werd hij tot medelid gekozen en van stonden aan trokken onze hoofdonderwerpen, en vooral de geschiedenis en oudheidkunde hem, den leerling van van Heusde en Goudoever, grootelijks aan. Geen wonder dat hij zich in de Commissie, aan de beide genoemde vakken gewijd, van den eersten aanvang dier Commissie af de keus tot lid liet welgevallen en hij tot kort voor zijnen dood haar uiterst werkzaam medelid, zeer dikwijls

{==34==} {>>pagina-aanduiding<<}

haar Voorzitter, bleef 1. Van daar dat voorstel over de Sphragistiek, boven vermeld; van daar zoo menig ontwerp en voorstel en rapport, uit zijne pen. In meergemelde Commissie had hij ook zijn belangrijk aandeel in de werkzaamheden op zich genomen, toen hare leden meenden in de jaren 1863 en 1866 haar tweeërlei Repertorium en Register te moeten ontwerpen en aan het licht brengen, voor het eerstgenoemde waarvan hij met Dr. du Rieu de steller des uitvoerigen voorberichts was 2. - Daar hij zoo gemakkelijk sprak en men van zijne geschiktheid tot leiding eener vergadering overtuigd was, koos men hem al spoedig tot Voorzitter onzer Commissoriale bijeenkomsten. En hoe hij de Maandelijksche en Algemeene Vergaderingen leidde, kunnen de drie jaren 3, gedurende welke hij Voorzitter was (1852, 1853 en 1860) 4 en de te dier gelegenheid gehouden boeiende en welsprekende jaarlijksche redenen getuigen.
Wat hij in bijzondere geletterde Vereenigingen was, naar zijn vermogen was hij het ook op grootere schaal in den vreemde. Want, men mag wel zeggen: al wat in het letterkundige aanmoedigenswaardig was, trok hem aan. Werd er een Duitsch Philologen Verein in de nabijheid onzer grenzen (te Bonn) gehouden, hij schreef er over 5. Was er een 400 jarig eeuwfeest der Universiteit te Bazel op handen, het

{==35==} {>>pagina-aanduiding<<}

vond in hem een welmeenenden aankondiger en opwekker 1; of wel hij vermeldde wat de geschiedvorschers in Zwitserland in hun Verein verricht hadden 2; of gedacht men te Xanten in vaderlandsche geestdrift aan Claudius Civilis 3; of moest de uitgave van Oudheidkundige Geschriften aangeraden en over materieele bezwaren heen geholpen worden, hij sprak er over 4. En - wat hij al op zijne gangen in den vreemde in persoon bijwoonde, zonder er over te schrijven, was uwen berichtgever niet gegund natesporen.
Was er in de latere jaren, toen hij aan de redactie van den Letterbode was, een hooggeschat geleerde of een ijverig geschiedvorscher aan den letterkundigen hemel ontvallen, aan zijne aandacht ontging het niet. Het zij ze tot een der naastvorige eeuwen behoorden, als een brief van Constantia Peutinger aan haren Vader in 1521 5, of wel, over Rembrandt 6, of over Rafaël als dichter 7, of over den geleerden Th. Reinesius met zijn Eponomologicon 8; het zij het Henricus

{==36==} {>>pagina-aanduiding<<}

Cannegieter betrof 1; of, in onze dagen, een Barthol. Borghesi 2; of een Bunsen 3; of een Grotefend 4; of een Lelewel 5; of een Friedrich von Thiersch 6; of een Raoul Rochette 7, met kennelijke belangstelling bewerkt; of een Schafárik 8, of een Thomsen 9, of een onbekend Nederlandsch dichter, J.L.K.F. Seiffardt 10, of een hooggeachten bloedverwant, den Leidschen Schoolopziener A. Blussé den Jonge 11, een con amore uitgewerkt tafereel; of dat eene Charlotte von Schiller 12, of eene Mevr. Mertens-Schaffhausen te Bonn overlijdt 13, en de kunstnalatenschap der laatste, zooals ook die van Notaris Houben te Xanten 14, of die van Prof. Kist bekend gemaakt moest worden 15, of een

{==37==} {>>pagina-aanduiding<<}

dichter als Tollens 1, een belletrist als van Dam van Isselt 2 herdacht, of een vriend als Remy 3 beweend moest worden, of wel een oudheidkundige, als de, uit Nederlandsch bloed gesproten Pasch van Krienen 4 en meer anderen: altijd had hij zijne pen en zijn overzicht gereed.
Op het punt van miskende verdienste door autodidacten ondervonden, was onze vriend uiterst gevoelig. Geen wonder dat, toen het door landhuishoudkundigen als de Hoogleeraar G. Wttewaall en diens waardige zoon, B.W. Wttewaall, Janssen's bijzonderen vriend, betreurd werd dat voor Dr. Joannes le Francq van Berkhey, den bekenden letter- en landbouwkundige, geboren Leidenaar, door verzuim of door ongunst der tijden, na zijn verscheiden in 1812 in Leiden zelve niet het minste gedenkteeken was opgericht, althans zelfs geen gedenksteen van hem getuigde, dit gemis aan Janssen in het oog moest vallen. Een voorstel van hem en zijn vriend B. Wttewaall bij onze Maatschappij in den winter van 1851 tot '52 gedaan, om een stap in deze van wege deze Vereeniging uit te lokken, had om redenen geen gevolg. De vrienden ontworpen het plan nu zelve, en door onderhandelingen met HH. kerkmeesteren van het Nederduitsch Hervormd Kerkgenootschap aangeknoopt, en inmiddels verzamelde penningen, was de inmetseling van een steen met toepasselijk inschrift in den koormuur van de St. Pancras of Hooglandsche kerk alhier, hiervan in den jare 1852 het verblijdend gevolg 5. - In het jubeljaar onzer herkregen vrijheid (1863) werd in

{==38==} {>>pagina-aanduiding<<}

de Novembermaand aan den grafsteen van onzen Kemper in de Pieterskerk te Leiden een krans van immortellen opgehangen; dit lekte later uit, eene hulde te zijn door Janssen toegebracht.
Reeds in 1834, en '35 schreef hij anoniem korte gedichten in Duitsche Tijdschriften. In 1833 verscheen van zijne hand, eene in het Duitsch (wat hem fiks van de hand ging), overgezette vertaling van het juweeltje van onzen Bellamy, zijn Roosje 1. En dat hij geen vak van belletrie veronachtzaamde of op zijde schoof, toonde hij, toen hij in 1860, in meer dan 53 jarigen ouderdom, de redactie van den ouden, maar toch niet verouderden Letterbode op zich nam, en - in weerwil van tegenwerking door een ander gelijksoortig, sinds kort verrezen Tijdschrift ondervonden - twee jaren lang bleef volhouden en vooral met de opgave der oudheidkundige vondsten in Frankrijk, Duitschland, Engeland en Denemarken, uit buitenlandsche Tijdschriften verrijkte.
Eene zoo aanzienlijke menigte grootere of kleinere geschriften, waar aan nog misschien hier of daar iets is toe te voegen, mag terecht verwondering baren. Maar deze wordt eenigzins verklaard door het geringe tijdverlies dat zijne maatschappelijke en burgerlijke verhouding - hij was toch ongehuwd en op kamers woonachtig - hem veroorzaakte; door de verstandige tijdsverdeeling die hem eigen was; door de nauwkeurigheid en netheid, die hij zich van jongs af had aangewend, en die zich in de keurige eigenhandige teekening van de meeste voorwerpen of landstreken die hij beschreef, gestadig op nieuw openbaarde. - Groot was zijn takt om overal het schoone, het bevallige, het kiesche, op te merken. Dit sprong in het oog voor wie hem, onder

{==39==} {>>pagina-aanduiding<<}

anderen, over het schoon in de kunst hoorde spreken. Dit zagen wij niet minder in zijne belangstelling in de natuur en wat deze het schoonste oplevert, de bloemen. Zoo dreef hem ook deze belangstelling tot een voorstel in de Akademie van Wetenschappen. De Gouverneur-Generaal van Neêrlands Indië, Baron Sloet van de Beele, met wien hij zeer bevriend was en van wien we reeds herhaaldelijk gewaagden, had hem namelijk een aantal van zestien overschoone teekeningen van Javaansche planten uit Oost-Indië overgezonden, planten ook voorkomende in de Indische kosmogonie, mythologie en poëzie, en strekkende tot toelichting der Indische oudheid. Janssen drong op het op steen graveeren hiervan aan, met al de kracht die vriendschap en oudheidkennis beide hier aan konden bijzetten. Doch het onderwerp stuitte af op overwegingen van materieel belang 1, en de poëzie van het leven moest, gelijk zoo vaak, voor het koude proza wijken. Janssen had vroeger, tijdens het afwezen van den Heer Sloet, ook zorg gedragen voor de uitgave van diens bewerking van het Hof te Voorst, wat de Akademie in 1863 het licht deed zien 2. Zoo had hij ook in 1843 en 1844 het oog gehad over, en eene voorrede toegevoegd aan een Dagboek, door zijn vriend, L.H.W. Baron van Aylva Rengers gedurende diens verblijf op Java van 1827-1830 geschreven. In het afwezen des edelen mans bezorgde hij het belangrijk stuk in het moederland ter perse in de Bijdragen tot de kennis der Nederl. en vreemde koloniën, Jaargangen 1844-1846 3.[uit opgave ‘Verbeteringen’, p. 696:] Bl. 39, r. 26. In te voegen: Nog op het eind zijns levens brachten zijne vriendschapsbetrekkingen tot ons medelid Mr. K. Kneppelhout van Sterkenburg, Janssen er toe om een nagelaten lettervrucht van diens kortelings overleden schoonvader, den generaal-majoor J.E. van Gorkum, te herzien en met een toelichtend voorbericht in het licht te geven, getiteld: ‘De bestorming van de vesting Bergen op Zoom, op 8 Maart 1814. Leiden, 1862. 8o. 
Hij was echter nog meer dan geleerde. Trachten wij dit ook nog uit een te zetten. Waar de tijd hem overschoot en het besef van voor zijn evenmensch nuttig te kunnen zijn, hem prikkelde, onttrok hij zich niet. Gelijk hij te Zevenaar twee jaren, zonder belooning, alleen voor eigene be-
{==40==} {>>pagina-aanduiding<<}
zigheid, op de latijnsche school in de oude talen onderwijs gegeven had, zoo ging het hem ook te Leiden, alwaar, ten blijke dat scholen hem ter harte gingen, het lidmaatschap der Stedelijke Schoolcommissie eenigen tijd lang door hem belangstellend werd waargenomen.
Hij had te Leiden de leemte opgemerkt die door de opheffing van het eerste Leesmuseum daar ter plaatse, eene schepping van Prof. Reuvens, zijnen aanverwant, veroorzaakt was geworden. Hij was hier door niet ontmoedigd. Tien of meer jaren later, gerugsteund door het tot stand komen eener dergelijke inrichting in Utrecht, en haar reglement raadplegende en aanvullende, waagde hij alleen, het alhier andermaal te grondvesten. Niet allen kunnen alles. Maar ziet, hem gelukt het, en, eenige bestuurders zich door de bijeengeroepen leden toegevoegd ziende, ziet hij zijn ontwerp, eerst, ook met de medehulp der HH. Studenten, later zonder hunne medewerking, als die nu eene eigene inrichting hadden gevormd, toenemen en bloeien; een bloei waar in het, dank aan het tegenwoordig bestuur, zich nog blijft verheugen. Tot zijn dood was hij medebestuurder.
Er was meer gelijksoortigs nog in zijne ziel. Het denkbeeld van den Franschman Alexandre Vattemare, om een letterkundigen ruilhandel van wetenschappelijke werken, zoo mogelijk door geheel Europa heen in het leven te roepen, lachtte ook hem aan. Waar velen bij het denkbeeld bleven staan, liet hij zich alweder door zwarigheden niet afschrikken, maar tastte door en ontwierp met den Haagschen Kon. Bibliothecaris Holtrop en den Rijks-Archivaris Bakhuizen van den Brink het plan, om de letterkundige genootschappen in Nederland het denkbeeld aannemelijk te maken dat hem bezielde. Het gelukte ook ditmaal. Negen jaren lang (1852-1861) zetteden zij gezamenlijk deze zaak voort 1.

{==41==} {>>pagina-aanduiding<<}

Aan zijne pen vooral was men even zoo vele malen een rapport aan den beschermenden tijdelijken Minister van Binnenlandsche zaken verschuldigd, dat zoowel van het in Nederland ontvangene en verspreide, als van het door hen naar het buitenland verzondene verslag deed; tot dat verslapping van den kant des franschen bemiddelaars, door diens dood later gevolgd, hier aan een einde maakte. De ontvangene bouwstof intusschen was in de Vergaderingen der Commissie telkens aan die geleerde inrichtingen, die zelve schenkers waren, en aan het ontvangene de meeste behoefte hadden, naar vermogen en naar mate zij zelve vrijgevig geweest waren toegewezen. Reeds in 1852 had onze maatschappij den Heer Vattemare tot haar buitenlandsch lid benoemd.
Zoo gevoelde hij ook, weinige jaren later, in 1854, zeer levendig de behoefte, die de protestantsche Christenen, hier en daar, aan geldelijke ondersteuning voor hunne Kerken Schoolgebouwen hadden. Zijne van jongs af onderhouden bekendheid met den nood derzelfde kerken in Kleefsland en het Guliksche, spoorde hem aan tot dubbele werkzaamheid. Gretig aanvaardde hij de in 1853 door de Duitsche Gustaaf-Adolfs-Vereeniging (sinds 1845 opgericht) aan Nederland toegereikte en aangeboden hand. Hij bragt weder, met enkele vrienden de Nederlandsche gemoederen er toe, om, ter zijde van onze vele Kerkelijke Hulpvereenigingen nog eene dusdanige in dat jaar er aan toe te voegen. Men slaagde er in, ondanks ondervondene tegenwerking. De nieuwe zuster verbond zich met de Duitsche Vereeniging, ofschoon zij vrijwerkend voor Nederland bleef. De 15 jaarlijksche verslagen toonen met hoe goeden uitslag. Hij, de ontwerper, werd terstond tot Voorzitter gekozen en opende telkens de jaarlijksche Vergadering met eene levendige toespraak, die in algemeene trekken de voornaamste werkzaamheden des laatsten jaars vermeldde 1 en de met het buitenland bestendig in het

{==42==} {>>pagina-aanduiding<<}

duitsch gevoerde briefwisseling (wat hem zoo goed afging), kortelijk teruggaf. Zie zulks uitvoeriger in de gedrukte jaarsverslagen en in de quartaalheften. Slechts in het vóórlaatste jaar (1868), was het dat hij niet dan noode, om verzwakte gezondheid, op zijn ontslag als lid der Commissie aandrong en zulks ook geredelijk verkreeg. Zoo wel in het laatste dier Heften, is door Ds. J.H. Maronier, als in 't jaarlijksch verslag door Ds. Krabbe, aan zijn aandeel in geheel deze zaak innige en warme hulde toegebracht 1.
Ik zweeg dusver van zijne betrekking tot de hoogste letterkundige inrichting in Nederland, te Amsterdam gevestigd. Reeds den 17 April 1837 werd hij tot Correspondent der IIIe klasse van het Kon. Nederlandsch Instituut benoemd, en twaalf jaren later, den 1 Mei 1849, zag hij zich in plaats van den, als 70 jarige, rustenden Mr. H.W. Tijdeman tot lid gekozen van de IIe klasse. Een zijner Bijdragen, boven, blz. 18 en 29 reeds vermeld, staat in de Werken van die inrichting. Na het intermezzo van 1850-1855 was het geen wonder dat hij bij de eerste benoeming der leden van de tweede Afdeeling der Kon. Akad. van Wetensch. terstond in aanmerking kwam. Hij stelde deze onderscheiding op hoogen prijs, en toonde zulks door niet alleen zeer geregeld hare Vergaderingen te bezoeken; maar hij onderhield ook niet zelden, gedurende de 14 laatste jaren zijns levens, zijne medeleden en het publiek over het voorkomend wetenschappelijk nieuws en de questions brûlantes in zijne vakken. Niet weinige der hier vóór vermelde opstellen, in de Werken der Akademie gedrukt, hadden daaraan hunne openbaarmaking te danken.
Den 26 Juli 1835 werd Janssen lid van onze Maatschappij.

{==43==} {>>pagina-aanduiding<<}

Gelijk ook verre de meeste inlandsche en niet weinige buitenlandsche Genootschappen hem als om strijd onder hunne leden opnamen 1.
In de allerlaatste jaren zijns levens had er eene opmerkelijke verandering in zijnen dagelijkschen werkkring plaats. De Hoogleeraar van der Chijs, Directeur van het Munten Penningkabinet der Leidsche Hoogeschool, overleed plotseling op den 4en November 1867. Geen wonder dat onze, zoolang reeds als dilettant en meer dan dat, met de Munt- en Penningkunde der Ouden vertrouwden vriend, hierin eene gereede aanleiding vond, om zijne betrekking van Conservator des Museums bij het klimmen zijner jaren tegen eene andere minder afhankelijke te verwisselen. Het mocht hem dan ook gelukken de openstaande betrekking bij Kon. Besluit van 20 October 1868 aan hem toegewezen te zien. Nauwlijks echter was hij een klein jaar daarin werkzaam. Doch hoe kort dit tijdsverloop ook ware, hij gaf ten vervolge van het jaarlijksch werk zijns voorgangers een Overzicht der aankoopen en geschenken van 1867 tot 1868 in de Leidsche Courant 2 in het licht. Hij schreef ook nog een opstel over eene middeleeuwsche munt 3. Reeds eenige jaren vroeger had hij over Romeinsche médaillons, te Oberwesel gevonden, zijne denkbeelden ontwikkeld 4 en, als eerstbenoemde in eene Commissie der Akademie over het herdrukken eener muntkundige prijsverhandeling van den ervarenen D. Groebe zijn gevoelen en dat zijner medeleden uitgebracht 5.
Zijne vriendschapsbetrekkingen met den Heer B.W. Wtte-
{==44==} {>>pagina-aanduiding<<}
waall, ervaren landhuishoudkundige te Leiden en met wijlen diens landbouwkundigen broeder waren hem aanleiding geweest, om ook nog in dit vak zijne denkbeelden op een paar punten ten papiere te werpen, over het geven namelijk van visch tot voedsel aan het rundvee 1859 bij de oude Grieken en over het melken bij de oude Egyptenaren 1852 1.
Wien het vergund werd een oog in zijne nagelaten papieren te slaan, hun kon niet ontgaan de groote nauwkeurigheid in zaken door anderen hem opgedragen 2, zoowel als de zorg waarmede alle zijne aanteekeningen vervaardigd waren. Ten doorslaanden bewijze hiervan mogen verstrekken de vele oudheidkundige aanteekeningen over talrijke plaatsen in de Nederlanden, aanteekeningen door hem in aardrijkskundige orde gerangschikt en nog op zijn laatste krankbed aan de Leidsche Akademische boekerij vermaakt. - Zoo had hij ook voor eenige jaren een nauwkeurigen, telkens weder bijgehouden, Catalogus zijner eigene fraaie ofschoon kleine boekerij ver-
{==45==} {>>pagina-aanduiding<<}
vaardigd, en deze geheel genummerd, iets wat het terugvinden van vele kleine brochures, in haar voorhanden, niet weinig in de hand werkte, maar waarvoor, meenen wij, een geleerde zeer schaars zijnen tijd veil heeft. - Wij hebben de reeks zijner eigene grootere en kleinere geschriften, die tot een aantal van ruim 250 stijgt, aan den voet der bladzijden opgegeven 1. Echter maken wij nog geenzins aanspraak op algeheele volledigheid, vooral met betrekking tot het geplaatste in buitenlandsche journalen.
 
Indien de lezer mij tot dus ver getrouw gebleven is, wat ik bij de lengte mijner stof bezwaarlijk gelooven kan, vraagt hij gewis met verwondering, of er dan, al is het letterkundig leven door ons doorgeloopen, niets meer van deze aangename persoonlijkheid te zeggen viel? O ja, meer dan genoeg; meer dan op dezen oogenblik mijne ziel kan uitdrukken. Langer dan vijf-en-dertig jaren mocht het schrijver dezes gebeuren, Janssen, van zijne komst hier ter stede te kennen, en hem schier dagelijks onder menigvuldige lotwisselingen te ontmoeten. Dit te hebben mogen doen en hem te hebben liefgehad en hooggeschat, was eenerlei. Zoo spraken uit eenen mond alle zijne vrienden. En hij had er niet weinige; want hij was gezellig, en bewoog zich gemakkelijk in den kleinen kring rondom hem 2. - En vraagt men waar zijn karakter eigenlijk in gelegen was? Zijne edele, rijzige, waardige, doch niet forsche gestalte was de woonplaats eener zoo edele ziel, als er maar schaars eene gevonden wordt. Zijne

{==46==} {>>pagina-aanduiding<<}

bescheidenheid was, volgens de Paulinische les, allen menschen bekend; matig, eenvoudig, nederig, van zich zelf afziende, en bij een betamelijk gevoel van eigen waarde, steeds zich beijverende om in anderen het goede op te merken, ja om den anderen uitnemender te achten dan zich zelven; een liefhebbend zoon, een beminnend broeder, een beproefd vriend, streefde hij niet alleen steeds voorwaarts op het veld der veelvuldige wetenschap; maar wat nog veel meer zegt, ook op dat der Christelijke regtschapenheid, het oog gericht naar het ons ten voorbeelde opgehangen Hemelsch ideaal. . . . . Hij had uit zijne jeugd en jongelingsjaren en kerkelijke ambtsbediening de gelukkige gewoonte bewaard eener dagelijks voortgezette bijbellezing des N.T. en wel in den grondtekst, en hij hield daarmede vol geheel zijn leven lang, ja tot op zijn laatste krankbed toe, toen zijne naaste betrekkingen hem, op zijn verzoek, in de gemelde taal hierin moesten te hulp komen. Toen erkende hij voor hen als zijn eenigen troost in leven en in sterven den Christus dien hij zelf zoo trouw - hoe kort dan ook - gepredikt had 1.
 
Zoo hebben zijne intimi hem gekend en bemind. Zoo werd hij, na jaren lang eene sterke lichaamsgesteldheid genoten te hebben, gedurende de laatste maanden zijnes levens door eene hartskwaal aangetast, tot hij volgens zijn eigen verlangen, naar het voortreffelijke groote Stadsziekenhuis te Rotterdam vervoerd en aldaar met de meeste zorg verpleegd, er na eene krankte van drie weken aan de zijnen in den leeftijd van 62 en een half jaren ontrukt werd (22 Juli 1869). Den 26en daaraanvolgende werd hij, ingevolge zijn vroeger verzoek, bij zijne voor weinige jaren overledene moeder te Overveen bijgezet. Aldaar werden door een zijner warmste vrienden, den Hoogleeraar Scholten, schoone en hartelijke woorden ter

{==47==} {>>pagina-aanduiding<<}

zijner nagedachtenis gesproken. Een broeder, ééne zuster met hare beide kinderen 1 bewaren zijn beeld in liefhebbend aandenken. Zacht ruste zijne assche. Zijne vrienden en hoogschatters vergeten hem nooit 2.
 
Leiden, d. 23 December 1869.
J.T. BODEL NIJENHUIS. 
De buitenlandsche Tijdschriften, in welke Dr. Janssen opstellen geplaatst heeft, bepalen zich, zooveel we weten, tot de navolgende.
1.	Jahrbücher des Vereins für Altherthumsfreunden in Bonn, waarin veel van hem is.
2.	Neue Mittheilungen des Thür. Sachs. Vereins, waarin 2 stukken.
3.	Revue Archéologique, waarin 3 stukken.
4.	Bulletini dell' Instituto di Corr. Arch. in Roma, waarin een opstel van hem staat.
5.	Intelligenz Blatt der Elberfelder Zeitung, 1833, waarin iets over de abtdij van Elten.
6.	Zeitschrift für die Alterthumswissenschaft, 1840. no. 92.



{==48==} {>>pagina-aanduiding<<}


Bijlage A (blz. 37).

M.
 
De ondergeteekenden hebben de eer U de gelegenheid aan te bieden tot medewerking aan een bewijs van hulde aan de nagedachtenis van een' onzer stadgenooten, die zich aangaande de vaderlandsche Letteren en Wetenschappen vele verdiensten heeft verworven: Joannes le Francq van Berkhey, in leven Med. Doctor en Lector aan de Hoogeschool alhier, geboren binnen Leyden den 23 Januarij 1729 en aldaar gestorven den 13 Maart 1812. Zij meenen niet noodig te hebben zijne veelvuldige werken aan te voeren, om zijne verdiensten te verlevendigen (men zie N.G. van Kampen, Geschiedenis der Ned. Letteren, III, bl. 192-194, en 's mans levensberigt door Loosjes, in het geschrift De geest van le Francq van Berkhey, Haarlem, 1813, 8o.) en stippen slechts aan, dat hij als vaderlandsch geschiedvorscher, geoloog, landbouwkundige, ja zelfs als dichter heeft uitgemunt; terwijl de geestdrift, die hij in 1774, op den dag van Leydens ontzet, door het uitspreken van zijn gedicht Verheerlijkt Leyden opwekte, bij sommigen nog in herinnering is. Na in zijn leven met vele wederwaardigheden geworsteld en veel van zijn vermogen aan de wetenschap ten offer gebragt te hebben, overleed hij in zulke omstandigheden, dat zijne stoffelijke overblijfselen moesten worden bijgezet, zonder dat een gedenksteen met zijn naam voorzien, zijne begraafplaats kenmerkte. Slechts met moeite wordt deze thans nog teruggevonden in het Koor der Hooglandsche Kerk, waar drie verschillende en onaanzienlijke steenbrokken naast elkaâr liggen, waarvan er één, met No. 23 bestempeld, naar het Grafregister verwijst, dat van Berkhey's naam bevat.
Hoezeer ook de ondergeteekenden overtuigd zijn, dat van Berkhey's verdiensten niet door openbare gedenkteekenen behoeven bekend gemaakt of verlevendigd te worden, meenen zij toch, dat zijne begraafplaats niet langer vergeten blijven mag en zij wenschen te verwezenlijken, hetgeen door 's mans hoogschatters reeds voor jaren beraamd, maar door ongunstige tijdsomstandigheden eerst verhinderd, daarna vergeten werd, te weten, een gedenksteen op of bij zijn graf te plaatsen, die althans zijn naam bevatten zal.

{==49==} {>>pagina-aanduiding<<}

De ondergeteekenden U onder de hoogschatters van van Berkhey's verdiensten rekenende, meenden U van dit hun voornemen kennis te mogen geven en U uit te noodigen om hetzelve door eenige geldelijke bijdrage te helpen verwezenlijken. Zij zullen die gaarne in ontvang nemen en zich met het toezigt over de uitvoering van het werk belasten.
 
Leyden, den 1 Maart 1852.
L.J.F. JANSSEN.
B.W. WTTEWAALL.
Het Opschrift luidt aldus: 

HULDE

aan de WETENSCHAPPELIJKE VERDIENSTEN 

van JAN LE FRANCQ VAN BERKHEY, 
med. doctor en lector der nat. historie, aan de hoogeschool. 
geb. te Leyden den 23 januarij 1729. 
overl. te Leyden den 13 maart 1812.


{==50==} {>>pagina-aanduiding<<}


Bijlage B (zie blz. 43).

Lijst der geleerde genootschappen, waarvan hij lid was.

1.	Thüringisch-Sächsischer Verein für Erforschung des vaterl. Alterthums u.s.w. 1834.
2.	Prov. Utrechtsch Genootschap van K. en Wet. 1834.
3.	Maatsch. der Nederl. Letterk. te Leiden. 1835.
4.	Holl. Maatsch. van Fraaije K. en Wet. 1836.
5.	Deutsche Gesellschaft zur Erforschung vaterländischer Sprache u. Alterthümer in Leipzig. 1836.
6.	Det Kongelige Nordiske Oldskrift Selskab te Kopenhagen. 1837.
7.	Koninkl. Nederl. Instituut. IIIde Kl. Corresp. 1837.

Koninkl. Nederl. Instituut. IIde Kl. Lid. 1849.
8.	Zeeuwsch Genootschap. 1837.
9.	Wetzlarischer Verein für Geschichte u. Alterthumkunde. 1838.
10.	Instituto di Corrispondenza archeologica in Roma. 1839.
11.	Verein von Alterthumsfreunden im Rheinlande, zu Bonn. 1842.
12.	Prov. Friesch Genootschap. Buitengewoon Lid. 1842.
13.	Académie d'Archéologie de Belgique (Antwerpen). 1843.
14.	‘Η εν Αθηναις αρχαιολογικη ‘Εταιρια. 1843.
15.	Noordbrabantsch Genootsch. van K. en W. 1844.
16.	Historischer Verein f.d. Grossherzogth. Hessen in Darmstadt. 1845.
17.	Historischer Verein für Niedersachsen u. Hanover. 1847.
18.	Société pour la recherche et la conservation des monuments historiques dans le Grand-duché de Luxembourg. 1849.
19.	Société des antiquaires de la France. 1850.
20.	Koninkl. Akademie van Wetenschappen, te Amsterdam, van de oprichting af.
21.	Verein zur Erforschung Rheinischer Geschichte u. Alterth. in Mainz. 1850.
22.	Geschied- en Oudheidk. Genootschap te Maastricht. 1853.
23.	Historisch Genootschap te Utrecht (honor.) 1855.
24.	Gelehrten-Ausschusz des Germanischen Museums zu Nürnberg. 1858.
25.	Koninkl. Oudheidk. Genootschap te Amsterdam. 1859.
26.	Verein f. Mecklenburgische Gesch. u. Alterthumskunde zu Schwerin. 1860.
27.	Archaeologicky zbor Musea Kralovstoi Ceskébo te Praag. 1862.
28.	Münzförscher Verein zu Hanover. 1868.



{==51==} {>>pagina-aanduiding<<}


Bijlage C (zie bl. 45).

Binnenlandsche correspondenten.

Behalve de in den loop van ons verhaal genoemden, waren de voornaamste onder hen, de overledene Guyot te Nijmegen, later te 's Gravenhage. Boonzajer te Gorinchem. Is. An. en P. Nijhoff te Arnhem. Hermans te 's Hertogenbosch (onlangs overleden), de nog levende J.W. Holtrop te 's Gravenhage. Van Eyck van Zuylichem te Maartensdijk. Guillon te Roermond. Perk te Hilversum.


Buitenlandsche.

Alfred Maury te Parijs. J. Ritschl te Bonn. D. Stickel te Jena. A.M. Migliarini te Florence. A. von Kubinyi te Pesth. G. Homeijer te Berlin. Grotefend te Hanover. Rafn te Kopenhagen. Jos. Zimmerman te Weenen. Thomsen te Kopenhagen. Steiner te Darmstadt. K.B. Starck te Heidelberg. Jb. Messikommer te Zürich. M. Kolbenheijer en Kiraly, beide te Oedenburg in Hongarije. W. Vischer te Bazel. F. Wieseler te Göttingen. I. Overbeck te Bonn. Kraft te Bonn. K. Klein te Maintz. J. Freudenberg te Bonn. Falck te Kiel. Gerhard te Berlin. Forstemann te Halle. H. Düntzer te Koeln. Knapp te Darmstadt. Lersch te Bonn. Lisch te Schwerin. H.F. Massmann te Berlin. L. Stephani te Petersburg. H. Meijer te Zürich. Burman Becker te Kopenhagen. Gesenius te Halle. Wuerst te Bonn. Weber te Halle. F. Bender? te Darmstadt. Schaffhausen te Bonn. A. de Longpérier te Parijs. K. Lepsius te Berlin. C. Joly te Renaix. L. Friedländer te Königsberg. Braun te Bonn. Van den Auwera te Leuven. Ch. Conestabile te Perouse (Perugia). Fiedler te Wezel. Houben te Xanten en meer anderen.




{==52==} {>>pagina-aanduiding<<}





Levensbericht van Jan van der Hoeven.

‘In het gedenkboek der natuurkundige wetenschappen prijkt de naam van van der Hoeven met onverwelk baren luister. Van hem mag in waarheid worden getuigd, dat hij den roem der leidsche Akademie verhoogde. Maar al verwierf hij zijne lauweren op een ander gebied, ook in dezen kring was hij geen vreemdeling; want met het gelukkigste gevolg wist hij aan de strenge studie der natuur de beoefening der fraaie letteren te paren, en stelde hij steeds een levendig belang in alles wat den bloei onzer taal betrof.’ Zoo sprak de Voorzitter onzer Maatschappij, op den 18den Juni 1868, toen hij bij de opening der Algemeene Vergadering de afgestorvene leden herdacht. Een levensbericht van Jan van der Hoeven mag dan ook in hare jaarboeken niet te vergeefs worden gezocht. Het Bestuur heeft de taak, om een levensschets van den diep betreurden man te ontwerpen, aan mij willen toevertrouwen, die reeds als student zijn belangstelling en bijzondere welwillendheid mocht ondervinden en dien hij later met zijne vriendschap vereerd heeft. Met ingenomenheid heb ik de uitnoodiging van het Bestuur aanvaard

{==53==} {>>pagina-aanduiding<<}

en de taak mij opgedragen, onder weemoedige herinneringen aan den afgestorvene, volbracht. Ik dacht daarbij aan hetgeen hij zelf had gezegd, toen hij het levensbericht schreef van Johan Frederik Hoffmann, een zijner meest geliefde leerlingen, in jeugdigen leeftijd als hoogleeraar te Deventer ontslapen: ‘Er is een weemoedig genoegen in de herdenking aan afgestorvenen, die ons dierbaar waren. Geheel zijn zij voor ons niet gestorven, wanneer wij ons zoo met onze herinneringen in vroeger tijd verplaatsen; hun beeld staat voor onze verbeelding naast ons, en het schijnt ons, als klonk ons hun groet in de ooren, en als verzekerden zij ons: ook wij gedenken aan u’ 1.
Moge de schets door mij ontworpen zijner nagedachtenis niet geheel onwaardig worden bevonden!
 
Jan van der Hoeven, de vierde zoon uit het huwelijk van Abraham van der Hoeven en Maria van der Wallen van Vollenhoven, werd den 9den Februari 1802 te Rotterdam geboren. Hij was maar één jaar oud, toen zijn vader, een geacht koopman, in jeugdigen leeftijd door den dood aan zijn gezin werd ontrukt. Wat zijne moeder, een allervoortreffelijkste vrouw, voor hare kinderen geweest is, dit is door twee zijner oudere broeders, den oud-hoogleeraar C. Pruys van der Hoeven en den grooten geheel eenigen kanselredenaar, wijlen Abraham des Amorie van der Hoeven meermalen roemend erkentelijk herdacht 2.
In het jaar 1810 trad Mevrouw van der Hoeven in een tweeden echt met Dr. Martinus Pruys, geneesheer te Rotterdam, een man van rijpen leeftijd en van erkende bekwaam-
{==54==} {>>pagina-aanduiding<<}
heid, die de algemeene achting genoot. De kinderen vonden in hem een vaderlijken vriend, die hun opvoeding en opleiding met liefde en zorg bestuurde. Wederkeerig droegen zij hem de grootste liefde toe en waren zij innig aan hem verknocht. Ruim mocht Dr. Pruys zijn aangewende zorgen beloond zien: de groote verwachtingen die hij van zijn pleegkinderen gehad had, werden verwezenlijkt en hij zag eenige jaren vóór zijn dood drie zijner aangenomen zonen als gevierde hoogleeraren werkzaam.
Cornelis van der Hoeven, die later den geslachtsnaam Pruys heeft aangenomen, daar het tweede huwelijk zijner moeder zonder kinderen was gebleven, werd tot geneesheer bestemd. Abraham had reeds vroeg den wensch geuit, om predikant te worden. Pieter zou zich aan den handel wijden en Jan tot chirurgijn worden opgeleid. Hij werd dan ook, naar de toenmalige gewoonte, als leerling bij den heer Adriaan Nortier geplaatst, die te Rotterdam als heel- en verloskundige, gedurende een reeks van jaren, het algemeene vertrouwen heeft genoten, terwijl hij tevens, als leerling bij de Plaatselijke Commissie van geneeskundig toevoorzicht ingeschreven, ook de lessen bijwoonde, door de stedelijke lectoren op het Theatrum anatomicum gegeven. Ook verzelde hij den heer Nortier, wanneer deze den lector anatomicus Dr. C.A.L. Sander behulpzaam was, om het cadaver voor zijn anatomische demonstratiën voor te bereiden, een arbeid waartoe Dr. Sander, bij zijn uitgebreide praktijk, gewoonlijk de late avonduren tot diep in den nacht moest besteden.
In dat tijdperk van zijn leven bezocht van der Hoeven ook het teeken-collegie, dat de oude heer Bakker toen met zijn zoon den heer J.A. Bakker aan zijn huis gaf. Deze laatste, wiens wijsgeerige verhandelingen herhaaldelijk met goud bekroond zijn, was wel eenige jaren ouder dan van der Hoeven, maar toch ontstond er tusschen beiden eene vriendschappelijke betrekking. Zij leenden elkander boeken, wier inhoud hun telkens overvloedige stof gaf voor hunne ge-
{==55==} {>>pagina-aanduiding<<}
sprekken. Al spoedig gaf van der Hoeven blijken van grooten aanleg tot teekenen, dien hij door gedurige oefening al meer en meer ontwikkelde en waarin hij zich werkelijk onderscheidde. Reeds toen kon hij schetsvormig in enkele omtrekken zeer gelukkig geestvolle portretjes teekenen niet alleen van aanwezigen, maar ondersteund door zijn geheugen en voorstellingsvermogen ook van afwezigen, waarmede hij min of meer bekend was. In later leeftijd heeft hij bij vele zijner werken uitmuntende zelf geteekende afbeeldingen gevoegd, terwijl hij bij zijne lessen gedurig, onder het spreken, met eene meesterhand voorstellingen tot opheldering met krijt op het bord gaf, waardoor zijn voordracht een groote duidelijkheid en bevattelijkheid verkreeg. Hij had ook een geoefenden smaak in het beoordeelen van voortbrengselen der beeldende kunsten, wier aanschouwing altijd een zijner grootste genoegens uitmaakte, zoodat hij dan ook zooveel mogelijk van iedere gelegenheid, die zich daartoe aanbood, gebruik maakte en ook telkens zijn bezoek aan het Trippenhuis en aan het Mauritshuis herhaalde, wanneer hij te Amsterdam of te 's-Hage over een paar vrije uren mocht beschikken, terwijl hij zijn eigen verzameling van platen en etsen, al vroeg aangelegd, voortdurend heeft vermeerderd.
In de toonkunst heeft van der Hoeven geen onderwijs ontvangen, maar hij schepte groot vermaak in het bijwonen van muziekuitvoeringen, waarbij hij zich als een geoefend hoorder en als een fijn beoordeelaar deed kennen. Zoo hoog waardeerde hij de kunst, die door de ooren tot de harten spreekt, dat hij daarvan eens zeide: ‘Wat kennen wij hier op aarde, dat krachtiger werkt en onbedwingbaarder kracht bezit, dan de tonen der muziek? Wat stemt ons gevoel meer tot godsdienstige aandoeningen en geeft ons een levendiger besef van eene hoogere orde van dingen, van God, eeuwigheid, onsterfelijkheid?’ 1

{==56==} {>>pagina-aanduiding<<}

Reeds in zijn eerste jongelingsjaren had van der Hoeven door eigen studie en aanhoudend lezen zich een schat van kennis verworven, en zoo had hij dan ook al spoedig eene waardige plaats in een letterkundigen vriendenkring, door Dr. C. Pruys van der Hoeven, even na zijn vestiging te Rotterdam vereenigd, ‘Voor Vriendschap en Letteren’ genoemd, onder welks eerste leden ik Dr. Jac. Landt, Dr. J. Boogaard en de dichters Nierstrasz en Adr. van der Hoop Jr. vermeld vind 1. Toen hij na zijne promotie te Rotterdam was teruggekeerd, werd hij opnieuw in dit gezelschap opgenomen, en in later tijd strekte het hem, wanneer hij zich in de vakantie tijdelijk in zijn geboortestad ophield, steeds tot groot genoegen de bijeenkomsten als gast te mogen bijwonen.
Meermalen reeds had van der Hoeven zijn innig verlangen te kennen gegeven, om de Hoogeschool te bezoeken, totdat hij eindelijk van zijn ouders de toestemming daartoe verkreeg. Om den overgang tot de akademische lessen te bespoedigen, ontving hij privaat-onderwijs in de oude talen van den praeceptor Habbema, een geleerd man, die door de schroomvalligheid hem eigen, wel minder voor klassikaal onderwijs was berekend, maar met grooten ijver en liefde de opvoeding van die jongelingen behartigde, die afzonderlijke lessen van hem ontvingen. Dat onderwijs heeft van der Hoeven niet lang genoten en de niet geringe kennis der

{==57==} {>>pagina-aanduiding<<}

oude talen, die hij zich had verworven, had hij voor het grootste gedeelte geheel aan eigen onvermoeide studie te danken. Hij sprak vloeiend Latijn en schreef in die taal zuiver, soms zelfs sierlijk. Hij las en herlas de meesterstukken der oudheid, die hij altijd hoog heeft gewaardeerd. Den 13 Oct. 1867 nog schreef hij mij: ‘nu lees ik (zeker voor de derde maal) de Eneis van Virgilius. Ik vind er nog meer behagen in dan vroeger, want in den vorigen winter heb ik de Odyssee bestudeerd.’ Het blijkt ook uit van der Hoevens geschriften, dat hij in zijn lektuur der ouden zich niet tot de voornaamste redenaars en dichters heeft bepaald, maar dat hij de wijsgeerige geschriften van Cicero door en door heeft gekend en geen vreemdeling in die van Plato, vooral niet in die van Aristoteles geweest is; zelfs vindt men daarin klare bewijzen, dat hij ook boeken uit de oudheid gekend heeft, welke gewoonlijk alleen door filologen worden gelezen. De betrekking van curator der Latijnsche school te Leiden heeft hij vele jaren met grooten ijver waargenomen, terwijl hij aan zijn eenig overgebleven zoon, toen deze het leidsche Gymnasium, één jaar vóórdat hij als student werd ingeschreven, had verlaten, dagelijks onderwijs in de oude talen heeft gegeven, en ook toen zijn zoon reeds student was, bleef hij met het onderwijs in het Latijn voortgaan, waartoe zij bij voorkeur Terentius met elkander lazen. Immers was hij innig overtuigd van ‘het hoog belang van grammatikale oefening, ook voor den onderzoeker der natuur. Grondige taalstudie is hem geen nuttelooze tijd- en krachtverspilling, maar zij is het middel om zijne begrippen te zuiveren, en hem verder in te leiden tot helderder kennis. Ik zwijg nu van de moeilijkheid, om zonder bekendheid met de waarnemingen van anderen, die dikwerf zonder kennis der oude talen slechts gebrekkig te verkrijgen is, in eenige wetenschap van ervaring onbelemmerd voort te gaan; ik ga eveneens met stilzwijgen den invloed voorbij, dien de omgang met de geschriften der edelste en beschaafdste vernuften van

{==58==} {>>pagina-aanduiding<<}

vroeger en later tijd op het, voor al wat schoon is openstaande, jeugdige gemoed moet uitoefenen.’ Zoo sprak van der Hoeven, toen hij in de openbare zitting der Eerste Klasse van het voormalig Kon. Nederl. Instituut de Vorming van den Natuuronderzoeker tot onderwerp had gekozen 1. Hij was dan ook een der laatste hoogleeraren, die het oude gebruik om de collegiën in het Latijn te geven heeft laten varen, en ofschoon hij de bezwaren aan het te eenzijdig gebruik der latijnsche taal verbonden, geenszins heeft voorbijgezien, heeft hij toch ook herhaaldelijk op de schromelijke gevolgen gewezen, die er van de tegenwoordige veronachtzaming dier taal zijn te vreezen: terwijl de verregaande onkunde in de oude talen, thans door vele studenten in de geneeskunde aan den dag gelegd, hem in later leeftijd eene voortdurende ergernis gaf.
Had van der Hoeven maar eene zeer oppervlakkige kennis der latijnsche taal aan de Hoogeschool meegebracht, was hij destijds nog bijna geheel onkundig van het Grieksch: evenzoo had hij toen maar eene beperkte kennis van levende talen, die zich behalve de moedertaal, tot het Fransch bepaalde, terwijl hij zich zelf reeds toen ook het Duitsch had eigen gemaakt. Toen hij reeds buitengewoon hoogleeraar was, heeft hij eenige lessen in de engelsche taal- en letterkunde van den heer Fleming gehad, destijds lector aan de Hoogeschool; maar geheel door eigen studie heeft hij zich zelf de zweedsche, deensche en italiaansche talen onderwezen, terwijl hij nog in het laatst van zijn leven zich met het Spaansch en het Russisch onledig heeft gehouden. Van hetgeen in het Zweedsch, Deensch en Italiaansch over zijn studie werd geschreven, kan men in waarheid zeggen, dat niets aan zijn aandacht ontsnapte, terwijl hij uit de beide eerste talen meermalen goede overzettingen heeft geleverd. In het Fransch, Duitsch en Engelsch heeft hij enkele zijner

{==59==} {>>pagina-aanduiding<<}

werken en mededeelingen geschreven; in die talen kon hij zich in gesprekken gemakkelijk uitdrukken en briefwisseling met buitenlandsche geleerden houden, terwijl de beste fransche, duitsche en engelsche dichters steeds ruime stof voor zijne uitspannings-lektuur hebben gegeven. Zeker was er bij hem een sterk geheugen en groote aanleg voor taalstudie aanwezig en de beroemde cranioloog Barnard Davis 1 meende zelfs, dat toekomstige frenologen dien aanleg in de portretten van van der Hoeven, vooral in de zoo geheel eigenaardig vooruitstaande oogen, zouden aantoonen: maar het zal wel geen betoog vereischen, dat de zoo omvattende kennis, die hij zich op dat gebied had verworven, een bewijs te meer is voor zijn aanhoudende, onverpoosde werkzaamheid, waarin hij dan ook niet licht door iemand geëvenaard is geworden.
Maar niet alleen voor taalstudie, ook voor andere dingen had van der Hoeven een zeer sterk en zeer getrouw geheugen, een vermogen dat hij te recht hoog schatte en welks bijzondere ontwikkeling hij met zijn scherpzinnig oordeel zeer juist als het gevolg beschouwde van de helderheid, waarmee de voorstellingen en begrippen waren opgenomen, van de grootere oplettendheid daaraan gegeven en van de orde, waarin zij bewaard waren. Wat hij in zijn levensbericht van Cuvier schreef, als hij van diens verbazend geheugen gewag maakte, is ook op hem zelven toepasselijk en het is niet onwaarschijnlijk, dat hij daarbij aan zich zelf gedacht heeft: ‘Men hecht gewoonlijk te weinig waarde aan een goed geheugen; men gaat zelfs dikwerf zoover, van deze vatbaarheid, omdat men haar onder de lagere zielsvermogens rangschikt, voor strijdig te houden met andere begaafdheden. Zekerlijk zijn er voorbeelden van menschen, die hun geheugen met vele klanken kunnen bezwaren, en die daarom juist

{==60==} {>>pagina-aanduiding<<}

geene heldere denkers zijn. Maar eene levendige voorstelling van begrippen, waarmede men vroeger zijnen geest heeft verrijkt, bewijst, dunkt mij, altijd de aandacht met welke zij opgenomen en de goede orde waarin zij gerangschikt zijn. De ondervinding leert, dat zulk een geheugen niet aanwezig is, zonder een geest van waarneming en andere goede gaven der ziel.’ 1 En in 1841, bij eene andere gelegenheid, schreef hij: ‘Men herhaalt het helaas! dikwerf nog, hoezeer het onzin is, dat een goed geheugen in eene omgekeerde reden staat tot vernuft en oordeel. Neen, men noeme ons een waarlijk groot man, in welk vak van menschelijke kennis ook, die een zwak ontrouw geheugen bezat.’ 2
In September 1819 vertrok van der Hoeven naar Leiden, om in de genees- en heelkunde te studeeren. Zijn oudste broeder had zich in 1817 als geneesheer te Rotterdam neergezet. In steden van eenige beteekenis was het destijds bijna zonder voorbeeld, dat genees- en heelkunde in de praktijk werden vereenigd, terwijl de wet van 12 Maart 1818 voor het vervolg in steden van meer dan tienduizend inwoners die vereeniging had verboden, een bepaling eerst in 1838 ingetrokken. Te recht meende Dr. Pruys dus, dat hij betere maatschappelijke vooruitzichten voor zijn jongsten zoon kon verwachten, zoo deze zijn ouderen broeder als chirurgijn ter zijde zou staan en het was dan ook zijn stellig verlangen, dat zijn zoon Jan zich daartoe zou voorbereiden, een verlangen waarvan hij eerst in Augustus des volgenden jaars heeft afgezien, toen deze hem met de tijding verraste, dat hij voor den tweeden keer zijn akademische prijsverhandeling uit het gebied der natuurkundige wetenschappen met het eermetaal mocht bekroond zien. Toen kreeg de zoon vergunning om de chirurgie te laten varen en om bij de studie der geneeskunde ook die der natuurkundige wetenschappen te voegen.

{==61==} {>>pagina-aanduiding<<}

Zeer waarschijnlijk is het, dat de jeugdige student van den dag af waarop zijn innigste wensch was bevredigd geworden, om te Leiden te studeeren, zich zelf een geheel andere toekomst heeft voorgesteld, dan die waartoe zijne ouders hem bestemd hadden; maar zeker is het, dat hij een werkelijk verbazende inspanning van krachten betoonde, om het ideaal te bereiken, dat hij zich voor oogen had gesteld, in de vaste en zekere overtuiging, dat hij het vroeger of later voor zich verwezenlijkt zou zien. Zeker heeft hij, in later leeftijd, ook aan zijn eigen lotgevallen gedacht, toen hij in datzelfde levensbericht van Cuvier de volgende regels schreef: ‘Het is een geluk, eene bijzondere gunst van het lot, wanneer vroeg reeds eene bepaalde zucht voor eenig vak van wetenschap of kunst in den jeugdigen boezem ontwaakt.’ En ‘zoo lang een jong mensch eigenlijk niet weet, wat hij wil, en er zijn helaas! zoo velen, die dat nimmer weten, is de wetenschappelijke opvoeding kwijnende en levenloos zonder bepaald doel. Staat daarentegen eenmaal het ideaal des levens duidelijk voor den geest, weet men, waarnaar men streeft, en waarvoor men werkt, dan is het alsof het leven eerst recht begint, en als werd men door onweerstaanbaar geweld tot eene groote inspanning van alle krachten aangedreven. Zoo iets zullen wel alle ware beoefenaars der wetenschappen ondervonden hebben; niet allen even levendig en sterk, maar toch allen min of meer; en die er nimmer iets van ondervonden, of die zich van dergelijke wetenschappelijke geestvervoering geen denkbeeld kunnen maken, behoorden eigenlijk in het gebied der wetenschappen hunne ongewijde voeten niet te zetten.’ 1 Het vervolg dezer levensschets zal het bewijzen, dat het woord ‘verbazend’ door ons gebezigd, met betrekking tot van der Hoeven's akademische studiën, daarop volkomen toepasselijk was.
Toen van der Hoeven van zijn eerste jeugd af, door eene

{==62==} {>>pagina-aanduiding<<}

geheel eigenaardige aandrift voor de studie der natuur bezield, 1 zich voorbereidde, om de leidsche Hoogeschool te bezoeken, zal hij zeker de grootste verwachtingen hebben gekoesterd van het bijwonen der lessen, die de groote Brugmans met zeldzame welsprekendheid en duidelijkheid, sinds eenige jaren voor een talrijk gehoor niet alleen van studenten, maar ook van hoogleeraren en andere belangstellenden, over de Natuurlijke Historie had gehouden, waarin hij gedurig nieuwe en verrassende inzichten ontwikkelde. In de volle kracht van den mannelijken leeftijd had Brugmans in Juni 1819, bij het sluiten zijner lessen, tegen het volgend najaar, met geestdrift en ingenomenheid eene nieuwe behandeling aangekondigd, waartoe de lessen van voorgaande jaren, als zoovele inleidingen zouden strekken. Schier ademloos had hij allen door den schat zijner medegedeelde kennis, door zijn geniale beschouwingen en door zijn onvergelijkelijke voordracht gehouden: toen de bijna tachtigjarige oud-hoogleeraar te Water, in de dankbetuiging die hij tot hem richtte, den innigen wensch uitsprak, dat zijn dierbaar leven met nog vele jaren, tot roem der Akademie en tot heil der maatschappij mocht worden verlengd. Die wensch was niet vervuld geworden, want reeds eene maand later was Brugmans na eene ziekte van enkele dagen gestorven. 2 Voor den opengevallen leerstoel was Reinwardt bestemd, die zich toen in Indië bevond: ‘wien zijn groote geleerdheid en indische reizen een vermaardheid hadden gegeven, zoo groot als wellicht aan niemand dan aan Alexander von Hum-
{==63==} {>>pagina-aanduiding<<}
boldt onder zijn tijdgenooten, was ten deel gevallen.’ 1 Intusschen werden de drie vakken, door Brugmans geleeraard, aan drie leidsche hoogleeraren ter tijdelijke vervulling opgedragen: de scheikunde aan Krauss, hoogleeraar in de geneeskunde, de plantenkunde aan Ger. Sandifort, hoogleeraar in de ontleedkunde, en merkwaardig genoeg, had men een der hoogleeraren in de godgeleerdheid tot het waarnemen der collegiën in de dier- en delfstofkunde aangezocht. Maar deze man was Joannes Clarisse, gedurende jaren een der getrouwste toehoorders van Brugmans, die hem meermalen bewijzen van onderscheiding had gegeven. Ook had Clarisse, een wonder van geleerdheid, van zijn jeugd af de natuurkundige wetenschappen met lust, ijver en vrucht beoefend. In zijn keurige overzetting van Paley's Natuurlijke Godgeleerdheid, die hij met Bijvoegsels en Aanmerkingen vermeerderd had, 2 had hij vele bewijzen van zijne uitgebreide kennis, ook in de dierkunde gegeven, terwijl hij voor delfstofkunde zich zelf, met groote moeite en niet geringe kosten een uitgebreide verzameling had gevormd. Gedurende drie jaren kweet Clarisse zich op eene uitstekende wijze van de taak, die men hem had opgedragen, zoodat ook hij de belangstelling van vele uitstekende en aanzienlijke mannen, waaronder hoogleeraren, bij deze lessen mocht ondervinden. 3

{==64==} {>>pagina-aanduiding<<}

Evenzoo werden de botanische lessen van Sandifort geprezen en gewaardeerd, 1 maar toch konden die drie plaatsvervangers het gemis van Brugmans niet vergoeden en ik behoef geen tegenspraak te vreezen in het beweren, dat iemand van zoo uitstekenden aanleg als de jeugdige van der Hoeven, reeds bij zijne komst aan de Hoogeschool is geweest, in hun lessen maar een schrale bevrediging van zijn leerlust kon vinden, en dat hij zelf bij den aanvang zijner studie zijn voornaamste leidsman heeft moeten wezen. Ook voor het onderwijs in de natuurkunde, toen door Speijert van der Eyk gegeven, heeft hij zeker te Leiden niet gevonden wat hij er kwam zoeken, daar deze meer als latijnsch dichter dan als man van wetenschap heeft uitgeblonken. Het collegie door dien hoogleeraar gegeven was meer een physique amusante, waar men de groote rotsstukken zag verplaatsen, waarop het standbeeld van Peter den Groote te Petersburg is verheven, of de werking van het onweder en de beveiliging van gebouwen door afleiders zag voorgesteld, of ook wel de begoocheling kon opmerken, die men door allerlei eigenaardig geslepen spiegels kan voortbrengen. Ook in natuurkunde, waarvoor van der Hoeven een bijzondere belangstelling had, die hij reeds eenige maanden na den afloop zijner studiën te Rotterdam heeft geleeraard, heeft hij zich dus

{==65==} {>>pagina-aanduiding<<}

vooral autodidaktisch moeten vormen. Later mogen wij aannemen, dat hij uit de fysiologische lessen van Sandifort, waarin deze een rijken schat van bijzonderheden uit de vergelijkende ontleedkunde, door keurige preparaten opgehelderd, waarlijk als kwistig mededeelde, veel nut en leering zal getrokken hebben. Sandifort teekende, evenals van der Hoeven, meesterlijk; de kennis van het maaksel en het leven der dieren werd ook door hem met goed gevolg beoefend, en ofschoon hij wat stug en stroef van geaardheid was, ontbrak het hem toch waarlijk niet aan welwillendheid voor goede en ijverige studenten, voor wie hij zijn rijk voorziene boekerij gaarne beschikbaar stelde. Ook is het niet onwaarschijnlijk, dat Sandiforts studiën over anthropologie, waaraan wij het prachtwerk: Tabulae craniorum diversarum nationum 1 te danken hebben, eene voorname aanleiding tot de omvattende studiën zullen geweest zijn, welke van der Hoeven later op dit gebied zoo roemrijk hebben onderscheiden. Reinwardt is eerst tegen het einde van 1822 uit Indië teruggekeerd, zoodat van der Hoeven voor zijn eigenlijk vak, dierkunde en vergelijkende ontleedkunde, zich hoofdzakelijk zelf heeft gevormd. Hij bezocht dan ook gedurende de eerste jaren van zijn studietijd bijna dagelijks het Kabinet der leidsche Hoogeschool, dat later, met andere verzamelingen vermeerderd, het Rijks-Museum voor Nat. Historie is geworden. 2
 
De vermelding van hetgeen door van der Hoeven in de eerste jaren van zijn verblijf te Leiden verricht is, zal het

{==66==} {>>pagina-aanduiding<<}

woord ‘verbazing’ rechtvaardigen, reeds door ons gebruikt, toen wij voorloopig van die werkzaamheid hebben gesproken. Hij was als zeventienjarig jongeling in Sept. 1819 te Leiden ingeschreven. Reeds vóór den 1 Nov. van dat jaar, den gewonen termijn te Leiden voor de inzending der antwoorden op de akademische prijsvragen, had hij zijn beantwoording der botanische vraag voltooid, die met zilver bekroond werd; 1 onmiddellijk daarop bewerkt hij zijn antwoord op de prijsvraag, door de Hoogeschool te Gent uitgeschreven, over den invloed der vergelijkende ontleedkunde op de systematische verdeeling der dieren, een onderwerp waartoe zeer uitgebreide kennis werd vereischt. In Augustus 1820 vernam hij, dat zijn antwoord den gouden eerepenning had verkregen. In September van dit jaar wordt hij Candidaat in de faculteit der wis- en natuurkundige wetenschappen en houdt zich intusschen onledig met zijn antwoord op de vraag, door de Hoogeschool te Utrecht voorgesteld. Die vraag luidde aldus: ‘Brevis et distincta expositio fabricae et functionis organi auditus in homine, recentiorum etiam anatomicorum observatione et anatome comparata ita illustrata, ut ex his pateat, quaenam sit hujus organi pars ad audiendum maxime necessaria, et qua in re illud praestantius in homine quam in brutis sit censendum!’ ‘Die prijsvraag,’ zegt Prof. Harting, ‘was zoo moeilijk, dat zij zelfs heden ten dage, dus ongeveer een halve eeuw later, door de eerste meesters in de vergelijkende anatomie, niet ten volle zoude kunnen beantwoord worden.’ 2 Twee antwoorden waren er ingekomen. Het eerste zou zeker volgens het oordeel der faculteit den prijs hebben verdiend, wanneer het niet door het tweede was overtroffen ‘waarvan de schrijver zulke overvloedige be-
{==67==} {>>pagina-aanduiding<<}
wijzen had gegeven van ervarenheid in de menschelijke en vergelijkende ontleedkunde, alsmede in de literae humaniores, en de natuurwetenschap in het algemeen, dat daaraan zonder eenigen twijfel de gouden eereprijs moest worden toegekend.’ Het eerste antwoord, met zilver bekroond, was van Willem Vrolik; het andere van den man, wiens levensschets ik thans schrijf. Dat stuk door van der Hoeven aan den beroemden Soemmerring, wiens uitstekende afbeeldingen van de grondvlakte der hersenen en van de zintuigen zijn naam onsterfelijk hebben gemaakt, toegezonden, mocht diens onbepaalde goedkeuring verwerven. Hij spoorde den jongeling aan, om voor zijn geneeskundige promotie de pathologie van het oor te bewerken, waartoe hij hem eenige feiten mededeelde. In Mei 1821 begon hij eene verhandeling over dat zonderlinge dier van Nieuw-Holland, het vogelbekdier, in de fransche taal, met afbeeldingen van zijn hand, welke in de Acta van de Leopoldinische Carolinische Akademie werd opgenomen en hem reeds in November 1822 tot lid van dit oude en vermaarde genootschap deed aannemen. Ondertusschen bewerkte hij zijn antwoord op de prijsvraag van het Provinciaal Utrechtsch Genootschap over de Eindoorzaken, welke met zilver bekroond werd en waarin hij een groote belezenheid in wijsgeerige geschriften, zoowel van vroeger als later tijd, betoont. 1 In Februari 1822 deed hij zijn doctoraal examen in de faculteit der wijsbegeerte en koos zich daarop voor zijn dissertatie een onderwerp uit de vergelijkende ontleedkunde, het beenstelsel der visschen, op welke dissertatie de Sceleto Piscium hij, den 9den November van dat jaar, tot Math. Mag. et Phil. Nat. Doctor werd bevorderd. Ook die dissertatie was door afbeeldingen opgehelderd, die hij zelf had geteekend. Dit alles had van der Hoeven in een tijdsbestek van iets meer dan drie jaren volbracht.

{==68==} {>>pagina-aanduiding<<}

Deze dissertatie van den jongeling, die nog geen volle 21 jaren bereikt had, is een merkwaardig boek. Zij behandelt een onderwerp, dat vooral destijds tot de moeilijkste uit de vergelijkende ontleedkunde behoorde. Zoo was er over den kop der visschen vóór hem reeds veel onderzocht en geschreven, maar dit alles was verspreid en werd eerst vele jaren later door Cuvier, in zijn groot werk over de visschen, en door Agassiz, in zijn boek over de fossiele visschen, bijeengebracht en in een nauwkeurig overzicht behandeld. Alleen de kennis der boeken, die hij kon raadplegen, moet hem veel moeite gekost hebben, maar toch levert de dissertatie de bewijzen van innige vertrouwdheid met de literatuur die er over dat onderwerp bestond. Ook had de moeilijkheid van het onderwerp, - het heeft zijn geheel eigenaardige bezwaren, - hem niet afgeschrikt, maar aangemoedigd, want, zegt hij: id tamen me assequi posse ejus confectione intelligebam, ut luce collustratus aliena calamum deponerem doctior. Hoc quidem ita ut sperabam factum fuisse candide profiteor. 1 En waarlijk, het is een der wijsgeerigste onderwerpen uit het onafzienbare veld der vergelijkende ontleedkunde en meer dan eenig ander geschikt, om heldere inzichten in de natuur van het geschapene te verkrijgen.
Maar daar men bij het grootste gedeelte van hen, wien dit levensbericht in handen zal komen, geen studie van vergelijkende ontleedkunde kan veronderstellen, is het misschien niet geheel overbodig, om naar aanleiding der dissertatie de Sceleto Piscium hier nog iets tot opheldering bij te voegen, waardoor dan ook, zoo ik mij meen te mogen vleien, de aard en de omvang der studie, waaraan van der Hoeven zijn leven gewijd heeft, voor hen die een geheel andere loopbaan volgen, ten minste eenigermate verduidelijkt kan worden.
Eenheid beheerscht de geheele natuur, die naar een plan, tallooze malen voor de behoeften der oneindige verschei-
{==69==} {>>pagina-aanduiding<<}
denheid in het geschapene gewijzigd, is gevormd. Bilderdijk, die evenals Dante en Goethe ook voor natuurstudie een geopend oog had, die daarin zelf niet geheel vreemdeling was gebleven, zong van der Hoeven toe, toen deze hem zijne dissertatie bracht:

Wat is Verscheidenheid? Ze is Eenheid. - 't Eenig één 
Blinkt in het schepslendom door alle vormen heen. 1 


Van die eenheid had reeds Aristoteles een denkbeeld, als hij nagels, klauwen en hoeven, veeren en schubben met elkander vergelijkt, en er behoort maar weinig oplettendheid toe, om de overeenkomst te zien, die er tusschen de armen van een mensch, de voorpooten van een leeuw of paard, de vleugels van een vogel, de voorpooten van een kikker of hagedis en het beenstelsel der borstvinnen van een visch bestaat. Vele dergelijke en ook meer verwijderde overeenstemmingen waren er door natuuronderzoekers aangetoond, maar het was, na eenige min of meer gelukkige pogingen van anderen, voor Cuvier bewaard, om de wetenschap der vergelijkende ontleedkunde te ontwerpen. Na zijn dood was het vooral Richard Owen, die aan het gebouw door Cuvier gesticht, waartoe zoo velen vóór en na hem hun grooter of kleiner gedeelte hadden bijgedragen, meerder hechtheid en stevigheid gaf en het der voltooiing nader gebracht heeft. ‘Op dien Eliza’ zoo schreef mij van der Hoeven toen hij zijn persoonlijke kennis gemaakt had, ‘was de mantel van dien Elia gevallen.’
Wij gaan verder: dat alle gewervelde dieren, visschen, kruipende dieren, vogels, zoogdieren, waaronder de mensch, dieren die alle een ruggegraat hebben, uit bewegelijke beenderen, wervels genaamd, saamgesteld, wier holte met elkander een kanaal vormt, waarin het ruggemerg is gelegen, en in

{==70==} {>>pagina-aanduiding<<}

welke beenderen openingen zijn, die zenuwen uit het ruggemerg komende of daarin uitloopend, doorlaten, onder wier invloed beweging en gevoel geschiedt; dat men in al die dieren duidelijk één grondvorm, in tallooze wijzigingen herkent, dit behoeven wij niet verder te ontwikkelen. Dat ook in de koppen, hoe ook onderscheiden, toch altijd weder één plan wordt waargenomen, is evenzeer zeker. Reeds een oppervlakkige beschouwing duidt het aan en de onvermoeide ijver der ontleedkundigen heeft het in de bijzonderheden aangewezen. Maar hoe heeft men in die bijna tallooze menigte beenderen, die met elkander den kop der visschen vormen, eenige overeenkomst met de beenderen kunnen vinden, waaruit de schedel van den mensch, het voorwerp waarop alle vergelijkingen teruggebracht worden, eigenlijk bestaat? ‘Niet gedurende uren of dagen, maar weken achtereen kan men op al die kalkstukken gedachteloos staren, eer men de vragen beantwoord heeft, die zich hier kunnen voordoen.’ 1 Dat had Oken eens uitgeroepen. Toch kwam er licht, eerst door eene wetenschap geworpen, die, zooals later al meer en meer bleek, met de vergelijkende ontleedkunde ten nauwste verwant is, of beter gezegd maar een harer gedeelten vormt. Het was de kennis van de ontwikkeling der deelen, organen en weefsels in de vrucht en van de vormen en toestanden die zij doorloopen. Zoo zag men, dat het onderscheid tusschen de beenderen van den kop der visschen en den menschelijken schedel voor een gedeelte daarin zijn verklaring vindt, dat er bij de visschen zooveel afzonderlijke beenstukken, beenderen bestaan kunnen, als het getal der punten van verbeening in het oorspronkelijk kraakbeen in de vrucht van den mensch en de zoogdieren bedraagt. Zoo beantwoorden vier afzonderlijke

{==71==} {>>pagina-aanduiding<<}

achterhoofdsbeenderen met elkander aan het enkele achterhoofdsbeen van den mensch, bij wien de beenvorming in de vrucht van vier punten uitgaat. Evenzoo verklaart de leer der ontwikkeling, dat niet alle visschen een beenig geraamte bezitten; dat men bij roggen en haaien alleen kraakbeenderen gedurende hun geheele leven ziet, dat anderen slechts vliezige holten vertoonen, omdat bij de visschen, die op den laagsten trap van ontwikkeling onder de gewervelde dieren staan, veel als bestendig wordt waargenomen, dat bij andere dieren slechts voorbijgaande is. Bij sommige visschen heeft men een schedel, die gedeeltelijk kraakbeenig, gedeeltelijk vliezig is, terwijl men bij de steuren in den kraakbeenigen schedel toch weder beenstukken vindt, die geheel uit beenweefsel bestaan. Zoo zou men een groote verscheidenheid in dit opzicht bij deze dieren kunnen aantoonen, die wij natuurlijk niet verder kunnen behandelen.
Een ander gedeelte der zoo talrijke beenderen in den kop der visschen vindt zijne verklaring in de wijzigingen, die de vele stukken van het zeer ontwikkelde tongbeen ondergaan, of behooren tot den zeer saamgestelden toestel der ademhalingswerktuigen. Deze liggen zoo dicht aan den schedel, met welks beenderen zij zich verbinden, dat men die tot de beenderen van den kop brengen kan, zooals door velen gedaan is. Ook hier toont de ontwikkeling het verband aan.
Maar in den kop der visschen, evenals in hun geheele geraamte vindt men ook sporen van herhaling of afspiegeling, hoe zal men het noemen, van een bewerktuiging aan dieren eigen, die tot een anderen typus behooren, bij welke een zoogenaamd uitwendig geraamte voorkomt, in tegenstelling tot de gewervelde dieren, bij welke een inwendig geraamte bestaat, dat door de huid bedekt is en waaraan de spieren bevestigd zijn. Bij gelede dieren, - insekten, spinachtige dieren, schaaldieren, - is de huid verhard, nu eens meer lederachtig, dan weder als hoorn, dan weder tot eene harde, kalkachtige schaal geworden, aan wier binnenkant de spieren

{==72==} {>>pagina-aanduiding<<}

zijn aangehecht, bijv. bij de kreeft, waar de spieren, het vleesch, binnen de scharen zijn gelegen. Zulk een huidverharding, die tot been worden kan, vindt men op sommige plaatsen van het lichaam der visschen en ook aan den kop, en vele kleine afzonderlijke beentjes, zoo in dit gedeelte des lichaams als op andere plaatsen voorkomende, vinden in herhalingen van het zoogenaamde huidskelet een gereede verklaring.
In de dissertatie is overal een omzichtig gebruik van de leer der eindoorzaken gemaakt, waarop ook de vierde thesis betrekking heeft: Causarum finalium indagationem utilem esse et maxime commendandam in historia naturali defendimus, waarbij hij meermalen een verhandeling van Brugmans 1 over het zwemmen der visschen gevolgd is. Van die leer der eindoorzaken is van der Hoeven een voorstander gebleven, maar dat hij die recht wijsgeerig had opgevat, en de ongerijmde toepassingen daarvan zoo dikwijls gemaakt, heeft vermeden, blijkt uit al zijn geschriften; terwijl men uit de reeds genoemde bekroonde prijsverhandeling over dat onderwerp zou kunnen aantoonen, welke juiste begrippen hij daarover reeds in zijn jongelingsjaren heeft ontwikkeld. Het slot ademt den vromen zin, die hem altijd eigen was en de geheele dissertatie is juist gekenmerkt door de versregels, die zijn broeder Pruys van der Hoeven daarachter geplaatst heeft:

Hij heeft de wijsheid lief, die voor Gods wijsheid knielt, 
Hem is de schepping schoon, hem is natuur bezield, 
- - Die in dat grootsch gewrocht . . . . . . . 
Het heilig beeldschrift overpeinst van Gods gedachten, 
En in 't ontelbaar heer, dat aarde en zee bewoont, 
Denzelfden grondvorm vindt, die 't zelfde doel vertoont, 
En van een' Maker tuigt, die . . . . . . . . . . . . . 
. . . . . . . . . . . . . . . . . . . . . . . . . . . . . . . 
In alles wat in dit gewest der schepping leeft, 
Één denkbeeld uitgedrukt, één schets ontwikkeld heeft. 



{==73==} {>>pagina-aanduiding<<}

En zijn wensch is vervuld geworden, toen hij er bijvoegde:

Dat, Broeder blijve uw leer, die wijsheid uw begeeren. 


Van der Hoeven werd kort na zijne eerste promotie tot custos honorair aan 's Rijks-Museum voor natuurlijke historie aangesteld, gelijktijdig met W. de Haan, die zich als Entomoloog heeft onderscheiden. Van den aard en den omvang der bezigheden, aan van der Hoeven door deze benoeming opgelegd, zijn mij geene bijzonderheden bekend. Hij had die betrekking nog geen jaar waargenomen, toen hij op zijn verzoek werd ontslagen. Eene zending naar Indië, hem in de verte door den minister Falck aangeboden, werd door hem niet begeerd. Ook bleven de pogingen van Reinwardt, die intusschen teruggekeerd was, om een gedeelte zijner zware taak, als opvolger van Brugmans, aan van der Hoeven, als buitengewoon hoogleeraar in de dierkunde, te zien opdragen, destijds vruchteloos, maar uit de vermelding dezer bijzonderheid blijkt voldoende, hoezeer een man als Reinwardt hem reeds als jongeling heeft gewaardeerd en onderscheiden, zoodra zij met elkander in kennis waren gekomen. Van der Hoeven zette dus zijn studie der geneeskunde voort, waarin hij den 11den Juni 1824 gepromoveerd is, op eene Dissertatio pathologica inaug. de Morbis aurium auditusque.
Omtrent van der Hoevens studenten-leven wil ik nog vermelden, dat hij ook de collegies van Bilderdijk over de Geschiedenis des vaderlands heeft gehouden. Hij was ook lid van het studentengezelschap ‘Utile dulci’, eene vereeniging, die nog vele jaren later voor een der beste van dezen aard gold. In dien kring sprak hij de redevoering uit ‘Over den Droom van Scipio’ welke eerst in het Magazijn van van Kampen uitgegeven, later eene waardige plaats vond in zijn Redevoeringen en Verhandelingen 1 en die als een

{==74==} {>>pagina-aanduiding<<}

zeer goed geschreven stuk aangezien mag worden. Ook de eerste redevoering in dien bundel ‘Over de stelling van Herder, dat de mensch een middelwezen is onder de dieren dezer aarde’ vroeger reeds in de Letteroefeningen opgenomen, is door hem reeds in 1822 gehouden en ook in het gezelschap ‘voor Vriendschap en Letteren’ voorgedragen. Herders ‘Ideën’ waren altijd een zijner meest geliefde boeken. Hij zegt van hem: ‘Een man, wiens naam ik nooit noem, zonder diepe bewondering zijner grootheid. Een zonderling genie, eenvoudig en ongedwongen, oprecht genoeg, om met alle zijne denkbeelden den Godsdienst te verbinden, begaafd met eene onbegrijpelijke verbeeldingskracht, waardoor hij ons, bij zijne beschrijvingen der oude volken, te midden van het tooneel der geschiedenis weet te verplaatsen; en daarbij voorzien met een rijken schat van kundigheden, in het vak der oude talen zoowel, als in dat der geschiedenis, en in de wetenschap der natuur en des menschen... Door deze eigenschappen, alle tot één geheel zoo volkomen, zoo harmonisch vereenigd, laat het zich inderdaad eenigermate verklaren, waarom men Herder uit zijne schriften niet slechts hoogacht, maar ook lief heeft. Men ontmoet in de schriften van dezen grooten man vele korte plaatsen, welke zoo veel stof tot nadenken opleveren, dat een meer middelmatig mensch aan hare uitwerking gelukkig kan arbeiden; en zoo is het lezen zijner werken niet slechts nuttig om onze kennis uit te breiden, maar om ons zelven tot denken aan te sporen; en hij is niet minder verwonderingswaardig door hetgeen hij ons mededeelt’. 1 Waarlijk het is geen gewoon verschijnsel, dat van een twintigjarig student, die zulke onderwerpen en op zulk eene wijze behandelt, dat zijn jeugdige geschriften, bijna vijfentwintig jaren later, op nieuw uitgegeven, niet alleen met genoegen en belangstelling worden ontvangen, maar dat zij ook in het Duitsch worden over-
{==75==} {>>pagina-aanduiding<<}
gezet, welke onderscheiding in 1848 aan van der Hoevens
Redevoeringen en Verhandelingen te beurt viel. 1 Ook was van der Hoeven reeds als student medewerker aan het algemeen bekende tijdschrift De Vaderlandsche Letteroefeningen, waarin hij van 1824 af tot in 1866 een groot aantal boekbeoordeelingen en boekaankondigingen heeft geleverd, waarvan de meeste ongeteekend zijn, maar toch ook vele zijn naamcijfer hebben, of met zijn naam voluit zijn onderschreven. Niet alleen werden hem door de redactie boeken over natuurlijke historie en min of meer verwante vakken toegezonden, maar ook over andere wetenschappen; zelfs waren bellettristische werken meermalen de onderwerpen zijner critiek. 2 Nog zij er omtrent dit tijdvak zijns levens bijgevoegd, dat hij P. van Limburg Brouwer, later hoogleeraar te Groningen, tot contubernaal had, wiens omgang met van der Hoeven zeker niet zonder invloed op de verdere ontwikkeling van dezen is gebleven: en dat hij in Uylenbroek, later hoogleeraar te Leiden in de faculteit der Wis- en Natuurkundige Wetenschappen, een man van een edel karakter en zeer veelzijdige geleerdheid, een warmen boezemvriend heeft gevonden, welke betrekking tot aan den dood van dezen, omtrent vijfentwintig jaren later, onverflauwd heeft bestaan. 3 Een woord van weemoedige herinnering zij hier aan een ander zijner vrienden, F. Ermerins, gewijd, wiens uitmuntende dissertatie ‘de animi pathematibus morborum mentalium causis praecipuis’, in 1823 verdedigd, de schoonste

{==76==} {>>pagina-aanduiding<<}

verwachtingen had opgewekt, die door zijn vroegtijdigen dood werden verijdeld.
Na zijn promotie in de geneeskunde vertrok van der Hoeven naar Parijs met zijn vriend de vos, waar hij twee maanden vertoefde, in welken tijd hij bijna dagelijks het Kabinet voor vergelijkende ontleedkunde bezocht en den gemeenzamen omgang van Cuvier en Latreille mocht genieten. Hij was te Parijs gelijktijdig met Macklot, die eenige jaren later in Indie, als natuuronderzoeker ongelukkig omkwam. Ook ontving hij daar in het ontleden van insekten onderricht van Straus-Dürckheim, 1 later hoogleeraar te Straatsburg, wiens uitvoerig plaatwerk over de ontleedkunde van den meikever, op het tijdstip der uitgave, in nauwkeurigheid alleen met dat van onzen landgenoot Lyonet, over de wilgenrups vergeleken kan worden.
Van Parijs vertrok van der Hoeven in het begin van September 1824 naar Straatsburg, vanwaar hij over Baden, Carlsruhe, Heidelberg, Darmstadt, Frankfort, en verder langs den Rijn weder huiswaarts keerde. Te Frankfort bezocht hij Soemmerring, wiens persoonlijke kennismaking een diepen indruk bij hem heeft achtergelaten. ‘Soemmerring ging niet gebukt onder de lasten des ouderdoms’ zegt van der

{==77==} {>>pagina-aanduiding<<}

Hoeven, ‘maar ik zag hem voor mij staan, gesierd met de kroon der grijsheid, met eene onbeschrijfelijke achtbaarheid, die door zijne levendigheid en voorkomende vriendelijkheid gestempeld werd. Hij ontzag geene moeite, hij spaarde geenen tijd, om mij zijne verzamelingen te doen zien en mij alles te toonen, wat hij voor mij het belangrijkste achtte, en toen ik na weinige dagen Frankfort weder verlaten moest, nam hij afscheid van mij met de hartelijkheid eens vaders. Na dien tijd heeft hij niet opgehouden mij blijken van genegenheid en belangstelling te geven, en in alles eene voorkomende bezorgdheid betoond, om mij genoegen te doen; ik bezit geschenken van zijne hand, die op zich zelve geen geringe waarde bezitten zouden, al hadden zij voor mij niet eene onschatbare waarde ontleend van de hand des edelen gevers.’ 1 Deze plaats, opzettelijk daarom overgenomen, geeft een gewenschte aanleiding, om van der Hoevens pieteit te leeren kennen voor hen, die invloed op zijn leven of op zijn vorming gehad hadden, eene deugd, die bij hem bijzonder ontwikkeld was. Dit gevoel omvatte niet alleen zijn leermeesters, maar ook leerlingen die hem dierbaar geweest waren, en het strekte zich tot de nagedachtenis uit van allen, die in wetenschap of kunst hadden uitgemunt. Vandaar die vele levensberichten door hem gesteld; vandaar, dat hij boeken door beroemde mannen gebruikt, schrift door hen geschreven, voorwerpen die in hun bezit waren geweest met een eerbied bewaarde, die werkelijk haast aan de vereering van relikwieën door geloovige katholieken deed denken.
Gedurende de uitlandigheid van van der Hoeven was zijn broeder, Dr. C. Pruys van der Hoeven, tot buitengewoon hoogleeraar in de geneeskunde te Leiden benoemd, welke betrekking hij in Dec. 1824 aanvaardde, zoodat de jongere broeder nu besloot, om zich te Rotterdam als prak-
{==78==} {>>pagina-aanduiding<<}
tiseerend geneesheer te vestigen. ‘Het is juist met geen grooten lust dat ik de praktijk ga opvatten,’ schreef hij in eenige aanteekeningen over zijn leven, waarvan mij het gebruik is vergund. 1 Maar al spoedig werd hij te Rotterdam in de gelegenheid gesteld, de verkregene kundigheden mede te deelen, al was het dan ook niet in die studie, welke hij bij voorkeur had beoefend. Reeds in April 1825 begon hij tweemalen 's weeks lessen voor apothekersleerlingen in de botanie te houden, in een tuin aan een gezelschap van apothekers toebehoorende, die hem daartoe hadden aangezocht. 2

{==79==} {>>pagina-aanduiding<<}

Ook werd hij in dat zelfde jaar 1825 als lector bij het Bataafsch Genootschap der proefondervindelijke wijsbegeerte aangesteld, om den gewonen leergang over de natuurkunde te houden. Hij gaf door deze werkzaamheden overvloedige bewijzen, welk een breeden grondslag hij voor zijn akademische studien gelegd had en bewees door eigen voorbeeld de waarheid van hetgeen hij vele jaren later, in zijn levensbericht van Ger. Vrolik, heeft geschreven: ‘Uitmuntende geleerden hebben in meer dan een vak zooveel bekwaamheid bezeten, dat zij met vrucht van den eenen arbeid door een anderen van ongelijksoortigen aard zich verpoosden; afwisseling gaf hun frisschen lust.’ 1
Zijn verblijf te Rotterdam duurde kort. Reeds in het begin van December 1825 kon Prof. Pruys van der Hoeven zijn' broeder mededeelen, dat de herhaalde pogingen van Reinwardt, in overeenstemming met die van den curator Collot d'Escury, om hem aan de leidsche hoogeschool te verbinden, thans groote kans van welslagen hadden, en den 24 Januari 1826 ontving hij zijn aanstelling als buitengewoon hoogleeraar. Hij aanvaardde die betrekking den 29sten April met eene ‘Oratio de diligenti veritatis studio, praecipua naturae interpretis dote.’
Weinige dagen, nadat van der Hoeven zijn inwijdings-redevoering had uitgesproken, werd hij in den echt vereenigd met Anna van Stolk, uit eene geachte rotterdamsche handelsfamilie geboren, met welke voortreffelijke vrouw hij tot in 1841, toen zij hem door den dood werd ontrukt, in een allergelukkigst huwelijk heeft geleefd. Zij, die hem gekend hebben, hadden het kunnen voorzien, dat hij weduwnaar zou blijven, en dat hare plaats aan zijne zijde door geen andere zou worden ingenomen. Twee hunner kinderen waren de moeder in den dood voorafgegaan, en ook na haar overlijden moest hij veel huiselijk leed ondervinden, door het

{==80==} {>>pagina-aanduiding<<}

herhaalde verlies van dierbare kinderen, waaronder zijn oudste zoontje Abraham, die reeds 10 jaren bereikt had en later zijne dochter Joanna, die ruim 21 jaren telde. Eenige weken vóór zijn dood werden zijne laatste levensdagen verbitterd door het afsterven van zijn schoonzoon, Dr. P. Hoekema Kingma, geneesheer te Leiden, die den 8sten Januari 1868 aan de gevolgen van typhus-koorts overleed, wiens dood de gansche stad met droefheid vervuld had. 1 De brief, door van der Hoeven den 17den Januari aan ons beider vriend, den gevoelvollen Barnard Davis, geschreven, waarin hij hem den dood van zijn schoonzoon meldt, was met zijn tranen besproeid, 2 zooals deze in zijn levensbericht verhaalt. Waarlijk! zulke voor ieder hartverscheurende rampen werden door hem, - ieder die hem in den persoonlijken omgang gekend heeft, zal het toegeven, - zeker nog sterker dan door de meeste menschen gevoeld. Toch wist hij ze te dragen. Zijn vertrouwde vriend, de Eerw. heer C.W. van der Pot 3 schreef mij: ‘Ik heb hem gezien in dagen van geluk en vreugde. Ik heb hem ook gezien in dagen van verpletterenden rouw; zooals bij het verlies zijner echtgenoot, met wie hij onuitsprekelijk gelukkig geweest was. . . . Maar altijd was van der Hoeven edel en achtingswaardig, en vooral in donkere dagen kwam de zuiverheid en kracht uit van zijn kristelijk geloof, dat hem met opgerichten hoofde, ook onder den zwaarsten last, staande heeft gehouden.’

{==81==} {>>pagina-aanduiding<<}

Zijne overgeblevene kinderen zijn Maria, gehuwd met Mr. H.W. Fangman, kantonrechter te Dordrecht; Dr. Jan van der Hoeven Jansz., eerste chirurgijn aan het ziekenhuis te Rotterdam, wiens naam, ook op het gebied der studien van zijn vader, met eere genoemd wordt en die daarom ook reeds sinds eenige jaren als lid in de keizerlijke Leopoldinische Carolinische Akademie der Natuuronderzoekers is opgenomen. De derde, Matta van der Hoeven, is de weduwe van Dr. Hoekema Kingma, wiens dood wij reeds vermeld hebben. Van der Hoeven vond zijn grootste uitspanning van zijne studien altijd in het huiselijk leven. Bij al zijn geleerdheid was hij geen afgetrokken kamergeleerde: de opleiding van zijn gezin ging hem steeds ter harte, en behalve den tijd, aan het bijzonder onderwijs van zijn zoon gegeven, waarvan reeds melding gemaakt is, wijdde hij dagelijks een paar avonduren aan voorlezingen uit stichtelijke en andere boeken voor zijn huisgenooten, waarmede hij ook gewoon was den dag te beginnen.
Van der Hoeven was bij zijn benoeming aangesteld als hoogleeraar in zoologie. Later werden hem ook de mineralogie en geologie als leervakken aangewezen. Deze drie wetenschappen hebben zeker punten van aanraking onder elkander. Eenige kennis der delfstofkunde is onmisbaar voor de geologie, die de kennis omvat van de gesteldheid der aarde, vooral van haar inwendig samenstel, van de lagen die elkander opvolgen, van de vervormingen die zij heeft ondergaan en van de gevolgen daardoor te weeg gebracht; van de omwentelingen in haar midden en op haar oppervlakte voorgevallen en van de uitwerkselen daardoor veroorzaakt. Zij leert ons de overblijfselen kennen van dieren en planten, die met enkele uitzonderingen, thans niet meer levend worden aangetroffen, vertegenwoordigers van vroegere tijdperken en toestanden die vooraf zijn gegaan. Voor de dieren, tot deze zullen wij ons bepalen, vindt men die overblijfselen, wat de hoogere dieren betreft, enkele keeren bijna geheel be-
{==82==} {>>pagina-aanduiding<<}
waard, dan weder in min of meer onvolledige geraamten, meestal in enkele beenderen, zeer dikwijls alleen in brokken of stukken daarvan: schier altijd min of meer met andere stoffen doordrongen, omkleed, ingeschorst of daarmede overdekt. Schelpen van weekdieren, vooral van de kleinere soorten vindt men dikwijls in haar geheel, insekten meestal gedeeltelijk vernield, doch somtijds zelfs hunne weekere en vliezige deelen nog duidelijk herkenbaar. De kennis dezer overblijfselen vormt weder een nieuwen tak van wetenschap, de palaeontologie, die zich innig aansluit aan de kennis der bewerktuigde wezens, die de aarde in haar tegenwoordigen toestand bewonen, en de vergelijkende ontleedkunde heeft Cuvier in staat gesteld, om, steunende op de onveranderlijke verhouding der deelen tot elkander, uit enkele verspreide beenderen, zelfs uit één enkel been, het geheele dier als op nieuw samen te stellen, af te teekenen en te beschrijven. Meer dan eens hebben latere opgravingen van meer volkomen bewaard gebleven geraamten de dieren juist zoo doen kennen, als hij ze zich had voorgesteld. Later toonde Owen uit het mikroskopisch onderzoek van tanden van dieren, in Wurtemberg gevonden, hun overeenkomst aan met overblijfselen in Engeland opgedolven, waardoor tevens de overeenkomst bevestigd werd der lagen in beide landen, waarin zij waren aangetroffen en die men reeds had vermoed. In zooverre staan aard- en dierkunde met elkander in nauw verband. Zoowel Cuvier als Owen hebben in beide wetenschappen uitgemunt en van der Hoeven heeft in zijn schriften bewezen, dat hij een grondige kennis van de fossielen bezat. Voor mineralogie had hij zich zelf een uitgebreide verzameling gevormd en de catalogus zijner boekerij toont het aan, dat beide wetenschappen in hem voortdurend een grondigen beoefenaar vonden, die haar in alle richtingen bleef nagaan en haar menigvuldige uitbreiding volgen. 1 Ook

{==83==} {>>pagina-aanduiding<<}

heeft hij in beide wetenschappen met geen minderen ijver zijn collegies, dan in die vakken gehouden, die door hem bij voorkeur werden beoefend. Maar die beide wetenschappen, mineralogie en geologie, kunnen en moeten zóó veelzijdig beschouwd en behandeld worden, staan beide tot zoovele andere wetenschappen in betrekking: haar kennis geeft aanleiding tot zóóvele en zóó velerlei toepassingen voor het maatschappelijk leven; dat een grondige studie van beide zich niet meer met grondige studie van dierkunde en vergelijkende ontleedkunde laat vereenigen. Zoo een man als van der Hoeven, meer dan dertig jaren geleden, zulk een last kon torschen: thans kan dit niet meer geschieden en het is dus zeer te betreuren, dat de regeering bij zijn overlijden, in strijd met het herhaaldelijk uitgedrukt verlangen van Curatoren, niet meer dan één hoogleeraar in zijn plaats heeft willen aanstellen.
Van der Hoeven opende zijn collegies in September 1826. Die collegies waren grondig, duidelijk, bevattelijk en geleidelijk, door voorwerpen uit het Museum, uit andere of eigen verzamelingen, door preparaten veelal door hem met eigen hand vervaardigd, door afbeeldingen als ook door zijn uitmuntend teekenkrijt zeer aanschouwelijk voorgesteld. Hij hield daarbij een vrije voordracht, maar de talrijke feiten, die hij moest mededeelen, maakten uit den aard der zaak het gebruik en behulp van geschreven aanteekeningen noodzakelijk. Een bijzondere belangrijkheid verkreeg zijn onderwijs ook door

{==84==} {>>pagina-aanduiding<<}

de historische ontwikkelingen en bijzonderheden, door hem medegedeeld en onder de aandacht zijner hoorders gebracht; wien hij steeds het gewicht van historisch onderzoek op het hart drukte. Bij voorkeur wekte hij hen daartoe op, wanneer het de verdiensten onzer landgenooten gold. Zoo wees hij, toen de verbeterde samenstelling der mikroskopen omstreeks 1839 of 1840 dit werktuig in algemeen gebruik had gebracht, en er achtereenvolgend een onafzienbare reeks van mikroskopische onderzoekingen bekend werd gemaakt, met nadruk op de talrijke ontdekkingen, die Leeuwenhoeck reeds met, betrekkelijk gesproken, gebrekkige werktuigen gemaakt had. Dit was niet te vergeefs gezegd: de uitmuntende dissertaties zijner leerlingen Hidde Halbertsma, le Sueur Fleck en van Charante over Leeuwenhoeck waren daarvan het gevolg. 1
Behalve zijn gewone collegiën gaf van der Hoeven van 1831 af, om de twee jaren een collegie over anthropologie, de natuurlijke geschiedenis van den mensch, dat steeds door zeer vele studenten ook uit andere faculteiten, vooral door aanstaande predikanten werd bijgewoond. De behandeling was niet in elken cursus dezelfde, want nu eens werd dit gedeelte, dan weder een ander breeder uiteengezet. Zeer uitvoerig werden de aangeborene verscheidenheden, vooral zooals zij zich in den schedel vertoonen, behandeld. De schedels, hierbij ter bezichtiging gesteld, waren voor een groot gedeelte die welke Brugmans had nagelaten, maar ook veelal uit zijn eigen verzameling genomen. Evenzoo had hij een uitgebreide verzameling aangelegd van afbeeldingen niet alleen van schedels, maar ook van de gelaatstrekken van voorwerpen uit allerlei volksstammen, die hem veel moeite en kosten moet opgelegd hebben. Hij was dan ook een van de eersten die het noodzakelijke heeft aangetoond, om niet alleen

{==85==} {>>pagina-aanduiding<<}

op den schedelvorm te letten, maar daarbij ook het oog op den vorm van het gelaat te vestigen. 1 De Schets der Nat. Geschiedenis van den Mensch, ten dienste zijner Lessen ontworpen 2 kan eene flauwe voorstelling geven van den grooten rijkdom der zaken, die in dit collegie behandeld werden. Dit collegie vooral was hem dierbaar: hij gaf het met bijzonderen ijver en met ingenomenheid. Daarbij kwam de hooge ernst, die hem in alles eigen was nog sterker uit dan bij andere gelegenheden. Bij deze lessen vooral verhief hij zich niet zelden tot ware welsprekendheid, die ook meermalen uitblonk in de korte redevoeringen of toespraken, waarmee hij gewoon was iederen nieuwen leergang te openen.
Ook heeft hij meermalen afzonderlijke collegiën gehouden over onderdeelen der Natuurlijke Historie, en toen het beroemde Handboek der fysiologie van Joh. Muller was uitgekomen, heeft hij dit tot grondslag voor een collegie over die wetenschap gekozen, dat hij voor eenige studenten, gedurende jaren, aan zijn huis, geheel belangeloos heeft gegeven. Hij voorzag daardoor vrijwillig in eene leemte, destijds te Leiden gevoeld, daar het collegie van Ger. Sandifort, dat voor anatomie altijd uitstekend is gebleven, toen voor fysiologie wel wat te wenschen overliet, waarin hij geen gelijken tred met de nieuwe behandeling der wetenschap had gehouden. Daarenboven heeft van der Hoeven gedurende een reeks van jaren botanische lessen voor apothekersleerlingen gegeven en deze tevens met de beginselen der dierkunde bekend gemaakt, terwijl hij, ook dit gedurende vele jaren, belangeloos medewerkte tot vorming van hulponderwijzers en kweekelingen, door wie zijn onderwijs op hoogen prijs werd gesteld. 3

{==86==} {>>pagina-aanduiding<<}

Van al deze werkzaamheden kweet hij zich met de grootste nauwgezetheid, hem trouwens, even als ernst, in alles eigen, en daarenboven was hij altijd bereid, om de studenten, die zich tot hem vervoegden, op allerlei wijze in hun studie behulpzaam te wezen, zoo door het geven van nadere ophelderingen of mededeelingen, als door het uitleenen zijner boeken; zelfs door hun zeldzame voorwerpen in zijn bezit tot eigen onderzoek af te staan, waarbij hij hun ook wel in de eigenaardige handgrepen, tot zulk een onderzoek vereischt, voorging, zooals de schrijver van dit levensbericht, in zijn studententijd zelf mocht ondervinden. Ook vereenigde hij zoo velen, als hem maar eenige belangstelling getoond hadden, ieder jaar meermalen rondom zich aan den gezelligen disch, bijeenkomsten waaraan zij die ze mochten bijwonen, steeds aangename en levendige herinneringen zullen behouden. In zijn geheelen omgang werkte hij waarlijk bezielend en zijn vurig streven strekte steeds daarheen, dat ‘allen meer en meer mochten beseffen, dat niet alleen de akademische graad, dien de maatschappij als waarborg van kunde eischt bij hem, die tot een wetenschappelijk beroep gerechtigd is, 1 maar dat

{==87==} {>>pagina-aanduiding<<}

die kennis zelve hun doel behoort te wezen en dat de theoretische geneeskunde in haren tegenwoordigen toestand niet mag noch kan worden afgescheiden van de beoefening der vergelijkende ontleedkunde. Het is’ zoo gaat hij voort, ‘voor dit gedeelte bovenal, dat toekomstige geneeskundigen de natuurlijke geschiedenis behooren te beoefenen, en wel verre, dat deze studie hen in hunne overige nuttige oefeningen hinderen of belemmeren zou, zal zij veeleer dezelve veraangenamen en gemakkelijk maken. Het samenstel der dieren toch biedt bij de ontleedkunde van den mensch gedurig punten van vergelijking aan. Hetgeen anders enkel werktuigelijk geheugenwerk is, wordt door vergelijking een vruchtbaar onderwerp voor het oordeel en de bespiegeling, het wordt vaster in de herinnering geprent, naarmate het zich aan meerdere begrippen aansluit, want, hoe vreemd het ook schijnen moge, het is nogtans ontegenzeggelijk waar, dat het ons meer inspanning kost, één enkele zaak te onthouden, dan twee of drie, die met elkander in verband staan, en welke voor ons verstand de onderwerpen van vergelijking, aftrekking of verbinding geweest zijn.’ En uit zijn eigen diep gevoelde overtuiging roept hij uit: ‘Men bedenkt het te weinig, welk eene rijke bron van genoegen in grondige kundigheden is gelegen, en dat er behalve de wereld van gewinzicht en zinnelijk genot een kring bestaat, waar andere schatten nagejaagd, verzameld en aangewend worden, wier waarde door het gebruik niet vermindert, maar aangroeit.’

{==88==} {>>pagina-aanduiding<<}

‘Ik meende, dat het mij geoorloofd was - deze denkbeelden mede te deelen - die althans den geest en de strekking kenbaar maken, waarin ik meen mijn onderwijs, vooral voor toekomstige geneeskundigen, te moeten inrichten. - Ik wilde er het ideaal in afschetsen, dat ik voor mij zie, al moet ik ook wanhopen het immer verwezenlijkt te zien. Wanneer ik - terugzie op de vruchten, die dat onderwijs gedragen heeft, wanneer ik daarbij bedenk tot welk eene uitgebreide verzameling van natuurlijke voorwerpen men te Leiden den toegang heeft - dan is het zeker geene teleurstelling van te overdrevene en hooggespannen verwachtingen, die mij deze vruchten nog gering en spaarzaam doet noemen. - Maar laat ons toch de blijde hoop niet opgeven, dat hetgeen waar en goed is, eindelijk over vooroordeel en over onverschilligheid, ja over alle hinderpalen moet zegepralen. - Ik heb daarom deze regels nedergeschreven, onbekommerd of hetgeen ik schreef, dezen of genen mishagen kon, en veelmin angstig vragende of het den bijval van anderen zou wegdragen: wat ik meende waar en nuttig te zijn, dat heb ik geschreven, even gelijk ik dat altijd onderwezen heb. Hier en daar zal, gelijk ik hoop, wel een toegenegen en geopend gemoed gevonden worden, waarin mijne denkbeelden opgenomen, verder ontwikkeld en tot meerdere rijpheid gebracht, niet zonder weldadigen invloed blijven zullen. Mocht spoedig een edele naijver in onze vaderlandsche jeugd opgewekt worden, en de nakomelingschap eenmaal de namen van velen onder haar schrijven kunnen, naast de onsterfelijke namen van Swammerdam, Camper en Lyonet!’ 1
In de aangehaalde regels heeft van der Hoeven ons weder een paar bladzijden van autobiografie gegeven, die

{==89==} {>>pagina-aanduiding<<}

ik meende niet te mogen terughouden. Zoo was hij! in alles beheerscht door beginsclen, door overtuigingen, die onwrikbaar waren en die hij steeds luide heeft uitgesproken: vervuld van idealen naar wier verwezenlijking hij altijd en steeds onvermoeid heeft gestreefd. Bij zulk eene beschouwing van zijn karakter en van zijn persoon, kunnen wij ons eenigermate verklaren, hoe het hem mogelijk geweest is, om zooveel voor de wetenschap en voor de Hoogeschool, waaraan hij was verbonden, wier roem hem zoo dierbaar was, te kunnen verrichten. De wetenschap der dierkunde had zich in zijn leeftijd zoo waarlijk reusachtig, in iedere richting, uitgebreid, dat haar gebied nauwelijks meer door een enkel persoon kon worden overzien en het grootste gedeelte van hen, die zich aan de studie dier wetenschap wijden, heeft zich dan ook sinds jaren tot een of meerdere onderdeelen daarvan bepaald. 1 Niet alzoo van der Hoeven, die gedurig in grootere of kleinere, altijd uitgewerkte, geschriften de bewijzen heeft gegeven, dat de kennis van ieder gedeelte hem ter harte ging en dat hij steeds voor elk gedeelte dezelfde belangstelling bleef behouden, die hij voor de wetenschap, in haar geheel beschouwd, altijd heeft gekoesterd, en die hij dan ook meermalen, in onderscheidene tijdperken van zijn leven, in boeken van grooten omvang, in haar geheel voorgesteld heeft. Dit was dan ook algemeen erkend, maar zulk een omvattende kennis was reeds vóór jaren zoo zeldzaam geworden, dat een duitsch geleerde kon zeggen, dat er maar twee mannen waren, bij wie zij gevonden werd: de eene was Jan van der Hoeven, de andere Karel Luciaan Bonaparte, prins van Canino en Musig-
{==90==} {>>pagina-aanduiding<<}
nano; 1 eene uitspraak, waarschijnlijk te beperkend, maar die een overtuigend bewijs gaf voor het hooge aanzien, dat hij in de geleerde wereld genoot. Niet minder krachtig sprak 2 Prof. H. Welcker van Halle, toen hij in een levensbericht van van der Hoeven, eenige maanden na diens dood geschreven, hem een ‘specialiteit in bijna ieder vak der dierkunde’ genoemd heeft. Maar zoo wij in dit ernstig streven naar het ideaal de verklaring kunnen vinden, hoe hij zoo veel voortreffelijks heeft kunnen leveren, dan kunnen wij bij die richting van zijn geest, het ons tevens ophelderen, hoe hij, evenals zoo vele andere voortreffelijke mannen, toch noch onvoldaan over zich zelf kon blijven. Zoo kunnen wij het verklaren, hoe hij in de onvolledigheid der hulpmiddelen, hem door de regeering voor zijn studiën verschaft, een verontschuldiging kon zoeken, dat hij nog niet meer had verricht, 3 terwijl het juist de bewondering moet wekken, dat hij verstoken van veel, dat men onmisbaar zou achten, toch door zijn geestkracht zooveel heeft vermocht. En, evenzoo moeten wij, tot eer zijner nagedachtenis het hier zeggen, dat die vruchten van zijn onderwijs waarlijk niet

{==91==} {>>pagina-aanduiding<<}

zoo gering zijn geweest, als hij ze zich, in de aangehaalde woorden, heeft voorgesteld, al is het dat zij beneden de verwachtingen zijn gebleven, die hij er van had gekoesterd. Een lange reeks van goede dissertaties over onderwerpen van dierkunde en vergelijkende ontleedkunde, door zijn studenten geschreven kan het bewijzen; meermalen ontving hij van buitenlandsche geleerden, aan wie hij zijn jeugdige vrienden, op hun wetenschappelijk reizen had aanbevolen, de vleiendste getuigenissen over hun kennis in dierkunde en vergelijkende ontleedkunde en tevens over hun algemeene wetenschappelijke vorming, die toch wel vooral door hem bij hen was ontwikkeld en bevorderd. 1 Het moet dan ook voornamelijk aan gemis van vooruitzichten worden geweten, dat er maar zeer enkelen werden opgewekt, om zich geheel aan de studie der vakken te wijden, door van der Hoeven bij voorkeur geleeraard. Daarom ook schreef hij te recht: ‘Mijn streven moet vooral daarop gericht zijn, om de zoologie en vergelijkende ontleedkunde voor medici nuttig te maken, niet om medici aan hun hoofdvak te onttrekken en voor mijne vanen te werven.’ 2 Dit heeft hij dan ook meesterlijk gedurende bijna twee-en-veertig jaren gedaan. Wat hij voor de Hoogeschool is geweest, en hoe hij, behalve zijn aanhoudende zorg voor zijn zoo uitstekend onderwijs, altijd hare belangen heeft voorgestaan en verdedigd, daaromtrent wil ik mijn innige overtuiging uitspreken, dat hij daarin zeker nooit is overtroffen, maar zelfs moeielijk kon worden geëvenaard.

{==92==} {>>pagina-aanduiding<<}

Maar in datzelfde standpunt van een man die in alles door beginselen wordt geleid, steeds door overtuigingen wordt beheerscht, steeds naar het ideaal streeft, vinden wij ook de verklaring, dat hij zeker algemeen hooggeacht werd, maar misschien niet in dezelfde mate kon worden bemind en dat hij die liefde, die hij zoovele anderen toedroeg, niet zoo algemeen beantwoord heeft gevonden, als hij zich voorgesteld had. Van dat standpunt den waardigen man beschouwende, kunnen wij ons tevens verklaren, hoe hij, meermalen in geldelijke zaken bedrogen, toch weer menschen kon vinden, die misbruik maakten van zijn vertrouwen, omdat hij zich geen voorstelling van opzettelijke misleiding kon vormen. Ook waren overtuigingen bij hem, en bij wien is dit niet het geval, wel eens opvattingen en vandaar, dat hij soms mannen van zich heeft verwijderd, die hij meer onbevangen stellig zijn onverdeelde hoogachting zou hebben geschonken.
Eene uitvoerige beschouwing van van der Hoevens wetenschappelijken arbeid, sinds zijn aanstelling te Leiden tot aan zijn dood, zal wel niemand in dit levensbericht verwachten. De schrijver zal ook de eerste wezen, om te verklaren, dat hij, die sedert jaren het gebied der dierkunde en vergelijkende ontleedkunde, waarop hij zich vroeger zoo gaarne mocht bewegen, voor geheel andere studiën en bezigheden heeft moeten verlaten; de schrijver zal de eerste zijn, om zijn onbevoegdheid daartoe te verklaren. Gelukkig stelt een levensbericht voor onze Maatschappij hem andere eischen; maar de schets van dat bedrijvige, zoo waarlijk, wel besteede leven, waarvan de herinnering iedereen met diepen eerbied voor de nagedachtenis van een van Nederlands waardigste zonen moet vervullen, zou toch al te onvolledig worden, zoo ook dit gedeelte geheel onvermeld moest blijven, daar toch reeds door de beperkte ruimte gedwongen, veel met stilzwijgen moest voorbijgegaan worden.
Ik wijs dus in de eerste plaats op de krachtige medewerking door hem geschonken aan de Bijdragen tot de Natuur-
{==93==} {>>pagina-aanduiding<<}
kundige Wetenschappen, verzameld door H.C. van Hall, W. Vrolik en G.J. Mulder, in de zeven deelen van welk tijdschrift vele oorspronkelijke opstellen over dierkunde en vergelijkende ontleedkunde, als ook uitvoerige levensberichten, waaruit wij reeds een en ander mochten overnemen, en boekbeschouwingen alle door hem geschreven, worden gevonden. Toen de Bijdragen ophielden te bestaan, heeft hij terstond de hand gelegd aan een eigen tijdschrift: het Tijdschrift voor Natuurlijke Geschiedenis en Physiologie, waarvan door hem met W.H. de Vriese twaalf deelen uitgegeven zijn. 1 Talrijke mededeelingen van zijn hand, uitkomsten van eigen onderzoek, en verslagen van de onderzoekingen van anderen, door hem geschreven, worden daarin gevonden. Zooals hij mij eens schreef, vond dit tijdschrift ‘meer medewerkers dan koopers’, en daar de uitgaaf om de vele platen, waarvan vele door hem geteekend waren, zeer kostbaar was geworden, zag hij zich, na vele opofferingen van zijne zijde, tot zijn groot leedwezen en tot teleurstelling van vele belangstellenden, genoodzaakt het te staken, zoodat het laatste deel in 1845 is uitgekomen. Zoowel het eene als het andere tijdschrift is van groote waarde gebleven en geen van beide kan in de bibliotheek van een natuuronderzoeker worden gemist. Sedert dien tijd, heeft hij in andere binnen- en buitenlandsche tijdschriften aanhoudend nieuwe onderzoekingen en kleinere opstellen geplaatst. 2 In de laatste jaren, zijns levens heeft hij het

{==94==} {>>pagina-aanduiding<<}

Nederlandsch Tijdschrift voor Geneeskunde, geheel op de hoogte gehouden van alles, wat in betrekking tot anthropologie stond. En altijd bereidvaardig, om de uitkomsten der wetenschap voor een grooteren kring, dan die van eigenlijke geleerden, bevattelijk mede te deelen, heeft hij ook een reeks van degelijke opstellen over allerlei onderwerpen, tot de natuurlijke historie behoorende, in het zoo gunstig bekende Album der Natuur geschreven. Meer of min degelijke opstellen vindt men in de Blikken in het Leven der Natuur; in De Natuur-Lectuur voor de Huiskamer; in de Nieuwe Bijdragen ter Bevordering van het Onderwijs en de Opvoeding; in Bato; in den Volksalmanak van de Maatschappij tot Nut van 't Algemeen; in den Praktischen Volksalmanak van Kruseman en ook in de Vaderlandsche Letteroefeningen, behalve de reeds vermelde boekbeschouwingen daarin door hem geplaatst. Eene lange reeks van artikels in de nieuwe uitgave van Nieuwenhuis' Woordenboek van Kunsten en Wetenschappen behoort tot dit gedeelte van zijn arbeid.
Een eenvoudige vermelding van den inhoud van de wetenschappelijke afzonderlijk uitgegeven geschriften van van

{==95==} {>>pagina-aanduiding<<}

der Hoeven zal den lezer doen zien, welk een rijke verscheidenheid daarin door hem is behandeld, en volgens de algemeen goedkeurende beoordeeling van hen, die daartoe gerechtigd zijn, heeft hij het altijd met eene meesterhand gedaan. Nu eens waren het de zonderlinge kleursveranderingen van den Kameleon, door hem bij het levende dier waargenomen, uitnemend in teekening voorgesteld en beschreven; 1 dan weder het zoo geheel eigenaardige maaksel der zoogenaamde Moluksche Krabben (Limuli), dat van alle overige schaaldieren afwijkt, door hem onderzocht, afgeteekend en beschreven 2. Over het dier van Nautilus Pompilius, een vertegenwoordiger eener ondergegane schepping, kon hij, na de onderzoekingen van Valenciennes, Owen en W. Vrolik nog nieuwe bijzonderheden, uitkomsten van ontleedkundig onderzoek, beschrijven en afbeelden, vooral daar hij eenige exemplaren van het mannelijk dier te zijner beschikking gehad had, dat vroeger niet was onderzocht. 3 De Maki's, Lemurs of spookdieren, eene kleine familie van vierhandige zoogdieren, gaven hem stof tot eene verhandeling, 4 weder door zelf geteekende platen opgehelderd, terwijl hij nog in 1867 over Menobranchus, den Proteus der meren van Noord-Amerika, eene verhandeling schreef, waartoe hij ook de afbeeldingen voor de platen had geteekend. 5
Van het vele, dat door van der Hoeven voor anthropologie verricht is, wil ik met verwijzing naar de meer uitvoerige beschouwing, door Barnard Davis daarvan gegeven,

{==96==} {>>pagina-aanduiding<<}

mij tot een korte vermelding van twee werken bepalen. Het eerste is zijn klassiek boek over den Negerstam, waarin hij tegen Tiedemann aantoonde, dat de omvang des schedels bij den Neger gemiddeld kleiner dan bij menschen van het Caucasische ras is, en dat gevolgelijk de omvang der hersenen bij den Neger ook kleiner moet wezen. Een ander hoofdstuk onderzoekt den Negerschedel volgens de schedelleer van Carus. Over de leer van Carus zelve treedt hij in geen beoordeeling, maar, daar zij ‘hetgeen van de leer van Gall, met welke zij bijkans alleen den naam gemeen heeft, niet geldt, voor zulk een onderzoek vatbaar is, waarbij men niet door een subjektief gevoel of onzekere aanwijzingen moet geleid worden, maar dat dadelijke meting, dat groote hulpmiddel van nauwkeurige kennis der natuur, kan aanwenden’; kan men door den omvang van den schedel op deze wijze te bepalen, ‘over het algemeen een nauwkeurig beeld van elken schedel geven. Volgens de schedelleer van Carus zouden de Negers, bij minder verstand en minder gevoel dan de Europeanen, eenen even sterk ontwikkelden wil en daarbij een minder ontwikkelden gehoorzin bezitten’. 1 Hoogst belangrijk zijn ook de beide hoofdstukken over de Kaffervolken bepaaldelijk over de verbreiding van den ethiopischen menschenstam.
Het andere is de uitgewerkte Catalogus 2 zijner schedelverzameling, in 1860 uitgekomen. Zoovele nauwkeurige afmetingen waren er vereischt, om dien catalogus te bewerken, gelijk hij het gedaan heeft, dat die arbeid hem licht meer moeite en tijd, dan het schrijven van menig boek vorderen zou, gekost heeft. 3 Terecht had hij reeds vele

{==97==} {>>pagina-aanduiding<<}

jaren vroeger het ingezien, 1 dat de vergelijkende beschouwing der schedels op nauwkeurige afmetingen moest berusten en de aandacht op zoovele geheel onbepaalde uitdrukkingen als groot, klein, breed, smal en dergelijke gevestigd, die men in de beschrijving van onderzochte schedels vond. Zulke uitdrukkingen mogen alleen dan gebezigd worden, wanneer men vooraf de gemiddelde verhouding der deelen, uit een aantal bijeengebrachte afmetingen van onderscheiden gedeelten van een voldoend aantal schedels heeft leeren kennen. Het omslachtige en tijdroovende van zulk een arbeid had hem, bij zijn onuitputtelijk geduld bij wetenschappelijke onderzoekingen dan ook niet afgeschrikt en al spoedig zag hij Sandifort en Retzius in zijn voetstappen treden. Zoo heeft van der Hoeven de tegenwoordige ontwikkeling der anthropologie helpen voorbereiden, waartoe hij, ook in zijn vele kleinere geschriften, allerbelangrijkste bouwstoffen geleverd heeft en terecht wijst Barnard Davis hem zijn plaats aan naast Blumenbach, Morton en Retzius.

{==98==} {>>pagina-aanduiding<<}

Zoowel in zijn anthropologische onderzoekingen, als in die, welke op dierkunde en vergelijkende ontleedkunde betrekking hebben, heeft van der Hoeven altijd bewezen, dat in hem de zeldzame vereeniging werd gevonden van een fijn, nauwkeurig, geoefend waarnemen der natuur en van een scherpzinnig, logisch ontwikkeld gevolgtrekken. Zijn groote behoedzaamheid in het oordeelvellen was daarbij op te merken, als noodzakelijk gevolg van den omvang zijner waarlijk onmetelijke kennis van feiten en bijzonderheden, die hij daarenboven zoo geordend in zijn geest had vereenigd, dat zij hem altijd en oogenblikkelijk ter vrije beschikking stond. Door die kennis was zijn blik verruimd, werd hij voor eenzijdige inzichten behoed en wist hij zich voor overhaaste toepassingen te wachten.
Behalve in eene Beknopte Handleiding tot de Natuurlijke Geschiedenis van het Dierenrijk 1 heeft van der Hoeven den geheelen omvang der dierkunde in drie grootere werken voorgesteld. Het eerste daarvan is zijn Handboek der Dierkunde, waaraan hij reeds in 1827 is begonnen en dat hij in 1833 had voltooid. Een atlas met platen, die hij zelf had geteekend, versierde dit boek. Het was niet alleen een handboek, waarin de schrijver de toenmalige wetenschap in goed geschreven overzichten had medegedeeld, maar een werk dat overal de bewijzen van eigen onderzoek gaf. De schrijver had ‘alle diersoorten, voor zoover mogelijk (en het Museum van natuurlijke historie maakte hier veel mogelijk) in eigen aanschouwing nagezien en bestudeerd. Aan dit boek heeft van der Hoeven een groot deel der beroemdheid van zijn naam te danken’. 2 Eenige jaren later achtte hij zich bij

{==99==} {>>pagina-aanduiding<<}

de groote uitbreiding der wetenschap verplicht, om het boek op nieuw te bewerken, waarbij ook het innige besef zich voegde, dat zooals hij zelf zegt ‘de man niet nog goed kon keuren, wat de jongeling schreef. Ik zoude’, zoo zegt de gemoedelijke man ‘de verplichtingen, mij door het groote voorrecht opgelegd, dat mij te beurt valt, om aan eene wetenschap mijner keuze, als akademisch onderwijzer, al mijnen tijd en al mijne krachten te besteden, wel geheel uit het oog moeten verloren hebben, indien ik mijne kennis niet had vermeerderd en mijn denkbeelden niet gewijzigd had’. 1 Eene tweede uitgaaf werd spoedig daarop in het Duitsch overgebracht door Dr. F. Schlegel, broeder van den tegenwoordigen directeur van 's Rijks Museum voor Natuurlijke Historie, die het eerste deel heeft overgezet. Het tweede is door toedoen van Prof. Leuckart van Giessen vertolkt, 2 terwijl de duitsche overzetting door de engelsche vertaling van Prof. Clark van Cambridge gevolgd werd. 3 Ook in Denemarken, waar in de studie der dierkunde en vergelijkende ontleedkunde veel beroemde mannen kunnen worden aangewezen, werd dit Handboek algemeen gebruikt. 4 Men kan in dit

{==100==} {>>pagina-aanduiding<<}

boek twee gedeelten onderscheiden: het eene wordt gevormd door de beschrijvingen van het maaksel en den ontleedkundigen bouw van iedere dierklasse, die telkens aan de systematische beschrijvingen voorafgaan, welke met elkander het tweede gedeelte vormen. Het eerste bevat in de inleidende hoofdstukken zoo vele ‘meesterstukken van helderheid en klaarheid’, 1 die later bij uitbreiding onzer kennis aangevuld of gewijzigd, maar niet licht overtroffen zullen worden. Van het systematische gedeelte, zou men misschien kunnen zeggen, indien wij ons hier een oordeel mogen vergunnen: dat het hem, die de dierkunde, als voorbereiding tot andere studiën beoefent, een te grooten rijkdom aanbiedt, die toch voor hem, die een opzettelijke studie van een of ander gedeelte wil maken, onvoldoende moet genoemd worden. Maar al moge deze opmerking niet geheel ongegrond worden bevonden, dan heeft het boek toch nog zoovele verdiensten, en daaronder de onbegrijpelijk groote belezenheid des schrijvers, ook in min algemeen bekende talen, als de zweedsche en deensche, welke belezenheid door de nauwkeurige aanhalingen iedereen, die dieper wil doordringen, daartoe den weg aanwijst; dat men zich volkomen met het oordeel van meer dan een beroemd man kan vereenigen, dat er tot nu toe nog geen beter handboek bestaat 2.
Een derde uitgave te bewerken, moge een der onvervulde wenschen van van der Hoeven geweest zijn 3; maar in een werk, dat in 1864 verscheen, heeft hij opnieuw den geheelen omvang der dierkunde en vergelijkende ontleedkunde voorgesteld. Dit boek is de Philosophia Zoologica 4 ‘waarin zijn geest

{==101==} {>>pagina-aanduiding<<}

zich het duidelijkst weerspiegelt’. Het plan tot zulk een werk had hem reeds in zijn jeugd voor oogen gestaan, maar eerst op gevorderden leeftijd heeft hij het, na een arbeid van twee jaren volvoerd 1. Den titel had de schrijver, in navolging van de beroemde Philosophia Botanica gekozen, 2 aan welk werk, ruim eene eeuw vroeger opgesteld, het boek van van der Hoeven, ook gedeeltelijk door zijn inhoud herinnert, daar ook de algemeene regels door Linnaeus, bij zijn dergelijken arbeid vastgesteld door den schrijver der Philosophia Zoologica opgevolgd zijn. Maar uit den aard der zaak bevat de Philosophia Zoologica veel meer dan de Philosophia Botanica geven kon. In het eerste boek vindt men de uitkomsten van de beoefening der weefselleer en der vergelijkende ontleedkunde; het tweede behandelt de ontwikkeling der vrucht; het derde de rangschikking en verdeeling der dieren; het vierde de geografische verbreiding. Het voornemen om in een vijfde boek de geschiedenis der wetenschap te behandelen, heeft de auteur, reeds vóór dat het werk voltooid was, laten varen 3. Toch was er zeker niemand beter dan hij berekend, om die te schrijven. Ook dit werk bevat een zeer rijke literatuur, tot wier mededeeling de schrijver door zijn eigen boekenschat, met veel moeite en zorg, en niet geringe kosten bijeengebracht, in staat gesteld werd. 4 Het boek heeft de algemeene goedkeuring der ge-
{==102==} {>>pagina-aanduiding<<}
leerde wereld verworven en zal zeker den naam van van der Hoeven tot vele volgende geslachten overbrengen, maar het is niet wel mogelijk, om de waarde van zulk een grondig, allervoortreffelijkst boek in enkele regels te schetsen, tenzij men zich tot deskundigen mag richten. 1

{==103==} {>>pagina-aanduiding<<}

Het derde der grootere werken van van der Hoeven is algemeen bekend, ik bedoel het derde Deel van de geheel vernieuwde uitgaaf van Uilkens, de Volmaaktheden van den Schepper, in zijne Schepselen beschouwd, hetwelk Over de Natuurlijke Geschiedenis van het Dierenrijk handelt, en ook afzonderlijk verkrijgbaar gesteld, te Leeuwarden, in 1857, in 8o is uitgekomen. Dit werk is algemeen als een der beste populaire boeken over dierkunde beschouwd en zeker door hem met ingenomenheid bewerkt, daar hij een zeer godsdienstig man was, van wien de reeds genoemde Eerw. heer van der Pot getuigde ‘dat hij zelden iemand ontmoet had van meer religieusen zin’ 1.
Zooals reeds met een enkel woord gezegd is, heeft van der Hoeven uit het Zweedsch en Deensch eenige vertalingen geleverd. Dit heeft vooral betrekking op eenige kleine stukken in de Vaderlandsche Letteroefeningen, in het Album der Natuur, waarin er ook eene uit het Engelsch voorkomt, en in de Blikken in het Leven der Natuur geplaatst 2. Zij zijn

{==104==} {>>pagina-aanduiding<<}

van gemengden, meest populairen inhoud en geven alweder bewijs van zijn groote werkzaamheid en door hunne verscheidenheid van onderwerpen ook van de groote, bijna onverdeelde, belangstelling waarmede hij het gebied van het menschelijk weten overzag. Aan zijn zucht, om de kennis der natuur algemeen te verspreiden, hebben wij nog de overzetting te danken door hem bezorgd van het beroemde werk van Kirby en Spence over de insekten, die ongelukkig geen genoegzame deelneming heeft gevonden en met de uitgave van het tweede deel werd gestaakt 1. Het oorspronkelijk boek, dat van algemeen erkende waarde is, wordt in Engeland nog gedurig herdrukt.
Meer opzettelijk moet eene andere vertaling, door van der Hoeven zelven bewerkt, vermeld worden, namelijk die van een der eerste tegenschriften tegen de zoo bekende theorie van Charles Darwin; wij meenen zijn overzetting van het werkje van W. Hopkins van Cambridge. 2 Tegen de

{==105==} {>>pagina-aanduiding<<}

theorie van Darwin en andere soortgelijke heeft van der Hoeven zich altijd verklaard en een opstel daarover door hem in 1858, ruim een jaar vóór de verschijning van het boek van Darwin in het Album der Natuur geplaatst, heeft zoozeer de aandacht getrokken, dat het in 1861 in het Engelsch vertaald werd 1. Bekend is het, dat de leer, volgens welke alle tegenwoordige, bijna tallooze en zoozeer onderscheiden soorten van planten en dieren, uit eenige weinige grondvormen, of zelfs uit één eenigen grondvorm zich ontwikkeld zouden hebben, reeds in de voorgaande eeuw door de Maillet, later door Lamarck en tien jaren vóór het boek van Darwin, door den schrijver van het algemeen bekende werk: Sporen der Schepping is verdedigd, in welk laatste boek van der Hoeven niet alleen de groote leemten in de wetenschappelijke bewijzen, maar ook de geheele strekking gelaakt had, in eene beoordeeling, in de Vaderlandsche Letteroefeningen opgenomen 2. In het genoemde opstel in het Album der Natuur lezen wij ten slotte deze merkwaardige regels, welke ook door Barnard Davis in zijn levensbericht zijn overgenomen: ‘Ontveinzen wij het niet, dat de geologische daadzaken veeleer in strijd zijn met dergelijke beschouwingen, aan welke men althans den naam van natuurlijke beschouwingen niet geven kan. De schepping, het eerste ontstaan van planten en dieren blijft voor ons in duisterheid gehuld; het raadsel wordt ons niet duidelijker, wanneer wij vroegere kiemen aannemen. Het eerste dier, dat b.v. oogen

{==106==} {>>pagina-aanduiding<<}

bezat, moeten wij dan laten ontstaan uit een dier zonder oogen. Maar wie begrijpt dit wonder beter dan de schepping van een dier met oogen, onmiddellijk alzoo voortgebracht? De wetenschap sluit hier hare boeken niet, zooals men heeft gezegd; over deze vraagstukken heeft de ware wetenschap geene boeken geopend’ 1.
Gedurende het jaar 1842 heeft van der Hoeven het akademisch rectoraat waargenomen en den 8 Februari 1843, bij zijn aftreden, hield hij die merkwaardige Oratio de aucta et emendata Zoologia post Linnaei tempora, eene redevoering, die onder het groote aantal van akademische gelegenheidsschriften, zeker een der beste genoemd mag worden en die ook met onverdeelde goedkeuring werd aangehoord 2. Geen wonder! Inderdaad bezat van der Hoeven een grooten redenaarsaanleg en zeker zou hij, in eene andere loopbaan, op den kansel, in de pleitzaal, in de volksvertegenwoordiging, bij gelegenheid tot ontwikkeling van dit talent, ook als redenaar hebben uitgeblonken. Als in het voorbijgaan, hebben wij boven reeds iets van zijn welsprekendheid gezegd, maar

{==107==} {>>pagina-aanduiding<<}

wij vinden hier de welkome aanleiding, om er bij te voegen, dat hij daarvan meermalen schitterende bewijzen heeft gegeven, als hij in de haagsche maatschappij Diligentia, of in de rotterdamsche afdeeling der Hollandsche maatschappij van fraaie Kunsten en Wetenschappen, of elders, als spreker was opgetreden. Dan was meermalen reeds het onderwerp door hem behandeld geheel eigenaardig; het noemen daarvan wekte dadelijk de belangstelling der hoorders en de aandacht werd gunstig gestemd, zooals bij die uitstekende redevoering, in 1844 opgesteld: Over den strijd voor het Vaderland in vredestijd 1; of toen hij in 1848, toen tronen omvergeworpen waren, schepters geknakt of verbogen en gansch Europa, met zeer enkele uitzonderingen door de fakkels der omwenteling dreigde te verteren; de vraag, eenmaal door Niebuhr gesteld, Gaan wij eene nieuwe barbaarschheid te gemoet? 2 zich ter beantwoording had gekozen. Dan bleek het, hoe zijn stijl, altijd duidelijk, altijd zuiver, maar waarin men wel eens verscheidenheid van woorden en uitdrukkingen miste, onder de bewerking van zulke onderwerpen, verheffing had aangenomen, zijn zinbouw een sierlijke en krachtige ronding had verkregen en een groote rijkdom van woorden hem ten dienste kon staan. Dan verloor hij onder de voordracht allengskens de gebukte houding, die hem, als gevolg van sterke bijziendheid, anders eigen was, en richtte hij zich in zijn geheele rijzige gestalte op; dan werden zijne oogen levendig; dan verloor de stem hare dofheid en nam helderheid aan en kracht; dan beantwoordde de beweging der armen en handen aan het geheel en dan wekte hij ook een indruk op, die zijn hoorders medesleepte, die zijn innige overtuiging in hun gemoederen overstortte; een indruk, waarvan de herinnering bijbleef, die meermalen nog jaren later met eerbied voor den spreker herdacht werd.

{==108==} {>>pagina-aanduiding<<}

Van der Hoeven is een zeer werkzaam lid geweest van het voormalig Koninklijk Instituut en later van de Koninklijke Akademie der Wetenschappen, in welke het vertrouwen zijner Afdeeling hem in 1865 tot haar voorzitter benoemd heeft, welke eervolle taak hij wel noode aanvaardde, maar waarvan hij zich, getuige zijn lijkredenaar in die instelling, Prof. Harting, op uitstekende wijze heeft gekweten. 1 De werken zoo door het Instituut als door de Akademie uitgegeven, bevatten vele grootere en kleinere opstellen van zijne hand, waaronder ik, het meer wetenschappelijke voorbijgaande, hier alleen de Levensberichten zal noemen door hem in de zittingen der Akademie voorgedragen van de beide beroemde amsterdamsche hoogleeraren, den in hoogen leeftijd overledenen G. Vrolik en diens zoon W. Vrolik, zijn veeljarigen vriend. 2 Het laatste is met toevoeging eener uitvoerige bibliografie ook in een der bundels onzer Maatschappij opgenomen. Uit de behandeling van de vele levensberichten van natuuronderzoekers en geleerden, die wij aan van der Hoeven te danken hebben, blijkt dat het schrijven daarvan voor hem eene aangename bezigheid is geweest en dat hij een dergelijken arbeid steeds met ingenomenheid heeft verricht. Dat lag dan ook geheel in zijn karakter, want het moet opzettelijk herhaald worden, dat piëteit, in de volle beteekenis die het woord bij de ouden gehad heeft, hem in alles eigen was en in zijn geschriften bij iedere gelegenheid doorstraalt.
Maar het waren niet alleen de vergaderingen van het Instituut en van de Akademie, die getrouw door van der Hoeven bezocht werden: want hij toonde steeds een levendige belangstelling voor alle bijeenkomsten waar natuuronderzoekers, geleerden en letterkundigen vereenigd waren.

{==109==} {>>pagina-aanduiding<<}

Zoo was hij bijna altijd tegenwoordig op de algemeene vergadering van het Bataafsch Genootschap, van onze Maatschappij, in wier maandelijksche bijeenkomsten hij ook zelden gemist werd, en evenzoo getrouw woonde hij de bijeenkomsten van andere dergelijke instellingen bij. Gewoon om ieder jaar in de zomervakantie een reis te doen, maakte hij die meermalen dienstbaar, om de bijeenkomsten van Natuuronderzoekers in onderscheiden landen van Europa gehouden, te bezoeken. Zoo was hij in 1842 op de vergadering der skandinavische natuuronderzoekers te Stokholm, waarvan hij een uitvoerig verhaal heeft gegeven, dat eerst in een tijdschrift opgenomen, in 1845 vermeerderd afzonderlijk is verschenen. 1 In 1847 nam hij deel aan de bijeenkomst van the British Association for the Advancement of Science, te Oxford gehouden, waarbij ik zijn reisgenoot mocht wezen en getuige zijn van de algemeene hoogachting, die hem aldaar werd betoond. Na den afloop bleef ik met van der Hoeven nog eenige dagen te Londen, en daar ik voortdurend in zijn nabijheid was, en wij in hetzelfde logement intrek hadden genomen, viel mij meermalen de eer te beurt, dat de uitnoodigingen die hij ontving, ook tot mij werden uitgestrekt. Onvergetelijk blijft mij de herinnering aan een middagmaal bij den entomoloog Henry Spence, waar ik met van der Hoeven, ook met den reeds genoemden prins van Canino mocht aanzitten, die door zijn sterke gelijkenis op zijn oom, den eersten Napoleon, en niet minder door zijn levendigheid, ik zou haast zeggen, luidruchtigheid ieders aandacht tot zich trok; daar was ook Owen, Nilsson uit Zweden, Leverrier, om zijn ontdekking der planeet Neptunus, even te voren bekend gemaakt, algemeen gevierd,

{==110==} {>>pagina-aanduiding<<}

in wiens onmiddellijke nabijheid Adams geplaatst was, wiens berekeningen Leverrier's ontdekking hadden voorbereid; verder Milne-Edwards en de groote dierschilder Gould, wiens prachtwerken over de vogels van Europa, over die van Nieuw-Holland, over de toekans en trogons (couroucous) en over de kangeroes hem ook als natuuronderzoeker algemeen beroemd hebben gemaakt. Later heeft van der Hoeven de engelsche bijeenkomsten nog meermalen bijgewoond, terwijl hij ook dikwijls de Versammlung der deutschen Aerzte und Naturforscher bezocht heeft, in alle welke bijeenkomsten hij ijverig deel aan de werkzaamheden heeft genomen. Het natuurlijk gevolg van deze deelneming aan zoovele dergelijke vereenigingen, die tevens gelegenheid tot gezellig verkeer gaven, was, dat hij niet alleen door zijne uitgegeven werken algemeen beroemd, maar ook persoonlijk met bijna alle natuuronderzoekers bekend was. Met zeer velen van hen stond hij in voortdurende briefwisseling, 1 terwijl de talrijke geleerden, die Leiden bezochten, of er voor hun studien eenigen tijd vertoefden, door hem altijd gastvrij werden ontvangen, waarbij hij geen tijd of moeite ontzag om hun behulpzaam te wezen, zooals door menigeen onder hen erkentelijk is herdacht. Zeker heeft, zoowel de omgang als de briefwisseling met andere natuuronderzoekers een zeer vrucht-
{==111==} {>>pagina-aanduiding<<}
bare wisseling van gedachten moeten wekken, maar, om bij zijne vele en zoo veelsoortige bezigheden daarvoor den tijd te kunnen vinden is een bewijs te meer, hoe van der Hoeven waarlijk met zijn tijd als te woekeren verstond.
En in dit opzicht heb ik toch nog niet alles gezegd. In 1848 werd hij te Leiden tot lid van den gemeenteraad benoemd, welke betrekking hij tot aan zijn dood heeft waargenomen, daar de keuze zijner medeburgers hem telkens, als hij moest aftreden, opnieuw zitting deed nemen. Met enkele tusschenpoozingen van verplichte aftreding, was hij lid van den kerkeraad zijner gemeente, waarin hij door de helderheid zijner inzichten en de juistheid zijner adviezen veel invloed had. Toen de Remonstrantsche broederschap een commissie benoemd had, ‘om een nieuwen zangbundel te regelen’, werd van der Hoeven ook daarin benoemd, in welke commissie hij een zeer werkzaam lid is geweest. 1 Bij al deze bezigheden en werkzaamheden voegde zich de zorg voor het onderhoud en voor de uitbreiding zijner verzamelingen, onder welke nog eene voor vergelijkende ontleedkunde moet genoemd worden. Zij bevatte kort vóór zijn dood ‘400 preparaten in spiritus, en verder eenige preparaten van vergelijkende osteologie, gedissolveerde beenderen’ enz. 2 Zij, die zich met een dergelijken arbeid hebben bezig gehouden, weten hoeveel tijd het bijeenbrengen van zulk een verzameling kost, en daar slechts enkele preparaten uit de nalatenschap van Ger. Sandifort aangekocht waren en hem geen prosector ten dienste stond, had hij bijna alle preparaten zelf vervaardigd. Toch hebben al deze zoo onderscheidene bezigheiden hem niet verhinderd, om alles wat hooger onderwijs in het bijzonder, maar ook alles wat opvoeding en

{==112==} {>>pagina-aanduiding<<}

onderwijs in het algemeen betreft, belangstellend te blijven gadeslaan, waarover hij bij iedere gelegenheid, in vlugschriften, in boekbeoordeelingen, of in andere kleinere opstellen, zijn beschouwingen, gedachten en opmerkingen heeft medegedeeld. Maar zoo onderwijs en opvoeding den inhoud van de meeste van deze soort zijner kleinere geschriften uitmaken, zoo waren deze onderwerpen niet de eenige, die daarin werden behandeld, want meermalen heeft hij daarin over letterkunde, ook over staathuishoudkunde zijn meening opengelegd. Daarenboven gaf de godsdienstige worsteling onzer dagen hem aanleiding tot het schrijven van een boekje, Brieven over Weten en Gelooven 1, een werkje uit den aard der zaak meer subjektief dan objektief van beschouwing. In de opstellen over onderwijs en over opvoeding wordt veel gevonden, dat voor de helderheid van zijn oordeel en van zijn inzichten getuigt, en veel van hetgeen daarin voorkomt zou zeker nog ernstige behartiging verdienen, vooral bij de behandeling eener wet op het hooger onderwijs, maar de mededeeling van eenige uittreksels daaruit ligt buiten de grenzen van een levensbericht. Daar men hem, en misschien wel niet geheel zonder grond ‘behoudend’ genoemd heeft, wil ik niet onvermeld laten, dat hij reeds in 1828 zich tegen de doodstraf verklaard heeft 2, in 1836 zich ‘een warm voorstander van vrijen handel’ genoemd heeft 3 en indertijd de graanwet van van Hall scherp heeft gegispt. 4 In al die opstellen openbaart zich de grootste oprechtheid, mede een zijner meest uitkomende karaktertrekken, die hem altijd en in alles onderscheidde. De veronachtzaming der akademische belangen, waarin alle regeeringen sinds zoovele jaren elkander gelijk zijn

{==113==} {>>pagina-aanduiding<<}

gebleven, die men haast met van der Hoeven ‘stelselmatig’ zou noemen, wordt daarin meermalen gelaakt, terwijl de ellendige besnoeiingen en bezuinigingen van 1843 hem een voortdurende aanleiding tot ergernis gaven, die hij meermalen met wrevel, zoo in gesprekken als geschriften, soms niet zonder bitterheid heeft geuit.
 
In zijn loopbaan als hoogleeraar heeft van der Hoeven vele teleurstellingen ondervonden. Het duurde tot in 1835, eer hij tot gewoon hoogleeraar te Leiden bevorderd werd, ofschoon hij reeds in 1831 een beroep naar Groningen, als gewoon hoogleeraar in de geneeskunde, had afgewezen en zich opnieuw aan Leiden had verbonden. Hij was wel niet onbemiddeld, maar de karige bezoldiging voor een buitengewoon hoogleeraar vastgesteld heeft hem zeker in dit tijdperk van zijn leven meermalen moeten verhinderen, om zich de hulpmiddelen, die hij voor zijn studie behoefde, aan te schaffen, of hem in het aankoopen daarvan moeten beperken. Aan zijn meermalen met aandrang uitgedrukten wensch, om een kabinet van vergelijkende ontleedkunde, ten behoeve van zijn onderwijs, op te richten is niet voldaan geworden; zelfs voor zijn eigen verzameling, geheel voor het onderwijs gevormd, heeft hij geen subsidie genoten, en wij hebben het reeds gezien, zich ook nooit van de hulp van een prosector kunnen bedienen, terwijl ook de niet geheel onbeteekenende uitgaven voor glaswerk en spiritus hem niet werden vergoed. Treurig is het, dat zulk een man niet meer aanmoediging gehad heeft en dat zoovele zijner billijke wenschen steeds onvervuld zijn gebleven!
Van een geheel bijzonderen aard was eene andere omstandigheid, die hem jaren achtereen veel kwelling heeft veroorzaakt. Bij de omwenteling van 1830, die het Zuidelijk Nederland van ons afgescheurd had, waren de Noord-Nederlanders, die in de voormalige zuidelijke provincien aan de hoogescholen als professoren geplaatst waren, met vele andere

{==114==} {>>pagina-aanduiding<<}

ambtenaren naar de noordelijke teruggekeerd en hadden zich bij de regeering beschikbaar gesteld. Zoo was professor J.G.S. van Breda van Gent naar Leiden gekomen, waar hij collegies in de Natuurlijke geschiedenis gaf, welke door vele studenten werden gevolgd, die het collegie van van der Hoeven onbezocht lieten. Geen wonder! want collegies over Dierkunde en vergelijkende ontleedkunde waren voor hen slechts een lastige wetsbepaling, waarvan zij het nut niet inzagen en van Breda wist het hun gemakkelijk te maken. Zoo gaf deze een half collegie, waarvoor dan ook het halve geld betaald werd, terwijl van der Hoeven een heel hield. Van Breda gaf capita selecta, van der Hoeven hield zijn collegie geheel wetenschappelijk. Van Breda voerde de nieuwigheid in, om zijn collegie in het Nederlandsch te geven, terwijl van der Hoeven, zooals destijds bijna zonder uitzondering geschiedde, zich aan het oude gebruik van het Latijn hield. Van Breda had iets innemends in zijn voorkomen en manieren, terwijl van der Hoeven de jongelingen niet zoo dadelijk tot zich trok. En wat vooral van invloed was, van Breda stelde, zonder eenig onderzoek naar de kundigheden van den candidaat, het vereischte testimonium bij den pedel altijd voor iedereen beschikbaar, die op de lijst had geteekend, terwijl van der Hoeven allen zonder eenig onderscheid vooraf een vrij gestreng tentamen liet ondergaan. Dit duurde, tot in 1839, toen van Breda uit Leiden naar Haarlem vertrok, waar hij tot Sekretaris der Hollandsche Maatschappij en tot Directeur der Verzamelingen van Teyler's Stichting benoemd was. Men ziet, dat de aanstelling van privaat-docenten naast de hoogleeraren - en als zoodanig kan men de toenmalige verhouding van van Breda tot van der Hoeven beschouwen - ook hare schaduwzijde heeft. In onze dagen, nu er zoo dikwijls sprake van privaat-docenten is, verdiende deze bijzonderheid een opzettelijke vermelding.
Van der Hoeven heeft in zijn laatste levensjaren veel verdriet ondervonden van zijne verhouding tot het Museum. In

{==115==} {>>pagina-aanduiding<<}

het belang van het onderwijs, en tevens om nog meer voor de wetenschap te kunnen doen, had hij jaren achtereen vurig gewenscht, om het bestuur over het Museum met het hoogleeraarsambt te mogen vereenigen. Zeker is het op zichzelf beschouwd wenschelijk, dat een akademische verzameling voor het onderwijs bestemd of daarvoor dienstbaar gesteld, onder het bestuur sta van een hoogleeraar in de wetenschap, die daarin wordt vertegenwoordigd. Maar het bestuur over eene zoo uitgebreide verzameling, als 's Rijks Museum voor Natuurlijke Historie, vordert zoovele en zoo geheel eigenaardige werkzaamheden, dat men het mag betwijfelen, of de betrekking van directeur wel met het hoogleeraarambt vereenigbaar zijn zou. Ook eischen toezicht, onderhoud en uitbreiding weder veel kennis van een geheel bijzonderen aard, die men vooral bij hen zal moeten zoeken, die zich als beambten bij de verzameling zelve, of bij dergelijke instellingen, praktisch hebben gevormd. Nog moet hierbij worden vermeld, dat Dr. Schlegel, de oudste conservator, daar Temminck in de laatste jaren om zwakte, het gevolg van zijn hoogen leeftijd, het Museum slechts zelden bezocht had, reeds feitelijk als Directeur werkzaam geweest was. De regeering trachtte dan ook, in 1858 bij den dood van Temminck, de aanspraken van beide geleerden te bevredigen door Dr. Schlegel, met den titel van Professor tot Directeur en van der Hoeven tot Opperdirecteur te benoemen, waarbij hem als zoodanig een bezoldiging werd toegekend; eene handelwijze waarin ik meen, dat de regeering een bewijs harer welwillendheid heeft gegeven. Alles zou dus misschien gevonden geweest zijn, zoo er tusschen de beide mannen de gewenschte overeenstemming bestaan had, die ongelukkig ontbrak. Van der Hoeven zag al spoedig, dat hem ‘wel een eervolle titel, maar weinig macht’ 1 was geschonken en te vergeefs trachtte hij in de instructiën voor beide vastgesteld veranderingen te verkrijgen.

{==116==} {>>pagina-aanduiding<<}

Wat er verder is voorgevallen, is voor mededeeling niet wel vatbaar, maar de gespannen verhouding eindigde daarin, dat van der Hoeven zijn ontslag als Opperdirecteur heeft genomen. In zijn overtuiging gekrenkt, in zijn idealen teleurgesteld, in de onmogelijkheid gebracht, om vele lang beraamde en lang doordachte plannen, ten beste van de wetenschap en van het onderwijs ten uitvoer te leggen; heeft deze zaak op zijn laatste levensjaren een duisteren nevel doen vallen, die bij zijn prikkelbaar gestel en aanleg tot sombere gemoedsstemming hem zeer heeft gedrukt.
Maar het strekt mij tot eene innige voldoening, dat ik hierop mag laten volgen, dat het hem ook niet aan eerbewijzingen, aan onderscheiding en waardeering heeft ontbroken, en dat hij in ruime mate de erkentelijkheid van zeer velen heeft mogen ondervinden. Hij was ridder van den Nederlandschen Leeuw, Kommandeur van de Zweedsche Poolster en ridder van den Zähringer Leeuw van Baden. Onder de zeer talrijke buitenlandsche Akademien, Maatschappijen en Genootschappen, die hem tot medelid aannamen, zijn er vele te noemen, waarvan het lidmaatschap of zelden, of zelfs slechts bij uitzondering, door een vreemdeling kan worden verkregen, terwijl genoegzaam alle binnenlandsche geleerde vereenigingen van eenige beteekenis hem in haar midden hadden opgenomen. De lange lijst van al die lidmaatschappen heeft prof. Harting medegedeeld 1. Dat zijn werken algemeen binnen 's lands, maar vooral in het buitenland, wanneer hij zich tot een grooter publiek kon richten, met graagte en ingenomenheid werden ontvangen; dat hem een zeer gunstige beoordeeling algemeen ten deel viel, hiervan is ons reeds veel gebleken, zoodat het overbodig zou wezen, om hierbij nog langer stil te staan. Dat vele studenten dankbaar en erkentelijk zijn onderwijs, zijn leiding in hunne studien, zijn welwillendheid en vriendschappelijken omgang herdachten,

{==117==} {>>pagina-aanduiding<<}

blijkt uit de voorberichten voor vele uitstekende dissertaties, waarin meermalen tot zijn lof alleen meer werd gezegd, dan van al de hoogleeraren der faculteit waarin zij gepromoveerd waren, te zamen. Ten volle bleek hun ingenomenheid met den meester bij de viering van zijn 25 jarig professoraat en nog meer toen hij 40 jaren hoogleeraar geweest was. Bij deze gelegenheid kwam zijn krachtige welsprekendheid op nieuw uit, daar hij in zijn antwoord op den welkomstgroet, hem dien morgen in zijn gehoorzaal door studenten en oud-studenten gebracht, die hem in grooten getale aldaar opgewacht hadden, de tranen der aanwezigen van aandoening deed vloeien. Voor zulke bewijzen van genegenheid was hij zeer gevoelig; ‘dat is wel het heerlijkste dat men beleven kan’ schreef hij aan Welcker ‘te zien, dat men bemind is. - Ik dank God daarvoor’ 1.
Reeds in 1827 had onze Maatschappij hem tot haar medelid benoemd 2. Hij was daarin niet alleen een zeer belangstellend, maar ook een werkzaam lid, die meermalen ook in het Bestuur zitting heeft gehad 3. Een voorlezing, door hem voor de leden gehouden: Over Vogels zonder vleugels van N. Zeeland, is in het Album der Natuur 4 opgenomen. Op haar uitnoodiging schreef hij het levensbericht van Flor. Jac. van Maanen 5. Zoo men hen uitzondert, die zich bepaald aan onze letterkunde wijden, kan men zeggen, dat geen onzer geleerden, zoo iemand hunner, zoozeer voor onze taal heeft geijverd als Nederlands groote Zooloog. Eenige regels uit zijn redevoering ‘Over den strijd voor het Vaderland in vredestijd’ moeten hier hunne plaats vinden 6. ‘Sedert het Latijn opgehouden heeft, de algemeene taal der geleerden te zijn, staat het te vreezen,

{==118==} {>>pagina-aanduiding<<}

dat sommige, niet tevreden met de eng beperkte grenzen van ons vaderland, de zwakheid zullen hebben, - [om] zich bij hunne geschriften van eene meer verbreide levende taal te bedienen. En al geschiedt zulks ook niet, een langzaam voortsluipend misbruik van vreemde woorden en spraakwendingen door sommige onkundige dagbladschrijvers zoo dikwerf herhaald, dat het oor ongevoelig aan die gewelddadigheden gewoon wordt, ondermijnt onze taal, en zal zoo men tegen dien overstroomenden vloed geene stevige dammen opwerpt, ten laatste haar tot eene doode navolging van het Hoogduitsch vernederen. Bedenken wij, dat ons volksbestaan er mede gemoeid is, want, wanneer eenmaal de taal in haar levensbeginsel aangetast, wegkwijnt en versterft, dan zal het den beschaafden man tot behoefte worden eene andere van krachtiger leven, tot het kleed zijner gedachten te kiezen. - Wij zouden het daarom onzen geleerden en letterkundigen en allen, die door woorden of geschriften op hunnen tijd eenigen invloed uitoefenen, zoo gaarne toeroepen: Bewaart, bewaart uwe taal! Niet door overgieting uwer gedachten in eene vreemde, geleende taal zult gij de aandacht der buitenlanders op u vestigen. Zorgt slechts, dat uwe voortbrengselen zich door grondigheid en oorspronkelijkheid aanbevelen! De buitenlander zal dan gedrongen worden, uwe geschriften te kennen; gedienstige vertalers zullen van zelf onder de vreemden opstaan. - Is niet de taal der Zweden tot eene kleine volksmenigte beperkt, even gelijk de onze? En leeft niet de naam van een' Berzelius - over den geheelen beschaafden aardbol? Eerst dan zal onze taal al hare verborgene schatten vertoonen, hare groote buigzaamheid ontvouwen, haren onbeperkten aanleg ontwikkelen kunnen, wanneer de geleerdsten en beschaafdsten des volks haar tot het middel bezigen, waarin zij hunne gedachten kleeden, eerst dan zal de taal groeien met de wetenschap’ 1.

{==119==} {>>pagina-aanduiding<<}

Van der Hoeven genoot over het geheel genomen eene goede gezondheid, ofschoon hij zeer gevoelig was voor weersveranderingen en nogal eens aan langdurige verkoudheden met een lastigen hoest leed. Toch was hij, tot eenige maanden vóór zijn dood, niet verouderd en had ook geen ziekelijk voorkomen. Nog op den 8sten December 1867 woonde hij de eerste vergadering bij van de Commissie tot oprichting van een standbeeld voor Boerhaave. Hij nam ijverig deel aan de beraadslagingen en toen de meeste leden met elkander het middagmaal bleven houden, was hij aan tafel vroolijker dan hij sinds lang was geweest. Kort daarna werd hij door herhaalde bloedspuwingen overvallen, waaraan hij reeds als student had geleden, toen dat verschijnsel, bij zijn toenmaligen tengeren, schralen lichaamsbouw, gegronde bezorgdheid voor zijn leven had opgewekt. Van Cuvier is hetzelfde bekend, die ook in zijn jeugd door tering bedreigd, toch eerst in zijn 64ste jaar, en nog wel aan eene andere ziekte bezweek. Ik breng dit daarom bij, omdat het mij is voorgekomen, dat van der Hoeven, in zijn levensbericht van dien grooten man, met zichtbare voldoening bij deze bijzonderheid stil staat en zeker in dat voorbeeld voor zich zelf hoop had gevonden 1. Ook van der Hoeven kwam het voor eene lange reeks van jaren te boven, want eerst tegen het einde van zijn 66ste levensjaar begon het gevaar, dat hij zoo lang was ontkomen, hem ernstig te bedreigen. Van December 1867 af aan verminderden zijne krachten in het oog loopend, zonder dat hij veel leed. Bij de daarop volgende koude, moest hij te huis blijven, maar gaf nog steeds collegie voor enkele studenten aan zijn huis. In Januari daaraanvolgende verergerde de dood van zijn schoonzoon zijn toestand zeer. Hij

{==120==} {>>pagina-aanduiding<<}

zag dien toestand ten volle in, maar in zijn brief aan Barnard Davis, van den 17den dier maand, uitte hij toch den wensch, dat zijn leven nog eenigen tijd mocht verlengd worden; zelfs straalt daarin nog eenige hoop door 1. Zijn wensch werd niet vervuld: zijn krachten namen al meer en meer af. Getrouw aan zijn spreuk van te werken, zoo lang de dag duurt, bleef hij zich steeds bezig houden: prof. Zaaijer, die hem meermalen bezocht, vond hem steeds werkzaam 2. Nog in 1868 verscheen van hem, in het Album der Natuur 3, een stukje over de Natuurlijke historie van Cajus Plinius en eene boekaankondiging in het Nederl. Tijds. voor Geneeskunde 4. Tot eenige dagen voor zijn dood toe, bleef hij de studenten ontvangen! Den 10 Maart 1868 ontsliep hij zeer zacht in den avond, nadat hij bij het middageten, met zijn kinderen aan tafel had aangezeten, in het volle bewustzijn van zijn naderend einde, dat hij binnen eenige uren verwachtte, zooals hij het aangekondigd had. Zoo stierf Jan van der Hoeven, dien men in weinig woorden met een enkelen regel van Cicero zou kunnen kenschetsen: Et natura admirabilis et exquisita doctrina et singularis industria, woorden door hem zelven boven het levensbericht van Cuvier geschreven en ook door prof. Salverda in zijn nekrologie overgenomen.
Den 12den Maart gedacht de Burgemeester, Dr. W.C. van den Brandeler bij de opening der zitting van den gemeenteraad, het afsterven van het raadslid van der Hoeven, in wien de stad een harer hoogst geschatte ingezetenen had verloren en de hoogeschool een onberekenbaar verlies had geleden. Hij was allen ten voorbeeld geweest door onvermoeid tot aan zijn dood voor de gemeente en voor de hoogeschool werkzaam te zijn. Van hem kon gezegd worden, dat zijne werken

{==121==} {>>pagina-aanduiding<<}

hem volgden en zijne nagedachtenis zou niet alleen bij zijn stadgenooten, maar ook bij allen, die in en buiten het vaderland met hem in betrekking hadden gestaan, in eere worden gehouden 1. Den 14den dier maand bij de begrafenis werd het lijk op de begraafplaats aan de Groenesteeg door een groote schaar van vereerders, vrienden en belangstellenden opgewacht. De burgemeester sprak het eerst bij het geopend graf en schetste wat de overledene in openbare en bijzondere betrekkingen geweest was; de hoogleeraar W.F.R. Suringar herdacht de verdiensten van den overledene in betrekking tot de hoogeschool en de wetenschap; Ds. Maronier wees op het onherstelbaar verlies, dat 's mans achtergeblevene betrekkingen door zijn dood hadden geleden en wees op het voorbeeld dat hij hun had gegeven. Zijn schoonzoon, Mr. H.W. Fangman herdacht met aandoening wat hij voor zijn kinderen geweest was en betuigde den dank der familie aan de sprekers en aan allen die door hunne tegenwoordigheid daar ter plaatse blijk van hunne deelneming hadden gegeven 2.
Altijd zal de schrijver van dit levensbericht het blijven betreuren, dat zijn bezigheden het hem onmogelijk gemaakt hadden, om zijn grooten meester de laatste eer te helpen bewijzen en om aan dat dierbaar graf te getuigen, wat de overledene voor zijn leerlingen geweest is!
 
Rotterdam, Nov. 1869.
 2
G.PH.F. GROSHANS.



{==123==} {>>pagina-aanduiding<<}






Levensbericht van Jhr. Mr. Anthon Gerard Alexander Ridder van Rappard.

Anton Gerard Alexander van Rappard (1799-1869) heeft als student, als staatsburger, als staatsman zulk een belangrijk deel genomen aan de gebeurtenissen van zijn tijd, dat een levensbericht van hem eene belangrijke bijdrage is tot de geschiedenis van ons Vaderland. De Maatschappij der Nederlandsche Letterkunde heeft mij de vereerende taak opgedragen, dat levensbericht voor hare handelingen op te stellen. Ik heb die taak, niet zonder schroom, maar toch met ingenomenheid, aanvaard. Ik heb den overledene hooge achting en oprechte vriendschap toegedragen, en ik meen niet buiten de gelegenheid te zijn een waar licht te doen vallen op zijn bijna zeventigjarig leven.
In 1831, in eene episode uit het vrijwilligersleven, waarop ik later in deze schets terugkom, heb ik enkele weken het voorrecht genoten met hem zeer vertrouwelijk om te gaan. De vriendschap daaruit ontsproten heeft onafgebroken tot zijn dood voortgeduurd, al waren wij het niet altijd eens in

{==124==} {>>pagina-aanduiding<<}

theologische en staatkundige beschouwingen en al verliepen er dikwijls maanden en jaren, dat wij, ieder in onze werkzaamheden bezig, elkander niet spraken of schreven. Een nog belangrijker bron dan mijn persoonlijke omgang is geopend geworden door de welwillendheid zijner familie, die met eene onbekrompenheid en een vertrouwen, die ik niet genoeg kan waardeeren, mij de nagelaten papieren heeft toevertrouwd, die mij bij het opstellen van dit levensbericht van dienst zouden kunnen zijn. De aard van die papieren is wel geschikt om het karakter en de werkzaamheden van den overledene te doen kennen. Zij bestaan in vele minuten van officieele brieven en in aanteekeningen, voor het grootste gedeelte opgeteekend, toen de gebeurtenissen nog zeer versch in het geheugen lagen.
De oudste aanteekeningen zijn van de eerste maanden van het jaar 1820, de volgende loopen van 1823-1825; zij vormen, op eenige weinige uitzonderingen, een vrij volledig dagboek van zijne studiën. Het dagboek werd later afgebroken door drokke ambtsbezigheden. In 1828 werden zij op nieuw aangevangen, ofschoon korter, maar telkens weder afgebroken, zoodat van 1829-1831, 1832-1834 slechts enkele aanteekeningen voorhanden zijn, die later geheel ontbreken. Gedurende de jaren 1848, 1849 en 1850 werden weder enkele gebeurtenissen opgeteekend, evenals in 1853 en 1855-1856.
De aanteekeningen zijn zelden bespiegelingen, meestal korte opmerkingen en herinneringen, die onder het lezen een bijzondere aantrekkelijkheid bezitten, door het onmiskenbare karakter van natuurlijkheid en waarheid. Liefde tot hetgeen edel en goed is, - afkeer van ruwen hartstocht zoowel als van lage intrige spreken uit bijna elke bladzijde. Uit de breedere aanteekening, in de jongelingsjaren gehouden, leert men den aanleg van het karakter kennen, dat in latere jaren met een enkele uitdrukking van afkeuring of verontwaardiging zich openbaart.

{==125==} {>>pagina-aanduiding<<}

Het leven van van Rappard is als van zelf in onderscheidene tijdvakken verdeeld: - zijn jeugd tot aan zijn promotie 1799-1824; - zijn loopbaan als belangstellend staatsburger en ondergeschikt ambtenaar 1824-1838; - zijn betrekking tot de staatssecretarie, het kabinet des Konings, en als secretaris van den ministerraad 1838-1854; - zijn ministerieele loopbaan 1854-1858, - en eindelijk zijn ambteloos leven 1858-1869.
 
Zijne jeugd verhaalt van Rappard in zijn dagboek. Wij deelen daaruit het begin en enkele zinsneden onveranderd mede, ook om de levensbeschouwing van den 20-jarigen student te doen kennen en welk gewicht hij toen aan een dagboek hechtte.
De jongeling dan begon aldus zijne aanteekeningen:
‘De natuur schonk den mensch eene uitmuntende gave: het geheugen. Zonder hetzelve waren de werkingen des verstands weinig vermogende; - zonder hetzelve misten wij de herinneringen van vervlogene oogenblikken, welke wij onder de gelukkigsten van ons leven tellen; - zonder hetzelve zouden ons ook de gedachten ontgaan van het kwaad, dat wij hebben bedreven, van de rampspoeden die ons hebben getroffen, van de tegenheden met welke wij hebben gestreden, van de misstappen die wij hebben begaan, en waarvan de herinnering ons grotelijks behulpzaam is tot verbetering van onzen verderen levensweg. De jeugdige leeftijd is ook het tijdstip waarin het geheugen de grootste kracht bezit, hetzelve ontvangt alsdan de levendigste indrukken, die zelden of nooit worden uitgewischt; dan door deze indrukken worden ook vele uit de vroegere kindschheid vervangen, die wij toch niet gaarne zagen voorbijgaan; immers toen hadden wij de minste zorgen, toen leverden de minste kleinigheden de grootste vermaken op, toen ontwikkelden zich de zaden van grootere bekwaamheden of van schandelijke ondeugden.
‘Reeds nu zijn vele beelden uit vroegere jaren mij slechts

{==126==} {>>pagina-aanduiding<<}

flaauw voor den geest en worden langzamerhand met den voortgang mijns levens meer en meer uitgewischt. Ik wil dan hierin mijn geheugen te hulp komen. Ik zal de dagen mijner kindschheid getrouwelijk schetsen, voor zooverre het weldadig geheugen mij dezelve te binnen brengt; ik zal de vorderingen mijner verstandelijke vermogens, de ontwikkeling mijner hartstochten, de ontmoetingen mijner jeugdige levensjaren onderzoeken en te boek stellen want
‘Wenn zu glauben ist, redlicher Freund, da kann ich dir sagen Glaube dem Leben, es lehrt besser als Redner und Buch’. 
Göthe.
‘Gave de Almachtige en Wijze Voorzienigheid mij hiertoe den nodigen leeftijd, maar ook de lust om het werk te vervolgen. Ik onderneem eene moeijelijke taak, maar ook een taak die mij nuttige en aangename oogenblikken verschaffen kan, en eene rijke bron van zelfkennis kan opleveren, zoo waarheidsliefde mijne pen bestiert, en de vleiende eigenliefde haren besmettelijken invloed niet doet gevoelen. Dan waarom voor uzelven geveinsd, waartoe u voor uzelven verheeld; slechts de dwaas doet zulks en zoekt met angstige bekommeringen zijne dwaasheden voor zich zelven te bedekken. Ook ik behoor tot dezulken. Ook ik zoek menigwerf, door eigenliefde verleid, de denkbeelden van mij af te stooten, door welke de wijze zijn pad regelt, en zijn geest veredelt en beschaaft. Maar ik zal trachten dezen gelijk te worden, en zoodoende meer en meer mijn hart te veranderen en te verbeteren.
Ik werd den 5 October 1799 te Utrecht geboren. Mijne ouders waren Carl Paul Georg van Rappard, en Maria Anna van der Hoop. Van zeven kinderen, waarvan er drie reeds gestorven zijn, was ik de jongste.
Redelijk gezond ben ik drie jaren doorgeworsteld, in welke, zooals de dichter zegt: het kind

‘Vivit, sed est vitae nescius ipse suae’. 



{==127==} {>>pagina-aanduiding<<}

Ik kan mij uit dezelve, zooals ieder mensch, niets herinneren, dan dat ik nog niet zoo groot was om over een tafel heen te kijken.
Wat mijn ligchaamsgestel betreft, hoe gezond ik ook in mijne eerste jaren was geweest, zoo mocht ik mij echter op meer gevorderden leeftijd niet in die gezondheid of ligchaamssterkte verheugen, welk het zich liet aanzien, dat ik zoude bezeten hebben. Zoo ik mij wel herinner, werd ik in dit tijdperk een of tweemaal 's jaars ongesteld, vooral in de maag. Ik zag er meestal bleek uit. Mijn groei was niet voorspoedig. Als jongste kind was ik de lieveling mijner ouders, die voor mijne gezondheid welligt al te beducht waren, en mij daarom meer koesterden dan geschikt was om mij een sterken ligchaamsbouw te bezorgen.
Dit was dan ook welligt de oorzaak van mijne groote en buitengemeene vreesachtigheid, om welke ik mij naderhand dikwerf heb geschaamd, maar die mij vervolgens nimmer geheel begeven heeft.....
Veel heb ik te danken gehad aan de tedere en trouwhartige zorg mijner moeder die, door haar oppassen en moederlijke bekommeringen hare gezondheid grootelijks geknakt heeft’.
Na vermeld te hebben, dat hij op zesjarigen leeftijd naar de hollandsche school was gegaan en reeds op negenjarigen leeftijd, op raad van Prof. Rau, naar de latijnsche school was gezonden, iets dat de bescheiden jongeling voor vlugge kinderen oordeelde misschien goed te kunnen zijn, maar voor zich zelven nadeelig achtte, zet hij zijn dagboek voort in de volgende woorden:
‘Zoo gebrekkig misschien mijne verstandelijke opvoeding was, zoo veel te uitnemender was de zedelijke, welke ik van mijnen braven en godvruchtigen vader ontving. Reeds vroeg prentte hij de eerste lessen van godsdienst en zedelijkheid in mijn hart, die daar immer met onuitwischbare trekken zijn ingegrift gebleven. Hij leerde mij het geweten kennen, en bragt er veel toe bij om deszelfs stem in mij te doen

{==128==} {>>pagina-aanduiding<<}

ontwaken, en die sterkte er aan te geven, welke het de zekerste gids voor den mensch doet zijn. Dikwerf, ja dikwerf heb ik ook naderhand getracht deze stem te onderdrukken, wanneer de verleidingen der ondeugd mij aanlachtten, maar nimmer heeft zij opgehouden mij toe te roepen: zijt deugdzaam! en heeft zoodoende belet dat ik ooit geheel tot lage ondeugd verviel. Dit geschenk zal ik altijd mijn vader dank wijten, en met hetzelve vergeet ik gaarne dat hij mijne verstandelijke opvoeding, waaraan hij echter nooit kosten spaarde, niet beter heeft geleid en geregeld’.
Terwijl van Rappard op de latijnsche school in de oude talen werd onderwezen, leerde hij het Fransch bij een huisonderwijzer. Duitsch en Engelsch leerde hij later.
Den 9 Maart 1815 werd van Rappard van de latijnsche school ontslagen. Hij ontving den griekschen prijs bij loting, den latijnschen als primus. Reeds toen was de 15-jarige knaap door liefde tot het Huis van Oranje en zijn Vaderland bezield. Zijne redevoering voerde tot titel: De Guilielmo I, patriae ab Hispanis oppressae liberatore et Guilielmo I altero ejusdem a Francis laceratae restauratore, Arausiacis principibus adaeque laudandis. Het gedrukte programma vermeldde, dat de redevoering was opgesteld door hem, die haar zou uitspreken; - in de aanteekeningen wordt echter zedig opgemerkt: ‘wanneer ik mijn oorspronkelijk opstel vergelijk met dat hetwelk ik uit handen van den rector 1 bekwam, dan moet ik uit liefde tot de waarheid verklaren, dat de redevoering die ik heb uitgesproken niet de mijne maar die van den rector was’.
Nauwlijks was van Rappard student, toen hij voor eenige maanden de studiën verliet om de wapens voor het vaderland te dragen. Wij nemen het verhaal dier gebeurtenis met de eigene woorden uit de aanteekeningen over:
‘Het gedenkwaardig tijdstip brak aan, waarin Napoleon

{==129==} {>>pagina-aanduiding<<}

ons Vaderland op nieuw met overheersching bedreigde. Bij den Senatus Veteranorum ontstond het eerst het denkbeeld om de studenten in den algemeenen nood het Vaderland te hulp te doen snellen en zich voorloopig ten dien einde in den wapenhandel te oefenen. Het was op een zondagavond, dat de toenmalige rector van den Senatus Veteranorum aan mij dit voorstel kwam doen. Voor mij zelven kon ik zonder ruggespraak met mijne ouders niets beslissen, maar op hetzelfde oogenblik, dat mij dit voorstel werd gedaan, ontvlamde een geestdrift in mij, welke ik nog nimmer was ontwaar geworden en welke ik zelden in die mate heb ondervonden 1. Men kan denken dat mijne ouders groote zwarigheid maakten; ik was slechts 15 jaren oud, nog niet volwassen en alles behalve sterk van ligchaamsgestel. Daarenboven had mijn oudste broeder Karel zich reeds onder de vrijwillige cavallerie laten aannemen. Dit zou dus dubbele kosten veroorzaken. Alle deze zwaarwichtige redenen mogten niets bij mij baten. Ik gaf mijne vurige wenschen te kennen om in den strijd voor het Vaderland deel te nemen en schetste den nood van hetzelve en het ongelukkig lot, dat ons te wachten stond, wanneer wij op nieuw werden overheerscht, met zulke sprekende kleuren af, dat mijne ouders eindelijk toegaven, zoodat ik mij dan ook op den 1sten Junij als vrijwillig jager te voet der Utrechtsche studenten in dienst begaf. Wij waren te zamen 42 in getal. Onder het toezigt van den Luitenant-Generaal van Sandick en van den Rector-Magnificus Heringa gingen wij in de Senaatskamer over tot het verkiezen van officieren en onderofficieren. B.R. de Geer werd 1ste luitenant, J. van Rees 2de luitenant, J.C. Broers sergeant-majoor, N.C. Kist fourier, J.F. van Oordt Jwz. en G. van Leeuwen sergeanten, Chr. Richon, J.M. van Olst, R.K. Tuyll van Hees en Leende en R. van Rees korporaals (ik verkreeg niet ééne

{==130==} {>>pagina-aanduiding<<}

stem). Tot kapitein onzer kompagnie werd vervolgens door den Koning benoemd de kapitein Techters, een man aan wiens goede leiding en zorg wij oneindig veel te danken hebben gehad.
Niettegenstaande de nood door de gedenkwaardige uitkomst van den slag van Waterloo geweken was, werd onze kompagnie evenwel mobiel verklaard. Op den 5den Augustus trokken wij uit. Na eenigen tijd op de Fransche grenzen in de omstreken van Valenciennes in kantonnement gelegen te hebben, keerden wij op het eind van September terug. Den 5den October vierde ik mijn zestienden verjaardag te Breda; den 10den daaraanvolgenden trokken wij Utrecht binnen en werden terstond uit de dienst ontslagen’.
Van Rappard was met volle hart student; hij had vele vrienden. De namen van den ‘voortreffelijken’ Bax, Scheers van Harencarspel, van Wessem, Taay, van Thiel, Vlier, van de Velde, vos de Wael, van Bommel, Siccama, later van Pruimers, Vernède, van Maanen, Kien, Visscher, Moorrees, van den Heuvel, Voorduin, Werkhoven, de Jongh, Karsten, Pareau komen meermalen in zijne aanteekeningen voor. Hij was lid van een letterkundig-, van een declameer-gezelschap, van een rechtsgeleerd dispuutcollegie en op het einde van zijn studententijd van een debateercollegie, waarin geïmproviseerd werd over vooraf bepaalde en bestudeerde onderwerpen en waarvan ook theologanten lid waren, zooals de student L.G. Pareau 1 en Cnoop Koopmans, toen leeraar bij de Doopsgezinden te Utrecht, later hoogleeraar te Amsterdam.

{==131==} {>>pagina-aanduiding<<}

Van Rappard was een groot vriend van gezelligheid onder studenten; aan dinés en soupés nam hij niet dan op aandrang zijner familie deel; hij vond ze meestal stijf en vervelend en zelfs professoren bevielen hem dan in hunne gesprekken minder, dan wanneer hij alleen of met een paar vrienden hun een bezoek bracht. In het begin van 1820, dus op negentienjarigen leeftijd, had hij reeds al de verplichte collegies gehouden en zijne examens afgelegd. Voor hem bleef dus nog een geruime tijd over voor de vrije studie, voor dat studium generale, dat het edelste bestanddeel van het academieleven wordt genoemd, maar waarvan de meeste studenten, bij te korten studietijd en te veel verplichte collegies, zoo weinig gebruik maken. Voor van Rappard waren de laatste studiejaren rijk in letterkundig genot en hooger ontwikkeling. Nu eens waren het de nieuwe letteren, de poëzij en wijsbegeerte, die zijn geest opwekten, dan weder de rechtsgeleerde studiën, die geheel zijn aandacht bezig hielden. In 1820 waagde hij zijne krachten aan de beantwoording eener prijsvraag door de rechtsgeleerde faculteit der Utrechtsche hoogeschool uitgeschreven. De verhandeling voldeed den schrijver weinig; telkens was hij door ziekte in den arbeid belemmerd; toch meende hij haar te mogen inzenden. De gouden eereprijs werd aan de verhandeling van Jacobus van Hall, toen student te Amsterdam, wegens volledige beantwoording toegekend, maar de lof aan het tweede antwoord geschonken, was toch zoo groot, dat van Rappard er zeer mede was ingenomen, terwijl hij de billijkheid der uitspraak in zijne aanteekeningen volkomen eerbiedigde 1.
Met levendige belangstelling werden in de studentenwereld van 1820-1824 de staatkundige en letterkundige gebeurtenissen van den dag besproken. Bij eene discussie over de

{==132==} {>>pagina-aanduiding<<}

doodstraf verklaarde de student van Rappard zich voor de afschaffing. Bij een andere gelegenheid verdedigde hij de stelling, dat de vertegenwoordiging door de ridderschappen in de provinciale Staten op een onjuist beginsel berustte. Toen de verklaring van de verbonden mogendheden op het Congres van Verona openbaar was gemaakt, prees hij de schoone redactie van het stuk, maar keurde de beginselen af. De uitzetting van den gedeputeerde Manuel uit de Chambre des députés in Frankrijk vervulde hem en zijne medestudenten met verontwaardiging; de opstand der Grieken, door Prof. van Heusde toegejuicht, wekte warme geestdrift op. De staatkundige en maatschappelijke gevoelens van Bilderdijk en da Costa vonden bij de Utrechtsche studenten en vooral bij van Rappard veelvuldige bestrijding.
De aanteekeningen uit dien tijd worden telkens afgewisseld door luim en ernst, door vroolijke en aangename indrukken van betamelijk wereldsch genot en heilige gedachten. Op den eenen dag staat in de aanteekeningen opgeteekend de indruk van verrukking na het hooren van een concert of na een bezoek aan eene tentoonstelling van schilderijen; op eene volgende bladzijde vindt men vermeld, hoe indrukwekkend Prof. Heringa over de Christusverloochening door Petrus en diens berouw gesproken had. - Nu eens vindt men uitdrukkingen van twijfel, of het den mensch wel gegeven is volkomen zekerheid te erlangen van de hoogste waarheden, met de opmerking, dat het recht van onderzoek niet belemmerd mag worden, en dat twijfel tot betere overtuiging leiden kan; dan weder eene ontboezeming van dankbaar en vertrouwend geloof aan de Voorzienigheid.
Op hoogen prijs stelde van Rappard degelijke en belangrijke gesprekken. Van vele is de inhoud in korte trekken in zijn dagboek medegedeeld, inzonderheid vond dit plaats ten opzichte van de hoogleeraren, die hij bezocht. De Rhoer, Arntzenius en de Brueys vormden toen de rechtsgeleerde faculteit. De scherpzinnige de Brueys was in zijn kracht;

{==133==} {>>pagina-aanduiding<<}

het nieuwe recht en de staathuishoudkunde werden door hem onderwezen; aan hem, die ook later zijn promotor werd, gevoelde van Rappard zich het meest verbonden; onderscheidene gesprekken met hem worden in de aanteekeningen medegedeeld. Op de collegies van van Heusde hospiteerde hij dikwijls; hij bewonderde zijn stijl en voordracht, maar vond in zijn wijsgeerige beschouwing iets onbestemds. Bovenal werd hij aangetrokken door de heldere kennis en de zuivere liefde tot waarheid van den hoogleeraar J.F.L. Schröder. Het is of de student telkens na een afgelegd bezoek met vernieuwden eerbied voor hem bezield is. Om den aard der gesprekken met dien geleerde eenigszins te doen kennen, schrijven wij van het aangeteekende omtrent een bezoek het volgende gedeelte af:
‘Het belangrijkste was de wijze, waarop hij zich over staatkundige onderwerpen uitliet. De strijd, zeide hij, welke thans weder tusschen licht en duisternis plaats heeft, zal immer bestaan, maar is tevens noodzakelijk. Hij is noodig om ons te behoeden voor eenen zedelijken slaap, welke het noodlottigst is, wat men zich kan voorstellen. Nu ontwikkelen zich krachten, die òf geheel onbekend waren òf sluimerende zouden gebleven zijn. Welke voortreffelijke geschriften hebben wij door deze worsteling bekomen? Hoe is de waarheid meer en meer aan het licht gebragt. En deze zal ook nooit ondergaan. Hierover behoeft men zich in den tegenwoordigen toestand der menschheid niet te bekommeren. Wie weet, wat zich nog uit den strijd, welke thans in Spanje plaats heeft ontwikkelt. Ik merkte aan, dat toch de zucht om te obscureren gevaarlijk kon worden voor het licht, wanneer de heerschende partij, zooals thans in Frankrijk plaats heeft, daarmede besmet is. Hij stemde dit toe, maar wist niet of het wel beter zou gaan, wanneer de tegenpartij aan het roer zat. Liberaal, in den goeden zin, moet elk zijn, zeide hij, maar onder de voorstanders van het liberalisme worden er toch ook gevonden, die hunne eigene voor-

{==134==} {>>pagina-aanduiding<<}

deelen meer dan de algemeene zouden behartigen. Hij prees het werk van Jouy, ‘La morale appliquée à la politique’ wegens vele schoone opmerkingen, schoon hij de oppervlakkigheid niet loochende. Hij verheugde zich en prees de vrijheid van denken en spreken, welke wij hier te lande genoten. Hier ziet men hoe onschadelijk het is, wanneer men maar alles zijn gang laat gaan.
‘Twee uurtjes waren als omgevlogen en hoogst voldaan verliet ik den waardigen man, dien ik niet minder om zijne beginselen als om zijne kundigheden de hoogste achting toedraag’.
Elders vinden wij als merkwaardig gezegde van Schröder vermeld, bij gelegenheid van eene beoordeeling van de Bezwaren tegen den geest der eeuw, van da Costa, dat het werkje zeer de sporen droeg van meeningen, waarvoor men argumenten had gezocht, - waarop hij liet volgen: ‘Wij moeten niet bewijzen, dat onze stelling waar is, maar wij moeten aantoonen wat waarheid is’.
Aandoenlijk was voor mij het korte bericht van een bezoek door den Utrechtschen student gebracht aan den Leidschen hoogleeraar J.M. Kemper, met wien hij echter door ander gezelschap weinig had kunnen spreken, en een paar weken daarna de aanteekening van het bericht van zijn plotseling overlijden, met een warme en ongekunstelde hulde aan zijne nagedachtenis. Hoe weinig zal de student toen gedacht hebben, dat de aanteekening eens onder de oogen van den zoon zou komen.
Van Rappard was zeer vatbaar voor vreugde en vriendschap, getuigen daarvan menigvuldige aanspraken door hem als paranymf bij promotie-maaltijden, als president van dispuut-collegies bij het afscheid nemen van leden enz.
Meer in het bijzonder moet hier vermeld worden de hulde door hem toegebracht aan twee mede-studenten, die kort na hunne promotie overleden.
Onder de leden van het rechtsgeleerd dispuutgezelschap

{==135==} {>>pagina-aanduiding<<}

Themis, behoorden met Kien, Vernède, Voorduin en anderen, Alexander Gerard vos de Wael en Jan Coenraad Pruimers.
Op Vrijdag 25 Januari 1822 deed van Rappard een aanspraak ter nagedachtenis van den eerste, en een jaar later van den tweede. Pruimers inzonderheid had onder de studenten aan de academie een grooten en goeden naam verworven. Hij was met goud bekroond geweest; hij was dichter; zijn bundel ‘rijmen’ had ook buiten de studentenwereld grooten bijval gevonden 1; een gedicht van hem was in den Muzenalmanak opgenomen, en toen hij Utrecht na een glansrijke promotie had verlaten, waren veler oogen op zijn toekomst gevestigd. Zijn dood, na zijne vestiging als advocaat te Zwolle, kort daarna, vond algemeene deelneming, en toen van Rappard ook aan dit oud-lid van Themis eene nagedachtenisrede had gewijd, werd door een der vrienden de wensch uitgesproken, dat die rede mocht worden gedrukt; allen vereenigden zich om op de uitgave van beide toespraken alleen voor vrienden en bekenden, aan te dringen; van Rappard willigde het verzoek in.
Deze Herinneringen aan Mr. A.G. vos de Wael en Mr. J.C. Pruimers, zijn slechts in het bezit van weinigen.
Uit beide Herinneringen deelen wij enkele zinsneden mede, inzonderheid om den stijl en de beschouwingswijze van den student van Rappard te doen kennen. Dikwijls is het opgemerkt, dat men uit eene beoordeeling nog meer den beoordeelaar dan den beoordeelde leert kennen. Uit de beide gedachtenistoespraken als student uitgesproken, is het niet moeilijk te ontdekken, welk een fijne geest van opmerking en onpartijdigheid in het beoordeelen hem reeds vroeg kenmerkte.
In zijn vriend vos de Wael stelde hij op den voorgrond diens aanleg tot wijsgeerige studie.

{==136==} {>>pagina-aanduiding<<}

‘Aan meerderen’, zoo lezen wij in de toespraak ‘is het gegeven een goed geheugen, een gezond verstand, een scherp oordeel te bezitten; aan meerderen is een aanhoudende ijver en een onverzadelijke weetlust geschonken; maar aan weinigen viel zulk een wijsgeerige geest ten deel, als aan onzen de Wael. Van hier, dat de wijsbegeerte zijne geliefkoosde studie was en hij alle wetenschappen wijsgeerig behandelde; van hier, dat de, voor anderen dikwerf onoverkomelijke zwarigheden, welke met deze studie verbonden zijn, hem nimmer konden afschrikken, maar integendeel zijnen moed aanvuurden, en dat derzelver bestrijding de heerlijkste zegekroon was, welke hij zich immer kon voorstellen.
‘Op eenen tijd, dat ik hem mijne wankelmoedigheid te kennen gaf in het bestudeeren van het natuurregt, en mij beklaagde, dat, na zooveel schrijven en twisten, deszelfs eerste beginsel nog altijd ongevestigd bleef, gaf hij mij ten antwoord: ‘beklaag u daarover niet, nu immers is ons de gelegenheid gelaten, om zelf de waarheid op te zoeken, daar wij in het tegenovergestelde geval de waarheid slechts van anderen behoefden te leeren’. Een antwoord, dat, zoo ik mij niet bedrieg, geheel geschikt is, om ons den wijsgeerigen zin van de Wael in den grond te doen kennen. Zelf de waarheid te zoeken, ziedaar de heerschende trek van zijnen geest, en de grootste taak, die hij zich volijverig had opgelegd.....
‘Er is een stelling, zegt zeker schrijver, (Henrici, Letzte Gründ. des Rechts. I Th. s. 54), welke menigvuldige tegenspraak zal ontmoeten: dat de wijze te gelijk dichter zijn moet, zal hij wijsgeer in den grooten omvang des woords zijn kunnen. De bloote kunst, begrippen te ontleden, de kracht om te beschouwen, het vermogen om de fijnste onderscheidingen te vinden, stellen nog niet den wijsgeer daar; hij moet niet alleen, gelijk de scheikunst van een scheiden, maar, gelijk de Natuur ook verbinden, - niet slechts het voorhandene schiften, en uit het menigvuldige algemeene begrip-
{==137==} {>>pagina-aanduiding<<}
pen trekken, maar ook het onzigtbare ontraadselen, en door nieuwe combinatiën de waarheid in nieuwe stelsels bloot leggen. Deze stoute scheppingsdaad van het genie, welke nieuwe werelden te voorschijn roept, kan slechts het werk der voortbrengende verbeeldingskracht zijn. Het was deze voortbrengende verbeeldingskracht, in welker bezit de Wael zich mogt verheugen. In dit opzigt kunnen wij hem dan ook dichter noemen; en ofschoon dit vermogen natuurlijkerwijze nog niet tot volle rijpheid was gekomen, leverde het echter reeds vruchten op, die de meest gegronde hoop gaven, dat de grenzen van het onmetelijk gebied der waarheid ook door hem nog verder zouden worden uitgebreid. Het was een gaaf, die destemeer onze opmerking verdient, naarmate zij zeldzamer wordt aangetroffen, en welker waarde zij alleen op regten prijs weten te stellen, die zonder dezelve te bezitten, zich aan wijsgeerige studiën hebben gewaagd’.
In de herinneringen aan Pruimers kwamen de volgende zinsneden ons het meest geschikt voor om van Rappard als jeugdig redenaar te doen kennen:
‘Er is geen twijfel aan, of Pruimers behoorde onder die gelukkige wezens, welke van de natuur met de voortreffelijkste geestvermogens rijkelijk zijn begaafd, terwijl daarenboven zijne borst door eene wakkere zucht was bezield, om deze geestvermogens tot het beste einde aan te wenden.
‘Kon het anders, of men moest uit zulk eene zeldzame vereeniging, reeds gedurende zijnen kortstondigen levensloop bloesems zien ontluiken, welke voor het vervolg van tijd de rijpste en heerlijkste vruchten beloofden.
‘Viel het hem dan ook niet moeijelijk zich op velerlei soort van wetenschappen toe te leggen: zijn vast geheugen en de spoedige ontwikkeling van zijn vlug begrip, helder denkvermogen, gezond oordeel en levendige verbeeldingskracht, stelden hem tevens in staat, om reeds in zijne eerste jeugd met groote stappen op de baan der kennis voort te treden, en toen, en in volgende jaren, boven vele zijner medeleerlingen uit te blinken.

{==138==} {>>pagina-aanduiding<<}

Hij onderscheidde zich daarenboven door een geestig en luimig vernuft, hetwelk in alle zijne werkzaamheden doorstraalde. Door hetzelve wist hij de meest ongelijksoortige zaken en begrippen op eene geestige en verrassende wijze te vergelijken; den zonderlingsten gang, en de meest verschillende wendingen aan zijne denkbeelden te geven, terwijl hij tevens daardoor, aan zijne gesprekken zoowel, als aan zijne brieven en andere geschriften, eene levendigheid en aangenaamheid, een zeker prikkelend iets, bijzette, hetwelk zijn gezelschap en de voortbrengselen zijner pen, even belangrijk als gezocht maakte.
Wanneer men eindelijk onder een genie, zulk een wezen verstaat, dat, bij de opgenoemde voortreffelijke geestvermogens, zekere oorspronkelijkheid in derzelver aanwending bezit, door welke het in staat is om dat geen, wat gewoonlijk door de leiding van anderen wordt te voorschijn gebragt, zonder vreemde hulp zelf te ontwikkelen: dan geloof ik niet te ver te gaan, wanneer ik ook onzen vriend in de rei dier verheven wezens rangschik.....
Intusschen had Pruimers dien wijsgeerigen geest niet, welke de Wael onderscheidde, of liever, zijn wijsgeerige geest was van een andere rigting. Gelijk de Wael het schoone vereerde en beminde, maar het goede en het ware bij uitsluiting opzocht, zoo huldigde Pruimers de oppermagt van het goede en het ware, maar wijdde zich geheel toe aan den dienst van het schoone: daarin heeft hij tot aan het laatste oogenblik-volhard; daarin heeft zich de oorspronkelijkheid van zijnen geest doen kennen, en daardoor is zijn naam, ook buiten den beperkten kring zijner vrienden, met achting genoemd.
Gij gevoelt dat ik hier bijzonder het oog heb op het dichterlijk talent van Pruimers. Vergun mij, dat ik, in de beschouwing van de ontwikkeling zijner geestvermogens, bij deze heerlijke gave nog eenige oogenblikken stilsta, en kortelijk hare geschiedenis en voortbrengselen vermelde’.....

{==139==} {>>pagina-aanduiding<<}

Van Rappard kent in de gedichten van Pruimers den voorrang toe aan het luimige boven het verhevene. Hetgeen daaromtrent wordt medegedeeld verplaatst ons geheel in de Utrechtsche studentenwereld van 1822.
‘Eene nog hoogere vlugt heeft hij bereikt in een dichtstukje, waarin hij het meest verheven onderwerp: God - bezingt, hetwelk tevens het laatste is, dat van hem het licht zag. Tot het vervaardigen van hetzelve werd hij opgewekt door het aanhooren van eene les van den hoogleeraar Schröder, over het verhevene. Deze, gewoon om zijne opmerkingen over de empirische psychologie, wanneer de aard van het onderwerp zulks medebragt, met voorbeelden op te helderen, had ook bij dit onderwerp de schoonste voorbeelden uit dichters van ouderen en lateren tijd, op de hem eigene, wegslepende wijze voorgedragen. Pruimers hing met geheel zijne ziel aan den mond van zijnen voortreffelijken leermeester, verliet opgetogen deszelfs gehoorzaal, en vervaardigde in de verhevene en godsdienstige stemming, tot welke zijn geest was opgevoerd, het dichtstukje hetwelk ik bedoel. Niettegenstaande de werkelijke verdiensten, welke het bezit, en de vele voortreffelijke en wezenlijk verheven gedachten, in hetzelve vervat, komt het mij toch voor, een nieuw bewijs op te leveren, dat de dichter, bij zulke onderwerpen, niet dien toon aansloeg, welke hem bijzonder eigen was, en welke zulke treffende oorspronkelijkheid aan zijne overige, minder verhevene dichtstukjes bijzette.
Maar bij zulk eene, zoo ik meen, niet minder ware dan onpartijdige beoordeeling, moeten wij nimmer uit het oog verliezen, dat het slechts proeven zijn, en wel proeven van een jeugdig vernuft, dat gedurende den tijd van derzelver vervaardiging, altijd bezig was met het beoefenen van de regels der kunst, en zich dus ook, op dat oogenblik, welligt minder kon onthouden, om aan zulke zijner voortbrengselen, welke zijnen gewonen zangtoon te buiten gingen, dat kunstmatige te geven, hetwelk wij vermeenen er in aan te treffen’.....

{==140==} {>>pagina-aanduiding<<}

Van het uiterlijk van Pruimers gaven de Herinneringen de volgende beschrijving:
Op zijn gelaat was veel van datgene zigtbaar, hetwelk in zijn binnenste lag opgesloten. Wel is waar dat hij, die Pruimers voor de eerste maal zag, dikwerf niet vermoedde iemand te ontmoeten, die uitmuntende hoedanigheden van verstand en hart bezat. Zijne eenigzins gebogene houding, zijn wel snelle, maar, als ik het zoo zeggen mag, sluipende gang, en zelfs zijn gelaat, wanneer hij niet sprak, gaven van dat alles weinig in den eersten opslag te kennen. Sloeg men echter dit gelaat nauwkeurig gade, men ontdekte spoedig zulke trekken, welke de gelaatkunde als kenteekenen van verhevene en buitengewone eigenschappen opgeeft.
Zijn breed gewelfd en sterk achterover gebogen voorhoofd, zijn gebogen en spitse neus, naar welken de zachte wenkbrauwen sterk henen bogen, de mond en kin, de vorm en hoofdtrekken van zijn gelaat teekenden schranderheid, vernuft, verbeeldingskracht, in één woord, genialiteit.
Zoo men eenen wensch had mogen doen, om zijn gelaat tot een der sprekendste te maken, men zoude, naar mijn inzien, dezen hebben moeten uiten, dat hetzelve door opene, meer beteekenende oogen ware versierd geweest. Welke toch alsdan de uitdrukking van zijn gelaat zoude geweest zijn, kon men in die oogenblikken bespeuren, waarin dezelve, door het in werking gebragt vuur van zijnen geest, meer geopend, en met eene fonkelende levendigheid werden bezield.
In deze oogen echter, maar voornamelijk in den trek van zijnen mond, was dat luimige, en wel eens satiriek vernuft zigtbaar, hetwelk, zooals wij boven zagen, eene kenmerkende eigenschap van zijnen geest scheen uit te maken, doch bij hem door eene natuurlijke en edele goedwilligheid, en eene wijze voorzigtigheid zeer weid getemperd’.
Toen de Herinneringen gedrukt en aan de vrienden en leermeesters van vos de Wael en Pruimers waren rondgedeeld, oogstte van Rappard grooten lof in. Niet zonder

{==141==} {>>pagina-aanduiding<<}

voldoening worden de gunstige oordeelvellingen van zijne medestudenten, onder anderen van Pareau, wiens goedkeuring hem uiterst veel waard was, en van zijne hoogleeraren de Brueys, Schröder, van Heusde opgeteekend, maar het is alsof van Rappard nog het meest was ingenomen met den lof, dien van Goudoever hem toevoegde, dat hij op eene goede wijze van zijn talent van teekenen had gebruik gemaakt in het schetsen van het gelaat van Pruimers.
Van Rappard was in zijn jeugd een zeer gelukkig beoefenaar van de teekenkunst; hij maakte zelfs een aanvang met het schilderen in olieverf. Zijne liefde tot de kunst ging, blijkens de aanteekeningen, zelfs zoo ver, dat hij eenigen tijd het plan opvatte zich geheel aan de kunst te wijden, en toch offerde hij in latere jaren die liefhebberij geheel op, waar plicht hem tot andere werkzaamheden riep.
Een geruimen tijd was van Rappard rector van den senaat van het studentencorps. In deze betrekking is hij, bij hooggaande twisten, die de Utrechtsche studenten verdeelden en reeds tot straatgevechten aanleiding gegeven hadden, als vredemaker opgetreden met eene aanspraak, die wij hier mededeelen, als een eigenaardige bijdrage van studentenwelsprekendheid en van waardeering van het vrije academieleven.
 
Mijne Heeren!
 
‘Gedurende eene lange reeks van jaren werd de geest van de burgers uwer Hoogeschool gekenmerkt door de hoogst mogelijke eendragt. Zij verhoogde den roem van deze Hoogeschool, en hare goede vruchten zag men in den toenemenden luister van dezen zetel der geleerdheid, - nog nauwelijks aan deszelfs gedreigden ondergang ontrukt.
Dan helaas! wij moeten het met smart erkennen, niet meer heerscht dezelfde geest onder ons; verwijdering en oneenigheid staan gereed om met hare vernielende klauwen den band los te rukken, die gelijkheid van jaren, overeenkomst van stand, en gewoonheid van betrekkingen om ons

{==142==} {>>pagina-aanduiding<<}

geslingerd hadden. Wij zullen de oorzaken daarvan niet trachten op te sporen. Zij zijn doorgaans bij alle oneenigheden dezelfde: vermeende beleedigingen, kwalijk opgevatte meeningen, duurzame vooroordeelen; ziedaar de vergiftige bronnen waaruit veeltijds de opgehitste verbittering haren oorsprong nam. Een ieder steke zijne hand in den boezem en onderzoeke!
Maar wat zullen hiervan de gevolgen zijn? Ik betuig het U, Studenten! met schrik denk ik er aan.
Zal niet de band, waarmede de wetenschappen ons verbinden, verbroken worden? Zullen niet uit onze oneenigheden verschillende partijen ontstaan, - uit deze partijen hooggaande twisten, welke door wonden, ja zelfs door den dood kunnen eindigen?
Tot nog toe waren wij vrij en onze handelingen onbelemmerd, daar wij eendragtig waren; maar wanneer de tweedragt haar vernielend vuur in onze gemoederen zal ontstoken hebben, zullen wij met hare opkomst onze ondergaande vrijheid beweenen. Tot nog toe werd de magt van den Rector Magn. nooit ter bestraffing aangewend. Tot nog toe werden onze namen, gelijk elders geschiedt, in de gehoorzalen niet afgeroepen, om ons te dwingen in dezelve te verschijnen. Tot nog toe zagen wij geen afgevaardigde van het gouvernement onze geheimste treden bespieden, of onze vrolijke genoegens storen. Tot nog toe werd geen Carcer Academicus geopend. Tot nog toe werd geen student gerelegeerd. Maar zetten wij onze onzalige twisten voort, dan zullen wij dit aalles weldra onder ons zien ingevoerd. Te laat zullen wij het verlies eener vrijheid beklagen, die alleen in staat is veerkracht aan een denkend wezen, - maar vooral aan een student bij te zetten.
Aanbrengers en verklikkers zullen zich weldra onder ons laten vinden. Angstvallig zullen wij zelfs in het omgaan met onze vrienden zijn, en de vriendschap, deze hoogste schat voor den mensch in zijne jeugdige jaren, zal ons ein-
{==143==} {>>pagina-aanduiding<<}
delijk hare bekoorlijkheden ontzeggen, daar de algemeene eendragt onderging.
Wij zijn slechts een klein getal burgers, omringd door een oneindig grooter getal burgers, vreemd aan onze zeden, vreemd aan onze levenswijze.
De eendragt moet het beginsel zijn, waaruit het ligchaam der Studenten zijne levenskracht ontleent. Maar zouden wij dan wreedaardig het hart uit onzen eigen boezem rukken? Zouden wij de oorzaak van ons geluk, ja van ons bestaan zelve vernietigen? Zouden wij wanen dat wij, gelijk de vogel uit de oude fabelleer, uit onze vernietiging met nieuwen luister zullen herrijzen? Neen, wanneer eenmaal de zon der geregtigheid zal zijn ondergegaan, zal hij nooit weder hare koesterende kracht bij een helderen dageraad herkrijgen.
Aan deze Hoogeschool worden wij gevormd voor eenen volgenden leeftijd: aan haar zijn wij dus dank verschuldigd, en dezen dank kunnen wij niet beter uiten, dan door de gelukkigste dagen onzes levens, aan wetenschappen en vreugde gewijd, eendragtig onder hare bescherming te slijten.
Studenten! beroemde Hoogleeraren, bezield met de vurigste wenschen voor ons geluk, hebben thans het oog op ons gevestigd. Zij verwachten van onze zedelijkheid en weldenkenheid het einde van onze onderlinge verwijdering. Zij kunnen van ons een regtmatige hulde vorderen, en wij zullen hun geen grooter hulde kunnen toebrengen dan door onze eendragt. Daardoor vermeerderen wij hunnen roem, - daardoor verwerven wij hunne achting.
De Senatus Veteranorum heeft gemeend door deze bijeenroeping een hoofddoel van deszelfs bestaan te vervullen, de daarstelling namelijk, kon het zijn, van rust en orde. Hij heeft mij gelast, U kortelijk op de zoete gevolgen der eendragt, en op de nadeelen der verderfelijke tweedragt opwerkzaam te maken. Maar hij heeft geacht nog verder te moeten gaan, en een middel aan U allen voor te stellen, ter bemiddeling en ter herstelling der eendragt. Wij stellen

{==144==} {>>pagina-aanduiding<<}

namelijk voor, om alle wezenlijke of gewaande beleedigingen, van beide zijden te vergeven en te vergeten, elkander allen broederlijk de hand te reiken, en door een gemeenschappelijk vriendschapsmaal op morgen, de herstelling der eendragt te vieren. Wij hebben ons gehaast U hierin voor te moeten gaan. Een ieder regtgeaard Student volge ons!’
Naar het getuigenis van een zijner medestudenten, bij wien de herinnering daarvan nog leeft, wekte die rede, met een toon van innige overtuiging voorgedragen en door de geheele conciliante persoonlijkheid van den spreker ondersteund, een algemeene geestdrift, terwijl zij ook hen medesleepte, die kort te voren nog onder de onverzoenlijken hadden behoord.
Het studentenleven trok van Rappard zeer aan. Met diep leedwezen zag hij zijne vrienden vertrekken. Niet dan met zekere inspanning zette hij zich aan den geregelden arbeid voor zijne dissertatie. De omstandigheid, dat hij weldra de oudste ingeschreven student zou zijn, dreef hem tot werken aan, en zoo promoveerde hij, na negen jaren, een ‘gelukkigen’ tijd, aan Utrechts hoogeschool te hebben doorgebracht, den 16 Juni 1824 op eene dissertatie: Sistens doctrinam codicis civilis de conventionibus, quas inierunt minorennes. Hij droeg geene politieke theses voor ter openlijke discussie, deels uit eigen voorzichtigheid, deels omdat zijn promotor de Brueys in het admitteeren altijd veel zwarigheid maakte. Karakterschetsend voor hem zijn de stellingen: dat de rechtsregel zeer te prijzen is, dat de toewijzing van het recht afhankelijk is van rechtsvormen, en dat het duel behoort te worden gestraft. Den nacht vóór zijne promotie kon hij bijna geen oog toedoen; maar toen hij eenmaal aan het defendeeren was, ging het uur spoedig voorbij.
Van Rappard verliet de academie met zeer grooten roem. De rector Heringa begon zijne aanspraak: ‘Laudibus cumulatus es. Nunquam in hoc senatu audivi discipulum tantopere a praeceptoribus suis laudatum’. Prof. Arntzenius had, over den gepromoveerde sprekende, gezegd: ‘dat hij lang

{==145==} {>>pagina-aanduiding<<}

in twijfel had gestaan, welke in de rei der onlangs gedoctoreerden de knapste was, maar nu had zijn twijfel opgehouden’. De professoren spraken over zijne geschiktheid tot het hoogleeraarsambt, al meende van Rappard dat hij voor dergelijke betrekking minder geschiktheid had. In één woord, de academische loopbaan van van Rappard was vol roem geweest.
 
Oppervlakkig schijnt het vreemd, dat iemand die zooveel lof aan de academie had ingeoogst, zeer tegen het practische leven opzag; maar bij de zwaarmoedige buien, die van Rappard bij zijn afwisselende gezondheid dikwijls overvielen, en bij het weinig vertrouwen, dat hij op eigen bekwaamheden had, was het toch bij hem natuurlijk. Aanvankelijk zou hij zich te Utrecht als advocaat gevestigd hebben, maar op raad zijner familie vertrok hij naar 's Gravenhage, alwaar hij zijn intrek nam bij zijn broeder Frans Alexander van Rappard, toen eerste commies aan het ministerie van oorlog en voor weinige jaren gehuwd 1. De meest beroemde leden der toenmalige 's Gravenhaagsche balie, Faber van Riemsdijk, M.W. de Jonge, Schooneveld, lieten gaarne den jongen rechtsgeleerde, die met een zoo goeden naam de academie verlaten had, onder hunne leiding memoriën opstellen en den eersten termijn pleiten. Hunne goedkeuring wordt met dankbare vreugde in de aanteekeningen vermeld. Wat zou van Rappard als redenaar en ondernemend staatsman geworden zijn, wanneer hij langer in de vrije en zelfstandige loopbaan als advocaat werkzaam was gebleven? Hij was echter nog nauwlijks een jaar advocaat, toen de administrateur voor onderwijs, kunsten en wetenschappen, Mr. D.J. van Ewijck, aan wien van Rappard door Prof. van Heusde en Mr. de

{==146==} {>>pagina-aanduiding<<}

Jonge als een zeer bekwaam en goed steller was genoemd, hem als commies aan zijne administratie begeerde. Na eenige besprekingen volgde de Koninklijke benoeming bij Besluit van 18 Sept. 1825. De Jonge had bij van Rappard op de aanneming aangedrongen, bij de onzekerheid der rechtspraktijk, en voorts onder de woorden: ‘van Ewijck is een braaf, kundig en geacht man, bij wien gij het wel zult hebben en die u gewis zal protegeeren, en ofschoon hij eenigermate droog van aard is en zich nooit veel in goedkeurende bewoordingen jegens u zal uitlaten, zult gij nogthans, hieraan twijfel ik niet, het goed met ZEd. kunnen vinden’. De verwachting van Mr. de Jonge werd weldra vervuld: van Ewijck schonk zijn volle vertrouwen aan den bekwamen commies, die de steller werd van onderscheidene belangrijke rapporten: over de onderscheidingen en graden van bekwaamheid in de candidaats- en doctorale diploma's; over de wenschelijkheid van het ineensmelten van de onderscheidene reglementen van het onderwijs in ééne wet, enz.
Na eenigen tijd zijne aanteekeningen gestaakt te hebben en de regeering van Oct. 1826-1827 naar Brussel gevolgd te zijn, alwaar hij met den commies O.W. Hora Siccama, thans president der rekenkamer, met broederlijke vertrouwelijkheid in hetzelfde huis kamers had, heeft hij onder dagteekening van 22 Januari 1828 het volgende aangeteekend:
‘Met een zeker leedgevoel open ik hier weder mijne aanteekeningen. Sedert mijne benoeming in October 1825 tot heden liet ik deze goede en genoegelijke gewoonte varen. Mijne menigvuldige bezigheden waren er veel schuld aan, maar ook de meer eentoonige levenswijze, welke men als bureaulist voert. Aan stoffe evenwel heeft het mij niet ontbroken: vooral wanneer ik, gelijk ik welligt had behooren te doen, aanteekening gehouden had van hetgeen mij belangrijks bij de administratie is voor oogen gekomen. De geringe aanleiding van vele nieuwe en gewichtige maatregelen, de zonderlinge gang, welken de zaken dikwijls nemen,

{==147==} {>>pagina-aanduiding<<}

de eigentlijke beweegredenen van vele gebeurtenissen, die voor het algemeen verborgen blijven, zouden gewis de bouwstoffen kunnen opleveren voor vele niet onbelangrijke aanteekeningen en opmerkingen. Daaronder wil ik bijv. brengen het besluit omtrent het wiskundig onderwijs, - de geschillen tusschen de Hoogleeraren van de Hoogeschool te Leuven en die van het Collegium Philosophicum aldaar, - de daarstelling eener commissie voor de statistiek, - het besluit wegens het bewerken eener algemeene Nederlandsche geschiedenis, - de woelingen der geestelijken en dergelijke meer, waarin ik werkzaam ben geweest’.
Onder de zaken, die in 1828 zeer de aandacht trokken bij het Departement voor het Onderwijs, behoorde de methode van Jacotot, bekend onder de naam van enseignement universel. De vlugge man had door zijn praten en schrijven, en niet het minst door zijn stoutmoedigheid, teweeggebracht, dat Koning Willem I zich over zijn methode gunstig had uitgelaten, voordat de zaak behoorlijk bij het Departement was onderzocht. Bij een rapport over deze zaak van den inspecteur Wijnbeek, om de zaak aan te houden, verzocht van Ewijck ook het advies van zijn commies. Van Rappard, niet ontkennende de moeilijkheid, die het doorzettend karakter van Willem I aanbood, meende, dat men bij de door deskundigen opgemerkte gebreken in de methode van Jacotot, een volledig rondweg afkeurend rapport moest uitbrengen, en men verder, gerust dat men zijn plicht betracht had, de gevolgen moest afwachten. Van Ewijck vereenigde zich met deze zienswijze, en van Rappard stelde eene memorie van bedenkingen, waarin Jacotot punt voor punt werd gevolgd. De Koning, ofschoon zich vereenigende met de conclusie van het rapport van het Departement, kon echter niet nalaten op te merken, dat hij zich met de bedenkingen toch nog niet geheel vereenigde 1.

{==148==} {>>pagina-aanduiding<<}

Ter voldoening aan 's Konings verlangen, kenbaar gemaakt bij een brief van den secretaris van Staat van 20 Maart, waren door den administrateur van Ewijck tot eene Commissie van raadpleging over de zaken van et onderwijs voorgedragen, als president òf Roëll, òf Repelaer van Driel, òf C.F. van Maanen, allen ministers van Staat, - en als leden, uit de Noordelijke provinciën: van Pabst van Bingerden, Stratenus, leden van den Raad van State, Collot d'Escury, lid der Staten-Generaal, van Marum, lid van het Instituut, de Griffier de Geer en de Hoogleeraren Schröder, van Lennep, van der Palm, Heringa, Bernard; - uit de Belgische provinciën, J. van Toers, van Keverberg, leden van den Raad van State, van Hulthem en Dotrenge leden der Staten-Generaal, en de Hoogleeraren J. Ackersdijck, J.G.J. Ernst van Luik, Quetelet van Brussel, J.C. van Rotterdam van Gent, Beyts, gewezen president van het Gerechtshof te Brussel, en Beyens, gewezen inspecteur der Fransche Universiteit met van Rappard als secretaris.
Het is opmerkelijk met deze voordracht de benoeming bij het K.B. van 27 April te vergelijken. Men kan er duidelijk uit zien, hoe om politieke redenen, in plaats van enkele, misschien min aangename leden aan de Belgen, anderen zijn benoemd, die niet voorgedragen waren door van Ewijck. Benoemd werden de minister van Staat Roëll als voorzitter; voorts de Heeren van Wickevoort Crommelin, de Brouckère, Collot d'Escury van Heinenoord, Donker Curtius van Tienhoven, leden van de 1ste en 2de Kamer der Staten-Generaal; - de Geer, griffier der 2de Kamer; - Dotrenge, van Keverberg en van Pabst tot Bingerden, leden van den Raad van State, en de Hoogleeraren Ackersdijck, Quetelet en Schröder. De Brouckère inzonderheid, de man van wien Leopold I later getuigde: C'est un homme avec lequel et sans lequel on ne

{==149==} {>>pagina-aanduiding<<}

peut rien faire 1, maakte de discussiën in de Commissie hoogst moeilijk. Het secretariaat leverde aan van Rappard, bij de zeer uiteenloopende gevoelens, velerlei moeilijkheden op, maar toch had hij het genoegen, dat zijn werk als secretaris èn door den hooggeachten voorzitter èn door onderscheidene leden zeer werd geprezen 2. Onder de genoegens van die Commissie telde van Rappard hoofdzakelijk de kennismaking niet alleen met enkele leden, en onder dezen de President Roëll, die hem bij een brief aan den secretaris van Staat de Mey van Streefkerk reeds in 1829 tot Kabinets-Secretaris aanbeval, maar ook met onderscheidene personen, die memoriën aan die Commissie hadden ingeleverd, - met ‘den kundigen Professor Thorbecke uit Gent’, van wien onder de stukken van die Commissie zich eene nota bevindt over de studie van de administratieve vakken, enz.
Ook de kennismaking met anderen wordt omtrent dezen tijd met een enkel woord vermeld. In den referendaris van Ghert vond hij een kundig man, onder wiens toelichting hij met zijn ouden academievriend S. Karsten, die aan het Athenaeum te Brussel leeraar was geworden, de Phaemonologie des Geistes van Hegel las.
Den Belgischen letterkundige Willems van Antwerpen leerde hij kennen als ‘een interessant man, onbevooroordeeld, echt Nederlander’. Met den nieuw benoemden hoogleeraar voor de Nederlandsche letteren en geschiedenis te Medemblik H. Beijerman maakte hij met veel genoegen kennis. Boven allen knoopte hij vriendschapsbanden aan met Mr. Groen van Prinsterer, toen secretaris van 's Konings Kabinet. Machtig was de indruk, dien deze op van Rappard maakte. De aanteekeningen zijn op meer dan ééne bladzijde

{==150==} {>>pagina-aanduiding<<}

de uitdrukking van bewondering van zijn buitengewone kennis, van zijn schrander vernuft, van den hoogen ernst zijner beginselen. Hij vond zich te meer tot Groen van Prinsterer aangetrokken, omdat hij bij hem sympathie vond in den tegenstand tegen de Belgische oppositie.
De aanval van de Union Catholique libérale werd in 1828 meer en meer tegen onze wetgeving omtrent het onderwijs gericht. Van Rappard had op verzoek van van Ewijck reeds een breedvoerige nota gesteld, om de bestaande bepalingen omtrent het onderwijs te verdedigen. De belangstellende commies meende echter meer te moeten doen dan waartoe hij als ambtenaar geroepen was. Verontwaardigd over het met elken dag meer partijdig en oproerig wordend Belgisch journalisme, waarin studenten van Leuven een hoogen toon aansloegen, nam hij deel aan een tijdschrift, door zijn vriend Karsten 1 en den commies bij het departement van justitie Box, uitgegeven onder den naam van Lans van Achilles, (weldra in het Fransch voortgezet). De titel was ontleend aan de bewering in de Belgische dagbladen, dat de drukpers evenals de Lans van Achilles de wonden heelde, die zij toebracht. In het eerste stuk is de Toespraak aan de studenten te Leuven, die een brief geteekend hadden in den Courrier des Pays-Bas, van van Rappard. Al bleek het niet uit de aanteekeningen, men zou er gemakkelijk den oud-rector van het Utrechtsche studentencorps in herkennen.
Had hij als Noord-Nederlandsch student volkomen vrije studie en discussie binnen de wanden van de studeervertrekken een kostbaar voorrecht geacht, dat men niet door tweedracht moest verbeuren, het stuitte tegen zijne beginselen van bescheidenheid en orde, dat studenten reeds als politieke schrijvers optraden. Hij schreef onder andere het volgende:
‘Staatkundige aangelegenheden zijn geene studenten-aan-
{==151==} {>>pagina-aanduiding<<}
gelegenheden, en, gelijk ik denk dat, naast den Koning, de natuurlijkste en beste verdedigers van 's volks regten zijn deszelfs vertegenwoordigers, en niet de Dagbladschrijvers, zoo denk ik ook, dat wij aan eerstgenoemden de zorg voor die verdediging moeten overlaten, en dat een student zich alleen met studenten-aangelegenheden behoort bezig te houden; en dat, wanneer hij anders handelt, hij verkeerd handelt, volgens het bekende: ne sutor ultra crepidam.
Gijlieden, M.H. schijnt dit anders te begrijpen. En ik moet zeggen, dat ik niet weinig in mijne meening werd geschokt, toen ik zag, dat Gijl. het onder uwe pligten beschouwdet, de bedoelde verklaring in het openbaar af te leggen. Dat woord pligt toch misduide ik niet gaarn, en als iemand zegt, dat hij zijn pligt volgt, wanneer hij zóó en niet anders handelt, bedenk ik mij tweemaal, vóór ik hem tegenspreek; omdat ik ook veronderstel, dat een ander zich tweemaal bedenkt, wanneer hij dit ernstige woord in den mond voert.
Ik heb dan ook twee - wat zeg ik, ik heb meer dan tweemaal over uwe pligten nagedacht, en toch, M.H., ik beken het Ul. openhartiglijk, het is mij niet klaar en duidelijk mogen worden, welke pligt hier voor Ul. bestond.
Vergunt mij, M.H., Ul. te zeggen, wat ik al zoo in deze voor studenten-pligt aanzag. Ik meende dat ik, om daarover met mij zelven eens te worden, vooral de bestemming van een student in het oog moest houden. Niet zijne bestemming van regtsgeleerde, geneesheer, en wat niet al meer; maar, in het algemeen, zijne bestemming als student; even als een burger zijne bestemming als burger heeft, hetzij hij boer, of hetzij hij edelman is. En nu kwam het mij voor, dat de bestemming van een jurist, medicus, enz., dáárin, als in één brandpunt te zamen loopt, dat elk als student, moet trachten een braaf en nuttig mensch en burger, en voor zijne maatschappelijke bestemming geschikt te worden, en zich op de Hoogeschool daarvoor moet voorberei-
{==152==} {>>pagina-aanduiding<<}
den. De Hoogeschool toch, al is zij nog zoo hoog, is en blijft altijd eene school, en wel eene school van voorbereiding voor het burgerlijk leven. Vermits nu zij, die zich voorbereiden voor het uitoefenen van de burgerlijke pligten, niet kunnen geacht worden in staat of bevoegd te zijn om die pligten reeds te vervullen, zoo begreep ik ook, dat de uitoefening van staatsburgerlijke pligten niet van een student konde gevorderd worden.
Verwacht echter niet, M.H., dat ik zooverre ga, om aan een student alle belangstelling in de hooge aangelegenheden des Vaderlands te ontzeggen.
O neen! ik eerbiedig het warm gevoel, dat de borst van elk regtgeaard jongeling, bij dat eenige denkbeeld Vaderland doorstroomt; en ik zou mij bedroeven wanneer uw hart niet vurig klopte voor het Vaderland, en voor Hem, dien wij in onze gedachten, daarmede onafscheidelijk vereenigd achten. Maar tusschen Vaderlandsliefde en Vaderlandsliefde is een onderscheid; en deze deugd vordert zoowel omzigtigheid in de keuze der middelen, om haar aan den dag te leggen, als elke andere, omdat zij gelijk elke andere deugd voor overdrijving vatbaar is. Zoo heb ik mij dan ook altijd voorgesteld, dat een student, in zijne betrekking tot het Vaderland beschouwd, dat warm gevoel voor hetzelve in zijn borst zorgvuldig behoorde te koesteren; door de opmerkzame beschouwing van de gebeurtenissen van het voorledene en van het tegenwoordige zich in staat te stellen, om later, in rijperen leeftijd, een werkzaam deel aan de behartiging der belangen van het Vaderland te kunnen nemen, en door het leeren kennen der dwalingen, of ondeugden van voorgeslacht en tijdgenooten, met die ondervinding toegerust, en in de maatschappij overgegaan, het heil des Vaderlands naar vermogen te helpen bevorderen.
Het kan zijn dat ik mistaste, M.H. maar dit kwam mij voor, eene Vaderlandsliefde te zijn, voor een student van beter allooi, dan die, welke te wapen roept, als de vijand

{==153==} {>>pagina-aanduiding<<}

nog verre af is, of verklaringen teekent, waarover een verstandig man meedoogend de schouders moet ophalen’.....
Vervolgens wees hij aan, dat die hooggeroemde deelneming aan openbare staatsaangelegenheden inderdaad voortkwam uit zwakheid, omdat men zich liet gebruiken als werktuigen zonder zelfstandig oordeel.
‘Ziet door uwe eigene oogen! Vertrouwt niet op die wufte bladen, die heden in dezen, morgen in eenen anderen toon zijn geschreven, naarmate zij van schrijvers of deze van meening en belangen veranderen; op de dagbladen, die (helaas! nog zoo weinig zijn wij in onze constitutionele opvoeding gevorderd!) dan eerst lezers en geloof schijnen te vinden, wanneer zij de gebeurtenissen in een valsch daglicht plaatsen, en de meest overdrevene uitdrukkingen opeen stapelen.
In één woord M.H. zijt en blijft goede studenten! dat is, jongelingen, die niet gelooven reeds wijs te zijn, maar die begeeren het te worden’.
Toen van Rappard in September 1829 met de ministerieele bureaux Brussel verliet, was hij geheel onder den indruk, dat het gouvernement, zonder groote verandering in het regeeringsstelsel, niet zou terugkomen. Aan onderscheidene personen gaf hij zulks te kennen, die er hem naderhand opmerkzaam op maakten. In 's Gravenhage teruggekeerd, zag hij met groot genoegen den 2den October het eerste nommer van de Nederlandsche Gedachten in het licht verschijnen. Was zijn vriend Groen van Prinsterer daarvan bijna de eenige schrijver, van Rappard behoorde toch onder die Nederlanders, die zich vereenigd hadden tot het doel, dat de Nederlandsche Gedachten zich voorstelden. Zijne bewondering voor Groen van Prinsterer bleef voortduren; aan diens invloed schreef hij inzonderheid de boodschap van 11 December 1829 toe, waarvan hij zich zooveel goeds voorstelde. - Vooral stemde van Rappard overeen met hetgeen in de eerste nommers van de Nederlandsche Gedachten ten

{==154==} {>>pagina-aanduiding<<}

behoeve van onze Nederlandsche beginselen omtrent het lager onderwijs tegenover de Belgische oppositie voorkwam. Van zijne zijde schreef van Rappard op verzoek van van Ewijck een breedvoerig artikel tot toelichting van de toen ingediende wet op het onderwijs, dat zoo mogelijk moest verzoenen, in het Dagblad van 's Gravenhage, en verder onderscheidene artikelen, blijkens zijne aanteekeningen, in het Nederlandsch Verbond, een weekblad, waarvan den 1sten Juni 1830 het eerste nommer uitkwam. In al hetgeen van Rappard in 1828-1830 over het onderwijs schreef zijn de kiemen te ontdekken van de vaste overtuiging, waarmede hij het ontwerp van wet op het lager onderwijs in 1857 verdedigde.
De Parijsche omwenteling van Juli 1830, in Augustus door den opstand van België gevolgd, maakte op van Rappard een diepen indruk. Wij deelen ten bewijze daarvan de woorden zelve uit de aanteekeningen mede.
‘Ik trok mij de staatkundige gebeurtenissen te sterk aan, zoodat mijn zenuwgestel wel eens in de war geraakte. Nimmer vergeet ik den avond van 24 Augustus, 's Konings verjaardag. Groen had mij medegedeeld, dat er verontrustende geruchten uit Brussel waren gekomen. Met deze tijding vervuld, begaf ik mij te midden van de menigvuldige wandelaars die het Haagsche bosch doorkruisten om de illuminatie te aanschouwen. Alle harten schenen tot vreugde gestemd, overal weergalmde de lucht van muzijk en gejuich. Hoezeer stak daarbij af de beklemde gemoedstoestand waarmede ik onder deze vrolijke menigte ronddwaalde. Evenmin vergeet ik het ongeduld en de verontwaardiging, welke mij in de volgende dagen pijnigden, toen wij de Brusselsche afgevaardigden in 's Hage ter audiëntie zagen toegelaten en het meer dan inschikkelijke antwoord lazen, hetwelk op eene den Koning honende wijze werd medegedeeld. O, nimmer zal het mij uit het geheugen gaan, wat ik toen leed, toen de eene zwakke maatregel op den anderen volgde en allengs het grootste werk door de nietigste wezens werd voltooid.

{==155==} {>>pagina-aanduiding<<}

Het lot van Holland begon mij groote bekommering in te boezemen. Het liet zich niet ontveinzen, dat de regering alles in het werk stelde om België te behouden. Meer en meer verkregen de zaken eene rigting die aanduidde, dat nu welligt het tijdstip was gekomen waarop niet België met Holland, maar Holland met België zou worden vereenigd, wanneer het mogt gelukken de zaken op den ouden voet te herstellen. Alles was daaromtrent te duchten van het arglistig gedrag van den Minister van Binnenlandsche zaken, de la Coste, die geheel en al het oor van groote persoonaadjes scheen te hebben. Ik ging diep gebukt onder de verpligting van zoodanigen chef te moeten gehoorzamen. Reeds bij mijn eerste en eenigste entrevue met hem vreesde ik zijn politiek systeem en wendde ik pogingen aan om bij de regterlijke macht geplaatst te worden.... Als het erger en erger liep, kwam mij het denkbeeld voor den geest hetwelk ik vroeger reeds in de Nederlandsche Gedachten 1 had medegedeeld, namelijk, dat hoe de zaken ook mogten loopen, het oude Nederland op zich zelf mogt blijven staan en niets van zijne vroegere regten verliezen. Ik meende dat het nuttig kon zijn, dit denkbeeld op nieuw levendig te maken, te meer daar het scheen als zouden wij in redelijken zin met handen en voeten aan Braband worden overgeleverd. Tot dat einde ontwierp ik eene verklaring, bestemd om door fatsoenlijke burgers te worden onderteekend, hoofdzakelijk inhoudende, dat zij goed en bloed zouden veil hebben, wanneer het er op aankwam, de vrijheid en zelfstandigheid van oud-Nederland te verdedigen, welks aloude regten zij ongeschonden wenschten gehandhaafd te zien. Daar ik toenmaals in relatie stond met den Referendaris Bakker Korff had ik hem het ontwerp medegedeeld, hetwelk hij buiten mijne voorkennis in het Handelsblad deed plaatsen, onder bijvoeging

{==156==} {>>pagina-aanduiding<<}

dat het reeds werkelijk hier en daar ter onderteekening circuleerde. Ware hij er op uit geweest om het plan te doen mislukken, hij had het niet beter kunnen aanleggen. Er was nu natuurlijk niets meer aan te doen’.
Met deze aanteekening komt overeen het volgende, dat wij lezen in het Handelsblad van 15 September 1830:
‘Het volgende stuk is eene verklaring der notabelen van eene onzer voorname N. Nederl. steden, om bij eerbiedig adres in te dienen aan Z.M. den Koning. Zoo wij, van hoogst achtingwaardige zijde, vernemen, zouden ook reeds in andere steden dergelijke verklaringen onder de meest aanzienlijke standen der Noord-Nederlandsche bevolking opgesteld en ter onderteekening in omloop zijn.
De ondergeteekenden, inwoners van ..... Provincie ....., steeds getrouw blijvende aan de grondwetttige orde van zaken, welke in den jare 1815 plegtig is bezworen, hebben niet dan met de grootste verontwaardiging vernomen, dat een aantal inwoners van sommige gewesten zich hebben vereenigd om de gehoorzaamheid aan de grondwet van den staat op te zeggen, en door het stooken van verdeeldheid en opstand het vaderland jammerlijk te beroeren. En ofschoon de ondergeteekenden het vertrouwen koesteren, dat 's lands Regering die middelen, welke zij in handen heeft om geweld en muiterij tegen te gaan, en de schuldigen te straffen, niet ongebruikt zal laten, maar integendeel dezelve spoedig zal aanwenden om de orde en rust te herstellen en de regten en vrijheden van alle gedeelten des rijks ongeschonden te handhaven, hebben de ondergeteekenden het nogtans noodzakelijk en pligtmatig geacht zich te vereenigen en plegtig te verklaren, zooals zij verklaren bij deze, dat zij wars zijn van veranderingen en wijzigingen door welke de bestaande grondwettelijke orde van zaken in de gewesten welke zij bewonen, zoude kunnen worden gestoord; dat zij ook in dit opzigt de noodzakelijkheid gevoelen van eene algeheele afscheiding van die provinciën, in welke op verandering onzer

{==157==} {>>pagina-aanduiding<<}

staatswetten wordt aangedrongen. Zij verklaren tevens, dat zij, hoedanig de loop der gebeurtenissen moge wezen, ten sterksten protesteren tegen alle verkorting van of inbreuk op hunne regten en vrijheden, in allen gevalle bereid blijvende, de onafhankelijkheid en zelfstandigheid der vroeger vereenigde zeven gewesten, in 1813 herkregen, te handhaven en daarvoor des benoodigd zijnde, goed en bloed op te offeren.
De drie eerst ondergeteekenden verbinden zich deze verklaring bij een eerbiedig adres aan te bieden aan Z.M. den Koning, en een afschrift van een en ander te doen toekomen aan de Tweede Kamer der Staten-Generaal’.
De aanteekeningen vervolgen het verhaal der gebeurtenissen aldus:
‘Inmiddels was de kreet van scheiding aangeheven. Mogelijk onvoorbedacht ook in Holland, maar zeker toen daar algemeen, weldra bij allen, die het met oud-Nederland wel meenden. Mij althans was niets aangenamer, dan het denkbeeld, dat wij op ons zelve zouden staan, zonder dat gehate België, hetwelk ons zoo veel leeds en onheils had berokkend en voortdurend voorspelde. Ik zag vele der bedenkingen in, welke tegen de scheiding konden worden aangevoerd, zelfs zond ik aan het Handelsblad een reeks van bedenkingen in, welke tegen de scheiding konden gemaakt worden; doch de bedenkingen vóór, welke ik daarbij voegde, waren mij uit het hart geschreven en zelfs liet ik mij door meergemelden Bakker Korff overreden om de bedenkingen tegen, achter te houden, toen de redactie hem het stuk ter beoordeeling toezond’.
Wij deelen den voornaamsten inhoud van dat artikel in het nommer van den 18den Sept., no. 76 geplaatst mede, deels om aan te wijzen, dat van Rappard noch vroeger noch later een vriend van het volhardingssysteem is geweest; deels om in zijne antipathie tegen het Belgische journalisme den oorsprong aan te wijzen voor zijne vrees, die hij altijd tegen een te grooten invloed der dagbladen heeft blijven koesteren.


{==158==} {>>pagina-aanduiding<<}


Gronden voor de Afscheiding.

‘De eerste en voornaamste grond voor de afscheiding is deze: dat de afscheiding facto reeds bestaat.....
Men vreest, dat de groote Mogendheden geene scheiding zullen toestaan: evenzeer ziet men in zoodanige scheiding eene verlaging van rang, en daarmede van magt.
De denkwijze der Mogendheden is nog niet met zekerheid op te maken, maar als men mag gissen, dan is het vermoedelijk, dat zij niet zullen aandringen op het voortdurend vereenigen van twee volken, die niet meer te vereenigen zijn. De bedoeling der oprigting van het Koningrijk der Nederlanden is geweest om een bolwerk op te rigten tegen Frankrijk. Dit bolwerk intusschen werd niet blootelijk geacht gelegen te zijn in de aardrijkskundige uitgebreidheid of het getal der bevolking van dit nieuwe Koningrijk, maar in de innige en volkomene vereeniging van beide deelen, van beide volken, in de vereenzelviging van België met Holland, in het afnemen van den Franschen geest en invloed in de zuidelijke gewesten. Zonder deze laatste uitkomsten toch ware van het zoogenaamde bolwerk niets te wachten. Dit doel intuschen is niet bereikt; vereeniging en eenigheid bestaan er niet; het bolwerk ligt alleen afgeteekend op de kaart, in de werkelijkheid is het niet meer aanwezig. Willen dus de hooge Mogendheden voortdurend eene borstwering tegen Frankrijk hebben, dan zullen zij er op eene andere wijze in moeten voorzien.....
Terwijl België aanhoudend vooruitgaat en in welvaart toeneemt, blijft Holland kwijnen en houdt het zich alleen staande, door de aanzienlijke schatten welke het voorgeslacht met bedachtzaam overleg heeft overgewonnen, toen het voor zich zelven werken kon. En wenden wij nu onzen blik tot de beschouwing van minder stoffelijke belangen, hoe weinig hebben wij ook in dat opzigt aan de vereeniging te danken! Onze taal, onze letterkunde is met minachting

{==159==} {>>pagina-aanduiding<<}

ontvangen, men stoot haar met blijkbaren weerzin terug. Slechts enkele, ware Nederlandsche Belgen schonken haar de hulde, welke haar toekomt. Wat heeft men ons echter aan oorspronkelijke lettervruchten, ook in de zoo geliefkoosde Fransche taal, in de plaats aangeboden? Ook de wetenschappen hebben in Nederland door de vereeniging luttel gewonnen, er was weinig of geen verband tusschen de beoefenaars derzelve in beide deelen, en dat verband was ook niet mogelijk, omdat de geest der Hollandsche geleerdheid weinig strookt met de Fransche wijze van zien, die in België zeer is doorgedrongen. Wij hebben ons stelsel van onderwijs op Belgischen bodem overgebragt, een stelsel hetwelk zich op bijkans algemeene goedkeuring buiten 's lands mogt beroemen. Hoe is het er mede gegaan? Van den aanvang had het met allerlei tegenkanting te worstelen, was het aan de bedilzucht van onkundigen prijs gegeven, en ten langen laatste werd het opgeofferd aan eene bespottelijke overgegevenheid aan hersenschimmige Fransche theoriën. Ten slotte (want dit punt van beschouwing is voor oneindige uitbreiding vatbaar) België heeft ons het Journalismus ingeënt, welligt, zooals het thans gedreven wordt, de verderfelijkste kanker, die aan de hedendaagsche maatschappijen knaagt. Deszelfs karakter toch onderscheidt zich over het algemeen door oppervlakkigheid, stoutheid in het beslissen zonder grondig onderzoek, maar bovenal door het onbeschroomd gebruik maken van alle die middelen, waardoor de hartstogten in vlam gezet, het burgerlijk twistvuur ontstoken, en de geest van tegenstand tegen alle wettig gezag door alle standen en rangen der maatschappij verspreid kan worden. Aan het hedendaagsch Journalismus hebben wij eene omkeering van begrippen, en daarmede een volslagen omkeering van de beteekenis der woorden te danken; de Zuidelijke dagbladschrijvers zijn daarin niet achtergebleven.
Het is buiten kijf, dat de afscheiding met vele bezwaren zal vergezeld gaan, maar hoe vele bezwaren levert niet eene

{==160==} {>>pagina-aanduiding<<}

voortdurende vereeniging op. Het is even zeker, dat de afscheiding niet alles in Holland tot volkomenheid zoude brengen, maar zij levert altijd meerdere kansen van voorspoed op, dan uit de blijvende vereeniging kunnen voortvloeijen. Holland, het is waar, zal niet vrij blijven van de woelingen van den tijdgeest, maar het bezadigd karakter, het koel verstand van deszelfs bewoners zal er de kwade gevolgen langer van afweren, dan wanneer het voortdurend blijft vastgehecht aan een land gelijk België. Er zal zich eene eigene oppositie vormen, hoedanig bij onzen regeringsvorm onvermijdelijk schijnt; maar zij zal de kenmerken dragen van die eerlijkheid en trouwhartigheid, welke nog geen waar Nederlander heeft verloochend. De liefde voor het vorstelijk stamhuis zal het hare bijdragen, om de bitterheid te temperen, welke alle staatkundige geschillen pleegt te vergezellen. Aan onze grenzen, ook dat is waar, zal het onweder aanhoudend dreigende blijven; maar juist daardoor zal de eenigheid hier des te grooter zijn; het denkbeeld van het gemeenschappelijk gevaar zal strijdende belangen opheffen. Maar zoo ook het onweder ons overweldigde, wij zouden roemrijk ten onder gaan, terwijl wij, in de tegenwoordige gesteldheid van zaken, roemloos schijnen te moeten wegkwijnen.
Wij kunnen niet voorbij aan deze onderscheidene beschouwingen het volgende toe te voegen.
Zij, die zich eene afscheiding als mogelijk voorstellen, waarbij nogtans beide rijken onder éénen schepter zouden vereenigd blijven, hebben over zoodanige schikking niet genoegzaam doorgedacht. De afscheiding moet geheel en volkomen wezen of zij moet niet plaats hebben. Eene vereeniging onder ééne kroon zou het ongeluk van beide rijken na zich slepen..... Zoodanig denkbeeld kan alleen ontsproten zijn uit de verderfelijke leer, die den Koning buiten den staat plaatst. Het veronderstelt tevens, dat de monarch alvermogend genoeg zoude wezen, om beide Rijken, hoewel volgens verschillende staatsregeling bestuurd, met éénen oog-
{==161==} {>>pagina-aanduiding<<}
wenk te overzien, voor beiden dezelfde onpartijdigheid te kunnen in acht nemen, voor beider belangen met gelijke vaderlijke bezorgdheid te kunnen waken, en geheel buiten den invloed te blijven van het Rijk waarin hij zijn zetel zou hebben gevestigd. Nu reeds, bij vereeniging onder dezelfde staatsregeling, is het onuitvoerlijk bevonden, beider belangen te doen inéénsmelten; hoe zou dit mogelijk wezen wanneer de klove tusschen beide maatschappijen grooter dan ooit zoude zijn? Het minste gevolg zou wezen, dat de Koning, tusschen twee uitersten geplaatst, in de meening van beiden zoude bedorven worden. Neen, teregt bepaalde onze staatsregeling, dat de Koning der Nederlanden geene vreemde kroon kan dragen, en dat in geen geval de zetel der Regering buiten het rijk kan worden geplaatst’.....
Ook later schreef van Rappard nog onderscheidene dagbladartikelen, waarin op de scheiding werd aangedrongen Na de vermelding hiervan en van eenige bekende gebeurtenissen, vinden wij het volgende aangeteekend, dat ons geheel de gemoedsstemming doet kennen, welke van Rappard, ten tweede male vrijwillig, voor het Vaderland de wapens deed opvatten:
‘De zaak van den Belgischen opstand werd meer en meer geconsolideerd, hoe verward het er ook met het inwendig bestuur van dat land uitzag. Reeds scheen zelfs de veiligheid van Nederland te worden bedreigd, toen er nog geene maatregelen door de regering genomen waren om dat gevaar te keeren. In het artikel van het Nederlandsch Verbond: ‘Is de nood des Vaderlands reeds daar’, drong ik op dadelijke en krachtige maatregelen aan. Eindelijk op den 5den October 1830, juist op mijn verjaardag, werd het ministerie veranderd, hernam de Heer van Maanen deszelfs plaats en riep de Koning de ingezetenen te wapen om de oude haardsteden te verdedigen. Ik had daarop met woord en pen zoozeer aangedrongen, dat niets mij wenschelijker was dan met de daad te toonen hoe ik daarover dacht. Met J.P. van

{==162==} {>>pagina-aanduiding<<}

Mansvelt nam ik vrijwillig dienst onder het Haagsche veldbataillon schutterij en bevond ik mij reeds den 17 October in het garnizoen te Breda’.
In de korte aanteekeningen van de maanden, die hij als vrijwillig schutter in Noord-Brabant doorbracht, verzuimt hij niet, en dit kenmerkt weder geheel van Rappard's karakter, om een woord te schrijven van aangename herinnering aan de goede lieden, bij wie hij was ingekwartierd, aan de hupsche en opbeurende praat, die hij in de gulle familie van den bierbrouwer Muijzenburg te Prinsenhage vond; aan het hoekje bij den haard, waar de Meijerijsche huisvader was gezeten, enz.
Toen met den slag bij Leuven de tiendaagsche veldtocht reeds geëindigd was, ontving van Rappard in het bivouac de mededeeling, dat de Prins van Oranje aan hem had opgedragen de functiën van Auditeur-militair bij een op te richten krijgsraad der 1ste divisie. De benoeming was geteekend door den Opperbevelhebber te Thienen, den 11den Augustus, terwijl de schrijver dezes, toen vrijwilliger-jager bij het 2de bataillon, bij dien krijgsraad tot Griffier werd benoemd. Beiden hadden wij geheel onverwacht die benoeming gekregen. Een gemeenschappelijk vriend, Prof. van Assen, toen Staatsraad, toegevoegd aan den Opperbevelhebber van het leger, had de keuze op onze personen gevestigd. Tot eerste kennismaking wandelden wij te zamen achter den staf der 1ste divisie naar de Noord-Nederlandsche grenzen terug, elkander mededeelende, dat wij geen andere kennis van de militaire wetgeving hadden, dan door den stuitenden indruk, dien de voorlezing van de artikelen, waarin de woorden ‘strop’ en ‘kogel’ zich telkens afwisselden, op ons hadden gemaakt, toen wij als vrijwilligers in dienst waren getreden.
De voetreis van Leuven naar Tilburg, de gemeenschappelijk betrokken kwartieren, legden reeds een band van vertrouwelijken omgang, die voor een korten tijd afgebroken, toen wij beiden met verlof onze familiën gingen bezoe-
{==163==} {>>pagina-aanduiding<<}
ken, maar weldra op nieuw werd bevestigd, toen wij in het begin van November weder opgeroepen werden, ons te begeven naar het hoofdkwartier van den Generaal van Geen te Tilburg.
Hoe staan mij nog levendig, na bijna veertig jaren, de gesprekken voor den geest, toen dagelijks gevoerd, 's morgens op eene wandeling, 's avonds bij elkander. Van Rappard was ruim acht jaren ouder dan ik, een verschil van jaren groot genoeg om aan een pas gepromoveerde eerbied in te boezemen, vooral tegenover iemand, die reeds zooveel van het openbare leven gezien had; maar toch te weinig om niet wederkeerig warme vriendschap toe te laten. Wij spraken als oud-studenten, die nog niet lang de academie verlaten hadden, over onze studiën en het meest over de staatkundige gebeurtenissen van den dag. Het protocol der 24 artikelen en de laatst uitgekomen nommers van de Nederlandsche Gedachten boden veelvuldige stof. Ik bestreed met warme overtuiging de beginselen van den Heer Groen van Prinsterer, die meer en meer naar die van von Haller en van de Gazette de France begonnen over te hellen. Van Rappard koesterde nog een groote sympathie voor de gevoelens van zijn hooggeachten vriend, ofschoon hij ook met den laatsten jaargang der Nederlandsche Gedachten minder op had, dan met den eersten. Van Rappard deelde mij mede de artikelen, die hij in de Bredasche Courant, waarin zijne vrienden de luitenants van Rijneveld en Nanning toen de hoofdschrijvers waren, geleverd had: - een artikel over de Aristocratie der groote mogendheden (geplaatst in no. 245, het werd later vertaald in het Journal de la Haye overgenomen) - een artikel over de valsche vredebeginselen verkondigd in het Londensch tractaat, no. 261, en een artikel getiteld: Oud Nederland's zinnebeeld op het wapenschild, dat werd opgenomen in no. 23 van het jaar 1832, terwijl ik van mijne zijde mijne eerste proeven van dagbladartikelen aan hem voorlas.
De gezellige en voor mij zoo leerzame dagelijksche omgang met van Rappard werd weldra afgebroken. Bij de nood-
{==164==} {>>pagina-aanduiding<<}
zakelijk geworden vereenvoudiging in het staatsbestuur werd ook de administratie voor onderwijs en schoone kunsten opgeheven, onder bepaling, dat de werkzaamheden zouden plaats vinden in de ministerieele bureaux, dadelijk onder toezicht van den minister van binnenlandsche zaken, tot welke betrekking de oud-Gouverneur van Oost-Vlaanderen van Doorn van West-Capelle was benoemd. De werkzame en bekwame commies van den administrateur van Ewijck had alle aanspraak, aan het hoofd van het bureau voor onderwijs geplaatst te worden; den 13 December 1831 volgde zijne benoeming tot referendaris.
Het volle vertrouwen, dat de ministers van binnenlandsche zaken, eerst van Doorn van West-Capelle, later na 1836 Merkus de Kock aan den zaakkundigen en onpartijdigen referendaris schonken, had zijne betrekking eene groote mate van zelfstandigheid gegeven; maar de jaren 1831-1838 waren door het stelsel van volharding, dat millioenen voor het defensiewezen vorderde, tevens die van overdreven bezuiniging in alles wat onderwijs en wetenschap betrof, en daardoor verre van aangenaam voor een referendaris, die van nabij met de behoefte voor onderwijs en wetenschap bekend was. Kon van Rappard in zijne benoeming tot lid en secretaris der Commissie voor de beurzen-stichtingen ten behoeve van het onderwijs, bij K.B. van 10 Maart 1832 (van welke Commissie hij als president in 1858 ontslagen is) een bewijs van vertrouwen zien, zijne benoeming bij K.B. van 19 Juni 1836 tot secretaris der toen ingestelde Staatscommissie legde hem de onaangename verplichting op, de overwegingen bij te wonen òf en, zoo ja, welke bezuinigingen alsnog in 's Rijks uitgaven voor het hooger onderwijs zouden kunnen worden gebracht. De Besluiten van 13 October 1836, waarbij de uitschrijving der prijsvragen, de uitgaaf der annalen en de subsidiën aan het onderwijs werden ingekort, waren de vrucht dier Commissie, waarvan van Rappard met tegenzin de resultaten op het papier bracht.

{==165==} {>>pagina-aanduiding<<}

Was het hem niet gegeven veel te doen ter bevordering van onderwijs en wetenschap, hij deed wat hij in zijne betrekking kon. Door voorkomende minzaamheid en hulpvaardigheid won hij de achting van allen, die met hem in aanraking kwamen. De benoemingen, die in het departement van B.Z. voor onderwijs moesten gedaan worden nam hij, blijkens zijne aanteekeningen, zeer ter harte: de benoeming van Jhr. J.C. de Jonge tot rijksarchivaris in Januari 1832, - van Mr. H.O. Feith tot archivaris van Groningen, - van Prof. Thorbecke, die na zijn vertrek uit Gent slechts tijdelijk toegevoegd extraordinair-hoogleeraar te Leiden was, tot gewoon hoogleeraar, - van Prof. Birnbaum te Utrecht, - van den heer J. Bosscha, leeraar aan de militaire school te Breda en schoolopziener in Noord-Brabant, - van zijn vriend S. Karsten tot rector van het Gymnasium te Amersfoort 1 enz. Hij bevorderde zeer de uitgave van de Geschiedenis des Vaderlands door Lastdrager, waardoor althans gedeeltelijk voorzien werd in de leemte, ontstaan door het ophouden van de Jaarboeken van Martinus Stuart. Met bijzondere zorg bewerkte hij het eerste verslag, dat na 1830 aan de Staten-Generaal omtrent het onderwijs zou worden aangeboden, welks verslag op zijn voorstel door den minister eerst werd onderworpen aan het oordeel van den Heer van Ewijck. Met aandrang bevorderde hij de inteekening van Rijkswege op onderscheidene werken betrekkelijk de geschiedenis des Vaderlands.
Achtereenvolgens werden de verdiensten van van Rappard in betrekking tot letteren en kunst erkend, - door zijne benoeming tot lid van het Utrechtsch genootschap voor wetenschappen, in 1833, van de Maatschappij der Nederlandsche Letterkunde te Leiden en van de Koninklijke academie van beeldende kunsten, in 1835, van het Thuringsche-Saksische genootschap van oudheden te Halle in 1836, terwijl la-
{==166==} {>>pagina-aanduiding<<}
ter aan hem werd opgedragen het honorair lidmaatschap van Arti et Amicitiae te Amsterdam.
De referendaris voor het onderwijs kwam in de jaren 1831-1838 in veelvuldige aanraking met de schoolopzieners, onder welke hij niet het minst op prijs stelde den Heer Schreuder, vroeger directeur van het onderwijzersinstituut te Lier, die van zijn kant hoogachting toedroeg aan van Rappard. Met leedwezen zag hij, dat zijn vriend Groen van Prinsterer begon te ijveren tegen de wet van 1806, welke zij te zamen in 1829 hadden verdedigd. Van Rappard keurde de vervolging der Afgescheidenen af, maar hij was te veel een man van orde om de wijze goed te keuren, waarop vele Afgescheidenen als het ware de vervolging uitlokten.
Had hij vroeger meermalen zijn gedachten, naamloos, in het openbaar medegedeeld, tijdens hij referendaris was schreef hij slechts één enkel artikel.
Om dat opstel echter wel te verstaan, moet men zich verplaatsen in de omstandigheden, waarin men zich aan het einde van 1834 en in het begin van 1835 bevond. Toen de Westersche mogendheden en België vergeefs beproefd hadden Willem I zijn stelsel te doen veranderen, nam het Belgische gouvernement het middel te baat, om met geld op de Nederlandsche drukpers te werken. Van een blad l'Etendard dat op het einde van 1834 te Rotterdam uitkwam werd zulks bewezen; van het weekblad De onpartijdige werd zulks vermoed. De regeering van Willem I ondersteunde om dien invloed tegen te gaan het weekblad De Waakzame, waarvan van Rappard's vroegere medeambtenaar Bakker Korff een der schrijvers was. Van Rappard leverde daarin den 10 Januari 1835 een artikel, getiteld: Het ambt van dagbladschrijver, waaruit wij de volgende zinsneden overnemen:
‘Het schijnt billijk in een tijd, waarin sommige dagbladschrijvers zooveel bezorgdheid voor het welzijn der maatschappij aan den dag leggen, dat men hun ook toone, hoezeer hunne pogingen naar waarde worden geschat. Wij wenschen

{==167==} {>>pagina-aanduiding<<}

daartoe in de volgende regelen eene kleine bijdrage te leveren, en eere te geven, aan wien eere toekomt.
Niet beter zal dit kunnen geschieden, dan wanneer wij ons op het standpunt plaatsen, waarop die dagbladschrijvers zich zelve hebben gezet. Om toch personen of zaken juist te beoordeelen, moeten wij ons een zeker standpunt kiezen, en welk standpunt zouden wij hiervoor onpartijdiger kunnen houden, dan dat, hetwelk die verlichte mannen zich zelve hebben gekozen.
Van uit dit standpunt, waarde lezer! zal u het voortreffelijke der dagbladschrijverij al dadelijk in het oog vallen. Zij is toch niet meer, gelijk onze goede voorouders geloofden, een eerlijk beroep, hetwelk van de nieuwsgierigheid der aardbewoners partij zoekt te trekken, maar zij is, gelijk onze Constitutioneele opvoedkundigen zoo uitnemend hebben betoogd, eene soort van magistratuur geworden. Gij zegt welligt, dat u daarvan bij de grondwet of bij de wet op de regterlijke organisatie niets is gebleken; maar toch is het zoo: en als gij het niet begrijpt, weet ik er niets beter op, dan de schouders over uwe drieste onkunde op te halen.
Ik wil u evenwel nog een kleine opheldering geven, die u welligt op den weg zal helpen. Een dagbladschrijver is geen gewoon soort van magistraat; maar veeleer een zeer bijzondere soort. Wat zeg ik, soort? neen, een geslacht. In de burgerlijke zamenleving hebben wij openbare aanklagers, regters, enz. Welnu, alle deze functiën vereenigen zich in de magistratuur van den dagbladschrijver. Hij is beurtelings regter van instructie, aanklager, regter in eerste instantie, regter in beroep, regter in cassatie, enz. enz. Maar zult gij zeggen, hoe is het mogelijk, dat één mensch zulk een last alleen torsche? Al weder een blijk dat gij met uwe eeuw niet zijt vooruitgegaan. Ik zal het u uitleggen. Magistraten zonder vaste beginselen zijn geene magistraten, maar zijn dwingelanden. Als men in onzen tijd nog wat gezag behoefde te hechten aan oude schrijvers, dan zou ik

{==168==} {>>pagina-aanduiding<<}

in verzoeking geraken, om te herinneren, dat Cicero reeds zeide, dat een magistraat de sprekende wet was; maar dat is nu niet meer stijl. Alzoo magistraten zonder vaste beginselen zijn dwingelanden; maar dagbladschrijvers zijn geene dwingelanden, ergo handelen dagbladschrijvers naar vaste beginselen.
Deze zijn het, in de eerste plaats, welke het hem mogelijk maken, eene zooveel omvattende magistratuur te bekleeden. Ik zie u wel meesmuilen, maar vergun mij, dat ik mij daaraan niet stoore: het is thans geen tijd meer, om nog sterkere bewijzen aan te voeren, dan de treffelijke sluitrede was, die ik u daar zoo even ter overweging heb gegeven.
Behalve die vaste beginselen echter is er nog iets, hetwelk niet weinig den dagbladschrijvers in de hand werkt. Elk mensch heeft zoowat zijne eigene meening over wereldsche zaken. De een denkt er dit, de andere weder wat anders van; de een wil dit, een derde weder wat anders; zoo is men zelfs tot het oude spreekwoord gekomen: zoo veel hoofden, zoo veel zinnen. Dat spreekwoord is reeds lang eene gangbare munt geweest; doch met het nieuwere muntstelsel begint het al tamelijk in waarde te dalen, en het zal te bezien staan, of het nog wel lang zijn koers zal behouden. Er is namelijk ontdekt, dat er onderscheidene punten waren, over welke alle menschen nog al vrij eenstemmig dachten, en zoo is dan het leerbegrip der publieke opinie of openbare meening, in de wereld gekomen. Weinige kinderen der moderne eeuw hebben zooveel fortuin gemaakt. Men zoude zeggen dat zij als een andere Minerva, uit het brein van Jupiter was voortgekomen: zeker althans is het, dat zij eens in eene achtbare vergadering door een Belgischen gedeputeerde, de koningin der wereld werd genoemd.
Het is gemakkelijk in te zien, dat de dagbladschrijvers, door zulk een gezag gerugsteund, veel vermogende magistraten kunnen zijn. Dat zij door dit gezag werkelijk worden

{==169==} {>>pagina-aanduiding<<}

ondersteund, hieraan is geen twijfel, want zij zijn de tolken, de vertegenwoordigers der publieke opinie. Vertegenwoordigers! hebben zij dan eene bijzondere lastgeving of aanstelling? Neen, Lezer! gij ziet de zaak verkeerd in, als gij uwe bijzondere begrippen van eenen vertegenwoordigenden regeringsvorm op de staatsregeling van het koningrijk der publieke opinie toepast. Daarin begaat gij, om zulks in het voorbijgaan te zeggen, eenen onvergeeflijken misslag; want gij weet zoo goed als ik, dat men thans niet meer de onzalige dwaling begaat, om de grondwet van het eene land uit die van het ander te verklaren. Het koningrijk en de staatswet der publieke opinie zijn eveneens van eene bijzondere soort als de magistratuur der dagbladschrijvers, en het moge u dan vreemd schijnen, maar evenwel is het zoo, dat de eenige staatswet voor hen is die, volgens welke de vertegenwoordigers zich zelven kiezen. Rigt morgen een dagblad op, zoo gij lust hebt, en terstond kunt gij vertegenwoordiger der publieke opinie zijn.
Gij fronst uw gelaat, Lezer! Gij zijt het met uzelven niet eens wat gij van die publieke koningin denken moet, die de wereld regeert en toch niet gezien kan worden, die overal en nergens tehuis is. Ik zou er u wel wat meer van kunnen zeggen, doch dat komt voor heden bij mijn onderwerp niet te pas. Alleen moet ik u doen opmerken, dat gij het niet zoo vleeschelijk, maar meer geestelijk met die koningin moet opnemen. Voorts, doch dit onder ons gezegd, dat men deze publieke opinie gansch geen dienst heeft bewezen, met haar tot koningin te maken: zij zou daardoor alle populariteit kunnen verliezen, terwijl haar wezen geheel populair is. Ik wil u thans echter nog een paar aanmerkingen mededeelen omtrent de wijze, hoe de dagblad-magistraten, in de uitoefening van hun eerwaardig ambt, zich van de publieke opinie bedienen.
De publieke opinie is de meening van het publiek. Ik beken dat die omschrijving niet veel beteekent; maar houdt

{==170==} {>>pagina-aanduiding<<}

er u, voor het oogenblik, tevreden mede. Zij is voor mijn oogmerk voldoende. De publieke opinie is de meening van het publiek, en vermits men zelden bij iemand meer genegenheid en ingang zal vinden, dan wanneer men zich zijner meening toegedaan betoont, zoo verzuimen de dagbladschrijvers, teregt, geene gelegenheid, om aan het publiek te zeggen, dat dit of dat de opinie van het publiek is, wanneer zij eene meening aan het publiek smakelijk willen maken.
Uw twijfelgeest komt hier weder tegen op. Indien het publiek, zegt gij, deze of gene meening reeds is toegedaan, wat behoeft men dan nog aan het publiek te verkondigen, dat het deze of gene opinie omhelst; en is het nog niet grootere ongerijmdheid de eene of andere meening aan het publiek te willen aanbevelen, omdat het publiek die tot de zijne heeft gemaakt? Men behoeft toch aan niemand eene meening op te dringen, die reeds werkelijk de zijne is. Inderdaad gij zoudt mij verlegen maken met dit argument: ik wil dan ook liefst de volledige oplossing aan onze dagbladmagistraten overlaten, en u alleen dit zeggen, dat ik de argumentatie ex opinione publica als eene van die redenen, of wilt gij liever, van die staatkundige kunstgrepen beschouw, welke volgens het bekende mundus vult decipi, helaas! nog dikwerf schijnen te moeten gebruikt worden, en waartoe wij dus ook de bevoegdheid aan Hare Majesteit de publieke opinie, mitsgaders aan hare Magistraten niet kunnen ontzeggen. Er is daarin ook een te voordeelig middel van regeren gelegen, om er zich niet van te bedienen. Gesteld, bij voorbeeld, gij hebt over de eene of andere zaak geene bepaalde meening; gesteld al verder, gij hebt de lust of het vermogen niet om te denken (verre vandaar dat ik zulks van het publiek zoude betoogen!), en daar komt men u vertellen dat de geheele wereld er zóó, en niet anders over denkt, wat dunkt u, zou het u mogelijk vallen, niet eveneens te denken? Hetgeen met u plaats heeft, gebeurt aan honderden en duizenden, en ziedaar het rijk der publieke opinie, en

{==171==} {>>pagina-aanduiding<<}

de regtsmagt harer magistraten met een aanzienlijk aantal onderdanen vermeerderd. Het is eene volledige negotiatie, tusschen de dagbladschrijvers en de publieke opinie. Deze leent haren naam aan de eersten, terwijl de dagbladschrijvers aan haar kapitaal en intressen dubbel en dwars terug betalen.
Zoo toegerust valt het den dagbladschrijvers niet moeijelijk hunne grootsche taak met waardigheid te vervullen. Zie dan ook hoe zij zich van hunne plichten kwijten. Of zijn zij het niet, die onophoudelijk strijden voor allerlei slag van Vrijheden, die zorg dragen dat millioenen burgers niet door eenige weinige onderdrukt worden, die bereidwillig genoeg zijn om hen te waarschuwen, dat het juk reeds op hen rust, wanneer zij er nog niets van bemerkten! Met hoeveel waakzaamheid slaan zij alle stappen van het gezag gade! Uit loutere belangstelling in het algemeen welzijn, loopen zij de regering vooruit, dicteren haar de maatregelen welke zij moet nemen, de wetten, welke zij behoort voor te dragen; ja hebben zij niet eenmaal reeds den Koning de moeite trachten te besparen, om de aanspraken te vervaardigen, waarmede de zittingen der Kamers worden geopend.
Maar van welke dagbladschrijvers spreekt gij nu weder? Wonderlijke vraag! Is het mogelijk er in ons land en na al het voorafgaande nog mede voor den dag te komen? Waarlijk, goede Lezer! met zulk een hoofd als gij toont te bezitten, weet ik niets aan te vangen, daarvoor zou, zoo het mogelijk ware, de geleerdheid en het doorzigt van een dagbladmagistraat wanhoopig worden: laat staan ik, wiens eenigste verdienste daarin bestaat, dat ik eene regtvaardige hulde in dit geschrijf aan ware verdiensten toebreng.
Men zoude over dit onderwerp nog veel, zeer veel kunnen zeggen, en wie weet of ik er nog niet eens op terugkom. Van goede vrienden spreekt men toch gaarne. Nog een sublieme trek echter moet ik, ten slotte in de taktiek der dagbladschrijvers doen opmerken, welke hun schrander door-
{==172==} {>>pagina-aanduiding<<}
zigt en voorzigtig beleid sprekend kenteekenen. Zij bestaat in de opvolging van dezen regel: ‘prijs onophoudelijk de dagbladen, die dezelfde gevoelens zijn toegedaan; spreek daarentegen nimmer van de zoodanigen, die uwe beginsels niet omhelzen’.
Behalve dit enkele artikel hebben wij van de deelneming in publieke aangelegenheden geene sporen in het tijdvak van 1831-1838 gevonden. Van Rappard was ook in dat tijdvak herhaalde malen, in 1835 zelfs langdurig en gevaarlijk, ziek. De referendaris belast met de zaken van het onderwijs was het meest werkzaam in zijn bureau en verwierf daardoor de bijzondere hoogachting van zijn chefs, de ministers van binnenlandsche zaken. Hierdoor werd hij in 1838 op nieuw bevorderd in den Staatsdienst.
 
Onder het zeer monarchaal regeeringsstelsel van Willem I was er één minister, die den Koning het wezenlijke centraalpunt der regeering, terzijde stond. De aanzienlijke betrekking van minister-secretaris van Staat, eerst bekleed door Falck, 1814-1818, daarna door de Mey van Streefkerk tot 1835, vervolgens korten tijd door Graaf Gerrit Schimmelpenninck, was in 1836 eerst ad interim en vervolgens definitief opgedragen aan den minister van binnenlandsche zaken Baron van Doorn van Westcapelle. Deze had tot zijn rechterhand aan het hoofd van het Staatsarchief den nauwkeurigen en werkzamen Elias Schovel, die reeds onder Falck die betrekking vervuld had. Bij den dood van dezen ambtenaar benoemde Willem I, bij B. van 29 Maart 1838, van Rappard tot die betrekking, op voordracht van van Doorn, die zijn vroegeren referendaris aan het ministerie van binnenlandsche zaken als een hoogst nauwkeurig en vertrouwd ambtenaar had leeren kennen. Van Rappard, die thans den ouderdom van bijna 39 jaren bereikt had, zag hierdoor zijn tractement van ƒ 2000 tot ƒ 3000 verhoogd.
Hetgeen de betrekking van griffier der Staatssecretarie zoo

{==173==} {>>pagina-aanduiding<<}

belangrijk maakte, was niet alleen de nauwkeurige orde en het vertrouwen, die van dien ambtenaar gevorderd werden, maar ook de verplichting, die op hem rustte, om bij ziekte of ontstentenis van den secretaris van Staat met den Koning te arbeiden, gelijk dan ook in de maand Juni 1839, toen de minister afwezig was, van Rappard bijna dagelijks met Willem I in diens Kabinet werkzaam was. Welk een gunstigen indruk van Rappard op den bejaarden Vorst maakte, blijkt daaruit, dat deze hem reeds den 12den Juli, bij de terugkomst van van Doorn, tot ridder van den Nederlandschen Leeuw benoemde.
Na de abdicatie van Willem I werd bij de invoering der ministerieele verantwoordelijkheid en als maatregel van bezuiniging, het ministerie van den secretaris van Staat bij K.B. van 20 October 1840 opgeheven; de Baron van Doorn werd benoemd tot Vice-president van den Raad van State, terwijl de werkzaamheden van de Secretarie van Staat en het Kabinet des Konings vervangen werden door eene nieuwe Staatsinstelling onder den naam van Kabinet des Konings; van Rappard werd tot directeur daarvan benoemd, en kort daarna tot secretaris van den Raad van ministers, nadat hij reeds vroeger in dien Raad de notulen had gehouden, voor zooveel de werkzaamheden betreft, welke aan dien Raad waren opgedragen, in verband tot de uitvoering van het met België, den 19 April bevorens te Londen gesloten tractaat, en in verband tot de wetsontwerpen voor de grondwetsherziening van 1840.
De Heer Bosscha schrijft in zijn Leven van Willem II, bij de vermelding van de eerste ministers van dien Vorst, van de benoeming van van Rappard door den Koning: ‘Hij verbond daardoor aan zijn dienst al den tijd zijner Regering een trouwen voorlichter, een scherpzinnigen doorgronder en een bekwamen tolk zijner gedachten, wien hij gaarne het opstellen der belangrijkste Staatsstukken toevertrouwde, doch die meermalen getuigd heeft, dat de Koning zijne aanmerkingen en

{==174==} {>>pagina-aanduiding<<}

beschikkingen doorgaans met zooveel juistheid en beknoptheid plag mede te deelen, dat zij met zijne eigene woorden in de Kabinetsbrieven konden worden opgenomen’ 1.
Waardeerde van Rappard de uitstekende eigenschappen, die in Willem II aanwezig waren, zonder voor zijn zwakheden het oog te sluiten, de Vorst van zijn kant droeg aan den directeur van zijn Kabinet innige hoogachting toe. Toen eens op een audiëntie een bloedverwant van van Rappard, op de vraag des Konings in welke familiebetrekking hij tot den directeur stond, geantwoord had, liet de Koning op dien toon van gulle uitstorting, die den ridderlijken Vorst zoozeer kenmerkte, er op volgen: ‘O hij is de beste van ons allen!’
Dertien jaren is van Rappard in deze dubbele betrekking van directeur van het Kabinet des Konings en secretaris van den Ministerraad werkzaam geweest. Meermalen is het opgemerkt, dat een dagelijksche betrekking een grooten invloed op iemands karakter uitoefent. Van Rappard was reeds uit zijnen aard vredelievend, bedachtzaam, voorzichtig; zijne betrekking ontwikkelde nog meer die eigenschappen; hij was te bescheiden en had een te juist besef van zijn ambt, om ongevraagd ooit zijn advies te geven; maar waar zijn raad werd ingeroepen, gaf hij dien rondborstig, geheel zooals zijne overtuiging was, zonder berekening of zijn raad welgevallig zou zijn; toevertrouwde geheimen waren goed bij hem bewaard. En toch verloor hij den gullen toon niet, die hem als student en jeugdig ambtenaar had gekenmerkt. Openhartigheid omtrent eigen gevoelens, waaromtrent geene geheimhouding gevorderd werd, - vertrouwelijkheid met bekende vrienden omtrent zaken, die later tot de geschiedenis konden behooren, - en stilzwijgendheid omtrent hetgeen hij als geheim wist, waren bij hem op zoo gepaste wijze vereenigd, dat de bedachtzaamheid van den Staatsman niet hinderlijk was aan het vertrouwelijk gesprek met den vriend.

{==175==} {>>pagina-aanduiding<<}

Aan allen boezemde de natuurlijke welwillendheid van den achtenswaardigen man vertrouwen in, zoowel aan de Vorsten, die hij met onwrikbare Hollandsche trouw diende, als aan de onderscheidene ministers, wier beraadslagingen hij bijwoonde. Willem II erkende achtereenvolgens zijne verdiensten door hem, na de definitieve regeling met België, tot Kommandeur der orde van den Nederlandschen Leeuw te benoemen, bij B. van 8 October 1842, - door zijn tractement tot ƒ 5000 te verhoogen in Januari 1844, - door hem te benoemen tot Staatsraad in buitengewonen dienst in December 1846.
Met eene belangstelling, sterker dan bij zijn eigene zaken, nam hij deel aan de staatkundige maatregelen der regeering. Levendig herinner ik mij een bezoek bij hem, te 's Gravenhage in 1842, kort nadat ik in de Tijdgenoot de bepalingen van het besluit van 2 Januari ten aanzien van het lager onderwijs had afgekeurd, en zeer spoedig kwam dan ook het gesprek op die aangelegenheid. Van Rappard ontveinsde niet, dat er gewichtige bedenkingen tegen dat besluit gemaakt konden worden; ook hij keurde het niet goed; - maar het kenmerkte geheel zijn voorzichtigheid als directeur van het Kabinet, toen hij met warmte mij de verzekering gaf, dat dit besluit de regeering, en den Koning in het bijzonder, oneindig veel moeite had gegeven, en dat ook gegronde oppositie veel gemakkelijker was dan een streven om allen te bevredigen, welk doel de grondslag van dit besluit was geweest.
Hoe deelde van Rappard in de zorg van Willem II bij de gewichtige financieele discussiën in 1843 en 1844, en in zijne vreugde, toen de leening van 127 millioen à 3 Pct. rente was volteekend, ofschoon het auteurschap van de schoone proclamatie van 2 April 1844, - alleen door den Koning en van Rappard onderteekend - aan den laatstgenoemde niet behoort toegekend te worden. Bosscha verzekert, dat het stuk geheel uit de gedachte en de pen van den Koning zelven is gevloeid.
Nadat de wetten van 1844 en 1845 een betere orde in de

{==176==} {>>pagina-aanduiding<<}

financiën hadden gebracht, meenden velen, dat een nadere grondwetsherziening noodig was. Van Rappard's volle neef, het lid der Tweede Kamer W.L.F.C. Ridder van Rappard had in den zomer van 1848, in tegenwoordigheid van Baron van Doorn van Westcapelle, een langdurig gesprek met den Koning, waarin zij dezen overtuigden van de noodzakelijkheid eener nadere grondwetsherziening. Eene commissie, bestaande uit de Heeren W.L.F.C. van Rappard, J.C. Baud, de Jonge van Campens Nieuwland, van Randwijck en den directeur van 's Konings Kabinet, onzen A.G.A. van Rappard, werd daartoe benoemd 1. Ook deze commissie gaf hem vele werkzaamheden.
Hoe gewichtig en belangrijk ook van Rappard's betrekking onder Willem II was, zij liet hem bij geregelde verdeeling van arbeid, toch tijd voor eigen oefening en ontwikkeling. Was hij vroeger een weetgierig student geweest, hij bleef dien karaktertrek behouden, toen hij met vele belangrijke personen in aanraking kwam. Hij stelde er prijs op, op de hoogte te zijn van de buitenlandsche aangelegenheden; met J.C. Baud knoopte hij vriendschapsbetrekking aan, terwijl de gesprekken steeds over koloniale zaken liepen; de onderwerpen van onderwijs en wetenschap bleven zijn aandacht trekken. Gaat bij vele Staatslieden een groote tijd verloren met nietige verpoozingen, voor van Rappard was bij het huiselijk verkeer in de woning van zijn broeder, een belangrijk gesprek het aangenaamste genot. Terwijl velen bij het bedrijvige leven slechts boeken doorbladeren, las hij des avonds met belangstellende aandacht. Het leesgezelschap van Diepenbeek door Prof. Limburg Brouwer en Le cours de littérature van A. Vinet wisselden de lectuur van werken over Staatkunde en Koloniën af. Zijn godsdienst was een Christendom des levens, vrij van de enge vormen van leerstellige

{==177==} {>>pagina-aanduiding<<}

godgeleerdheid, met groote nauwgezetheid voor zich zelven, en verschoonend oordeel over anderen. Van voorliefde tot kerkelijke leerstellingen vindt men in de aanteekeningen geen spoor hoegenaamd, maar wel dat hij dag aan dag zijn levensweg wandelde met God. Bij moeielijkheden verhief hij zijn hart tot den hemelschen Vader, - bij uitkomst dankte hij.
Zoo begon hij ook weder de zeer korte dag-aanteekeningen in het jaar 1848.
‘Zaturdag 1 Januari. De Godsdienstoefening aan het Paleis bijgewoond. - Koning en Koningin beide bijzonder welwillend. - Groote reden van dankbaarheid, dat ik den 22 Dec. l.l. door de griep aangetast zoo spoedig hersteld ben, dat ik op gisteren voor het eerst met Z.M. heb kunnen arbeiden’.
Van Rappard bleef echter zeer ziekelijk en zenuwachtig. En toch had een krachtige gezondheid hem wel te stade gekomen, toen hij Willem II in dat veelbewogen jaar terzijde stond.
De korte aanteekeningen vermelden vele bijzonderheden, waarvan wij enkele met de eigen karakterschetsende woorden van van Rappard willen mededeelen.
‘Zaturdag 8 Januari 1848. In den afgeloopen nacht koorts gehad. Overdag veel beter. Van 2-4 bij Z.M.: De Grondwetsverandering zou ons ongeluk zijn. Over 3 à 4 jaren zouden wij er berouw van hebben. Wij lieten ons in een maalstroom medesleepen, zonder dat de gevolgen te berekenen waren’.
‘Zondag 9 Januari. Z.M. was zeer ingenomen met eene brochure over de ontbindbaarheid der 2de Kamer bij van Weelden uitgekomen’.
‘Maandag 10 Januari. Brochure boven vermeld met uitmuntend veel genoegen gelezen’.
‘Dingsdag 18 Januari. Z.M. niet opgeruimd. Toen ik trachtte hem op te beuren, hernam hij lagchende: wat de menschen toch kunnen veranderen; zooals gij nu tegen mij spreekt, sprak de Mey tegen mijn Vader’.

{==178==} {>>pagina-aanduiding<<}

‘Donderdag 20 Januari. Van ½ 1-2 bij Z.M. Hij zeide: Hoe groote mannen dikwerf die kwalificatie aan kleine omstandigheden te danken hebben. Nooit iemand ontmoet tegen wien hij als genie had opgezien, - wel wat moraliteit en karakter aangaat, hij was ook daardoor meer en meer overtuigd, dat alles stond onder hooger leiding en bestuur’.
‘Zaturdag 22 Januari. Z.M. had groot bezwaar omtrent de verandering van art. 59 der grondwet (Opperbestuur der Koloniën). Wat wordt er van het denkbeeld eener grondwet, indien zij, zonder bepaalde aanwijzing van het hoe en wat, zoo veel aan de wet overlaat’.
‘Maandag 24 Januari. Gesprek met den Koning over het onderwijs; het moet op zedekunde en wel Christelijke gegrond zijn. De minzaamheid en goede trouw was uit de zamenleving verdwenen. Veel mooije woorden en goede vormen; maar men heeft het gevoel alsof men verraden en verkocht wordt. Staat van spanning en gisting in Europa, die zich eens bloedig zal oplossen’.
‘Dingsdag 25 Januari. Ongunstige berichten omtrent Prins Alexander uit Madera. De Koning zeer neergedrukt’.
‘Dingsdag 15 Februari. De Koning recht gelukkig wegens betere tijdingen van Prins Alexander’.
‘Vrijdag 25 Februari. Bal bij Prins Frederik. Ongunstige berichten uit Parijs. Gesprek met Baud over Java’.
‘Zaturdag 26 Februari. Kruisvuur van geruchten’.
‘Zondag 12 Maart. De Wetsontwerpen werden bij het publiek ongunstig beoordeeld’.
‘Dingsdag 14 Maart. Onderscheidene malen bij Z.M. geweest in conferentie met Ministers en President der 2de Kamer; alles naar aanleiding van de verklaring van Z.M. aan den Voorzitter der Tweede Kamer, welke dezen morgen in onderscheidene Couranten stond’.
‘Woensdag 15 Maart. Te ½ 11 met Willem van Rappard [toen minister van financiën en tijdelijk president van den ministerraad] bij Z.M.: best dat alle ministers hun ontslag

{==179==} {>>pagina-aanduiding<<}

namen en Z.M. Luzac tot zich riep 1. Te 12 ure Raad van ministers, allen unaniem om ontslag te nemen en adres daartoe opgemaakt en door mij gebracht, zoo ook het antwoord, dat Z.M. tot zijn leedwezen door de omstandigheden gedwongen aannam, aankondiging daarvan in de Staatscourant’.....
‘Donderdag 16 Maart. Ten 11 ure bij Z.M. met W. van Rappard. Luzac wil niet, is te oud, lijstje van onderscheidene personen 2, waaruit Z.M. kiest Bruce Financiën, Donker Curtius Justitie, Sloet Binnenl. Zaken, Rochussen Koloniën, Graaf Schimmelpenninck Buitenlandsche Zaken, van Sonsbeeck Roomsch Kath. Eeredienst, List Oorlog, Rijk Marine. Commissie te benoemen voor de grondwet: Dirk Donker Curtius, Prof. Thorbecke en Lightenvelt (Th. moest in iets gekend worden, anders maakte hij dadelijk oppositie zei L.). 's Avonds nogmaals bij Z.M., had Donker Curtius gesproken’.
‘Vrijdag 17 Maart. Ten 10 ure bij Z.M. Ontwerpbesluit tot het benoemen eener Commissie tot het opstellen - en zamenstellen van een ministerie. Op dit laatste punt was verandering voorgesteld, dat het ministerie definitief zou benoemd worden, wanneer het ontwerp gereed was. Ten 11 ure weder bij Z.M., Donker Curtius wilde het tweede punt niet opgeven. Ik heb er mij vrij driftig tegen verklaard; Z.M. het moest er nu door; kort daarna tijding van het overlijden van Prins Alexander. Onrustige tijdingen uit Weenen, Berlijn en Baden 3. Nogmaals bij Z.M. die ik zeer bedroefd vond’.
‘Zaturdag 18 Maart. De stap des Konings [om de Com-
{==180==} {>>pagina-aanduiding<<}
missie met de dubbele opdragt te belasten] werd zeer afgekeurd door van Assen, van Ewijck en van Doorn’.
‘Zondag 19 Maart. Z.M. zeer zenuwachtig, schriftelijk ontslag der ministers, het werd verleend met verzoek om te willen continueeren tot 15 April of zooveel vroeger als mogelijk zou zijn. Donker Curtius wilde niet definitief minister worden, ik liet mij scherp daarover uit, dat zij den Koning wel van de wal in de sloot hielpen, maar hem er niet uit helpen’.
‘Maandag 20 Maart werd Donker Curtius als minister van Justitie beëedigd: hij verklaarde geen reactie maar rust en orde te willen. Na het vertrek van Donker Curtius bezoek van J.M. de Kempenaer lid der 2de Kamer bij den Koning. Inmiddels werd ook in Luxemburg de herziening der grondwet toegezegd en van Rappard belast met de behandeling der Luxemburgsche zaken’.
‘Woensdag 22 Maart. Een lijst van provisioneel ministerie. Finantiën van Rijckevorsel, Oorlog Nepveu, Marine en Kol. Rijk, Binnenlandsche Zaken Thorbecke, Hervormde Eeredienst de Kempenaer, Roomsch Catholieke Eeredienst Storm, Luzac minister zonder portefeuille, Buitenlandsche Zaken Schimmelpenninck. Bij Donker Curtius bleek, dat het nog niet kon wegens Rijckevorsel en Rijk. Ten 2 ure nogmaal bij Z.M. (Luxemburgsche zaken). Daarna raad van ministers, Rijk wordt aangeraden te accepteren’.
‘Donderdag 23 Maart. Ten 1 ure bij Z.M. Ministerie nog niet gevormd. Onderhoud met Graaf Schimmelpenninck. Ontmoeting met de Koningin. - Oproer te Amsterdam’.
‘Vrijdag 24 Maart. Graaf Schimmelpenninck rescript en besluit, intrekking van het 2de gedeelte van de last der Commissie opgemaakt, daarmede naar Graaf Schimmelpenninck, toen naar Z.M. en daarna naar Donker Curtius, die zwarigheid maakte. Ten 1 ure met Donker Curtius naar Z.M. Vandaar met Gr. S. met D.C. in conferentie, vandaar naar Z.M. die rescript en besluit teekende’.

{==181==} {>>pagina-aanduiding<<}

Gelijk bekend is werd in het ministerie door den Graaf Schimmelpenninck gevormd de Heer Thorbecke niet opgenomen 1. Van Rappard heeft het altijd betreurd, dat zulks niet plaats had gevonden, daar dan vele moeielijkheden waren voorkomen. Met kenbaar welgevallen teekent hij aan op
‘Maandag 10 April, ½ 11 bij Z.M..... zou niets tegen de benoeming van Thorbecke gehad hebben’.
De onderscheidene veranderingen in het Staatsbestuur deden van Rappard ook denken, dat misschien van zijne aftreding sprake zou zijn. In den Courrier Batave werd op zijne verwijdering aangedrongen. Van Rappard, luidde het daar, was le bras gauche, van Doorn le bras droit du système conservateur geweest. Ook andere bladen lieten zich in dien geest uit. Enkele vrienden raadden van Rappard aan, naar een andere betrekking te zoeken; hij zelf meende de beschikking over zijn persoon te moeten afwachten en weldra bleek het, hoe èn Zijne Majesteit èn de ministers, hoogen prijs op zijne veelvuldige diensten gesteld hadden. Op het einde van het gewichtige jaar 1848 vroeg de minister Donker Curtius aan van Rappard, op welke wijze men het best zijne vele werkzaamheden en trouw in het behartigen van 's lands belangen zou kunnen beloonen. Z.M. deed een gelijke vraag. Van Rappard stelde zich tevreden met van den Koning als Groothertog van Luxemburg aan te nemen de benoeming tot ridder met de ster van de orde

{==182==} {>>pagina-aanduiding<<}

van de Eikenkroon ter herinnering van de vele bemoeiingen met de Luxemburgsche zaken, waarvoor men ook in Luxemburg zelf, hem meermalen erkentelijkheid betuigde. Het was het laatste openlijke bewijs van hoogachting, dat hij van Willem II ontving.
De dood van dien Vorst eenige weinige maanden later trof velen met diepe smart, niet het minst den Directeur van zijn Kabinet, die hem zoo van nabij had gekend en die zijne gedachten zoo dikwijls op het papier had gebracht. Maar ook die dood was eene gelegenheid om het vertrouwen te leeren kennen, dat de koninklijke familie in hem stelde. Hij werd benoemd tot lid en president van de Commissie van beheer der Nalatenschap van Zijne Majesteit Koning Willem II. Dat hij ook in die Commissie met het meeste beleid en trouw is werkzaam geweest, bewijzen de eigenhandige brieven van leden van het koninklijke geslacht, waaronder meerdere van de Koningin-Weduwe Anna Paulowna.
Zijn betrekking als Directeur van het Kabinet des Konings leverde in den aanvang der regeering van Willem III eigenaardige moeielijkheden op. Van Rappard was zeer gehecht aan zijn gewone regelmaat; hij verliet niet gaarne onverwachts zijne werkzaamheid; bij zijn zenuwachtig gestel zag hij tegen nieuwe positiën en nieuwe personen op, en de Koning, die pas den troon beklommen had, kende in het begin te weinig het karakter van den Directeur van zijn Kabinet om het dadelijk te begrijpen. Later werd de verhouding anders. Van Rappard leerde de warme vaderlandsliefde van den Koning, zijne edelmoedigheid en zijne gezindheid om eigene meeningen op te offeren aan het algemeene welzijn, waardeeren, terwijl de Koning van zijne zijde meer dan eens bewijzen van zeer hooge achting aan van Rappard schonk, waarop deze prijs stelde, blijkens de vermelding er van in zijne aanteekeningen. Voilà l'ami de notre maison, was het woord waarmede de Koning van Rappard voorstelde aan den Aartshertog van Oostenrijk, die 's Gravenhage bezocht,

{==183==} {>>pagina-aanduiding<<}

en dat woord deed van Rappard in zijne betrekking tot het koninklijk geslacht geheel kennen. Hij behoorde niet alleen onder de trouwste staatsburgers van zijn Vaderland maar ook onder de trouwste vrienden van het nationale Stamhuis.
De eerste gewichtige staatkundige gebeurtenis, waarin Willem III den raad van van Rappard inwon, was de verandering van ministerie in het laatst van 1849. Willem III was door een gevoel van kinderlijke liefde gehecht aan de ministers, door zijn vader benoemd. Met leedwezen had hij aan Donker Curtius, die meende dat hij niet moest aanblijven, toen zijn voorstel van wet omtrent de ministerieele verantwoordelijkheid was verworpen, op diens dringend verzoek ontslag verleend; maar hij bleef aan het oordeel van dezen oprechten Staatsman evenals aan dat van den minister van buitenlandsche zaken Lightenvelt groote waarde hechten. Nu ook de Kempenaer en de overige ministers hun ontslag verzochten, daar zij de overtuiging koesterden, dat zij geen genoegzaam vertrouwen bij de meerderheid der Tweede Kamer vonden, werd door gemelde Staatslieden het raadzaam geacht, aan den Heer Thorbecke de formatie van een nieuw Kabinet op te dragen. Er bestonden daartegen vele bedenkingen. De Heer Thorbecke was aan den Koning afgeschilderd, als een republikein, - als een vijand van de constitutioneele regeering, terwijl velen aan hem toeschreven eenige zeer hatelijke dagbladartikelen tegen de ministers in Maart 1848 benoemd. Van Rappard werd in de onderhandelingen, die dit ministerie voorafgingen, herhaalde malen gebruikt. Van de aanteekeningen deelen wij een enkele mede, waarin van Rappard handelende voorkomt.
‘Maandag 29 October 1849. Conferentie bij Z.M. met de HH. Thorbecke en Nedermeijer van Rosenthal. Voor de komst der beide Heeren gevraagd, wat mijn gevoelen was, - aan Z.M. geantwoord, - dat Z.M., met eenige wijziging in de voordracht van de ministerieele lijst, zou toegeven, omdat het noodig was, dat er een einde kwam aan

{==184==} {>>pagina-aanduiding<<}

de crisis, - omdat het mij noodig toescheen den Heer Thorbecke in een ministerie te hebben, - omdat anderen zooals Bruce en van Goltstein Z.M. thans niet zouden helpen, - omdat er geen indissolubel huwelijk met de HH. gesloten werd. Ik heb echter dien raad niet gegeven, dan onder voorbehoud, dat Z.M. er niet zoo veel gewicht aan zou hechten of Hoogstdezelve zou ook iemand anders van meer kennis en ervaring raadplegen. Ten slotte scheen Z.M. toe te geven behalve op het punt van de vereeniging van finantiën en koloniën’.
‘Dingsdag 30 October. Ten 8 ure ontving ik een briefje om ten 10 ure bij Z.M. te komen. Ook de Heer Nedermeijer van Rosenthal kwam op dat uur. Deze gaf stellige verzekeringen omtrent de goede bedoelingen van Thorbecke. Ten ½ 11 kwam ook deze en ook de Generaal Spengler. Dit onderhoud liep tegen 1 uur af. Thorbecke verklaarde daarin, noch middelijk noch onmiddelijk in eenige relatie tot dagbladen te staan. Alleen vóór 1840 had hij eenige leadingartikelen in het Handelsblad geschreven en deze was hij bereid over te leggen’.
Op deze verzekeringen werd het eerste ministerie Thorbecke benoemd. Mocht van Rappard bij de formatie van het ministerie van 1 November 1849 ondervinden, dat de Koning prijs stelde op zijn juist en onpartijdig oordeel, eenige weken later ontving hij een dergelijk bewijs, door dat de Koning hem zijn wensch mededeelde, dat hij zou opgenomen worden onder de eventueele voogden van den Prins van Oranje, een wensch, die ook door het ministerie gedeeld werd, terwijl in de toelichtende memorie voor het wetsontwerp op de voogdij de voordracht in de volgende bewoordingen werd aangedrongen:
‘Eindelijk is door de regering begrepen dat zij aan den tegenwoordigen Directeur van het Kabinet des Konings, den Heer van Rappard slechts regt zou doen wedervaren, door ook hem voor te dragen; een man wiens waarlijk uitstekende

{==185==} {>>pagina-aanduiding<<}

talenten en bekwaamheden hem onder de achtingswaardigste Nederlanders rangschikken’ 1.
De wetsvoordracht omtrent de voogdij werd gelijk bekend is, niet aangenomen, omdat men haar minder noodzakelijk achtte bij den leeftijd van den Koning en de gezondheid, die hij genoot. De Koning raadpleegde van Rappard echter meermalen over de opvoeding van den Prins van Oranje, waaraan deze steeds voldeed in schriftelijke memoriën, gelijk zijne papieren aanwijzen.
Niettegenstaande deze blijken van vertrouwen, waarbij zich voegden zijne benoeming tot ridder Grootkruis der Luxemburgsche orde en tot Kommandeur der orde van St. Olof door Z.M. den Koning van Zweden, bij gelegenheid van het huwelijk van den Kroonprins van Zweden met de oudste dochter van Prins Frederik der Nederlanden, kwam het verlangen naar eene andere betrekking wel eens bij van Rappard op. Na de geheele invoering van de ministerieele verantwoordelijkheid waren de gewone werkzaamheden van den directeur van het Kabinet in belangrijkheid en omvang zeer verminderd. Hoe hij over eene andere betrekking dacht, blijkt uit eene aanteekening, zeer kort na den ministerraad van Woensdag 2 October 1850, dien hij als secretaris bijwoonde, opgeschreven.
‘Toen van een candidaat voor den Raad van State de rede was, stelde Nedermeijer van Rosenthal mij voor. Hij deed zulks met het oog op het moeijelijke van mijne tegenwoordige positie en adstrueerde zijn voorstel in voor mij vleijende bewoordingen. Allen vereenigden zich hiermede, uitgezonderd Thorbecke, die verklaarde daartoe niet te kunnen medewerken. Hij liet hierbij terzijde mijn particulier belang, maar beoogde alleen het openbaar belang. Ik was de eenige persoon, die het volle vertrouwen des Konings genoot en die het ook verdiende om mijne relatie met en

{==186==} {>>pagina-aanduiding<<}

de diensten aan het koninklijk huis bewezen. Ik was de eenige man, die geschikt was, ingeval van botsing tusschen Z.M. en de ministers als bemiddelaar op te treden. Hij wist niet, door wien ik in dat opzicht vervangen zou kunnen worden. Was dit niet het geval, hij had er reeds lang aan gedacht mij voor andere betrekkingen voor te dragen, maar hij was daarvan door voorschreven consideratiën teruggehouden en werd dit nog; alle overige consideratiën moesten daarvoor zwichten. Hij bediende zich daarbij van uitdrukkingen, welke eene uiterst gunstige denkwijze ten mijne opzichte aan den dag legden. Van Rosenthal stemde dit toe, maar zeide dat mijn lot te beklagen zou zijn indien ik op die wijze aan mijne tegenwoordige betrekking als gekluisterd was. Hij voegde er lagchend bij, dat hij zijne kinderen zou waarschuwen zich onmisbaar te maken. Hij betwistte intusschen het gewicht der consideratiën van Thorbecke niet. De overigen stemden ook daarin toe. Admiraal Lucas zeide echter te wenschen dat ik in de gelegenheid werd gesteld mij over de zaak te expliceren. Thorbecke drong nog nader zijn gevoelen aan, en verklaarde er zich stellig tegen, maar wilde mij echter de gelegenheid niet benemen om mij te verklaren. Ik heb toen in substantie gezegd, dat het moeijelijk voor mij was mij hierover te expliceren. Van den eenen kant moest ik wenschen in een anderen werkkring te komen. Sinds Januari 1841 stond ik nu op dezelfde plaats en had moeijelijke jaren doorgebracht. Mijne betrekking tot den Koning was niet meer dezelfde als onder Willem II, mijne werkzaamheden waren dan ook in omvang verminderd en ik zou gaarne een betrekking hebben waarin ik geloofde mijne krachten nuttiger te kunnen aanwenden. Van den anderen kant kon ik de juistheid van hetgeen de Voorzitter had betoogd niet tegenspreken. Het was waar, dat de Koning veel vertrouwen in mij stelde en dat ik in dit opzicht nog nuttig kon zijn in mijne tegenwoordige positie, en daar ik meestal gewoon was geweest de roeping te volgen, welke

{==187==} {>>pagina-aanduiding<<}

aan mij was gericht geworden, zou ik indien de Raad het wenschelijk oordeelde dat ik bleef, mij aan dat gevoelen onderwerpen. Hiermede was de zaak uit en onderscheidene leden betuigden mij hun genoegen’.
Dat van Rappard bij ontstane moeielijkheden tusschen den Koning en de ministers dikwijls de bemiddelaar is geweest, blijkt uit onderscheidene zijner aanteekeningen. Hij erkende de bekwaamheden en de eerlijkheid van den minister Thorbecke, ofschoon hij zijn hoogen toon en zijne onverzettelijkheid in zaken van minder gewicht zeer betreurde. Eene bijdrage tot zijne beschouwing van onzen staatkundigen toestand levert een brief aan mij van den 2 December 1852.
Toen onderscheidene commissarissen des Konings in de provinciën onder het ministerie Thorbecke in 1852 door andere vervangen waren, deed een bericht, dat vele dagbladen uit l'Indépendance Belge hadden overgenomen, de vrees ontstaan, dat de alom geachte en toen nog niet zoo hoog bejaarde Mr. van Ewijck, commissaris in Noord-Holland, ook vervangen zou worden. Onderscheidene leden der provinciale Staten van Noord-Holland opperden het plan van een adres aan den Koning te richten, dat dit niet zou geschieden. Daar ik wist dat van Rappard met mij van Ewijck zeer hooge achting toedroeg, besloot ik hem raad te vragen, terwijl ik er op wees, hoe de groote voorrechten van een krachtig koningschap verloren gingen, wanneer de afwisselende ministers de hooge ambtenaren naar hun personeel goedvinden telkens veranderden.
In het antwoord van van Rappard komen de volgende zinsneden voor:
‘Ik geloof niet dat Thorbecke thans aan de verwijdering van den Heer van Ewijck denkt. Ik heb nog nimmer eenig spoor aangetroffen van vooringenomenheid tegen of van ontevredenheid over den Heer van Ewijck..... Ik moet veronderstellen dat hij zeer wel weet, hoe gunstig men in Noord-Holland over van Ewijck denkt en dat het hem

{==188==} {>>pagina-aanduiding<<}

Th. zou schaden, indien hij thans ook dien man verwijderde.
Het courantenbericht gesproten ni fallor uit een Haagsche correspondance van l'Indépendance is afkomstig uit een verdachte bron, indien het waar is, dat de correspondent van dat blad is een gewezen ambtenaar van Binn. zaken die zich door Th. verongelijkt acht.
Maar ook dan wanneer een meer voldoende grond aanwezig was, betwijfel ik of het door U geopperd middel zou baten. Een der hoofdtrekken van het karakter van Th. is onverzettelijkheid. Heeft hij eenmaal een voornemen opgevat, dan moet het er door, wie en wat er zich ook tegen verzet. Had hij dus besloten, dat v.E. de baan moest ruimen, dan zou geen adres van de Staten, geen tegenoverstellingen van wie ook, baten.
Dat deze onverzettelijkheid ook dáár toegepast waar de billijke wenschen des Konings eene andere richting hadden, voor het Koningschap zeer schadelijk kan werken, betwist ik niet. Ik vraag echter welke middelen de Koning heeft om zoodanigen wil te breken, anders dan door het geven van ontslag; maar tevens of het raadzaam is, dat hij dit thans doet, ja, of hij het in morelen zin kan doen.
Ik moet u nog een denkbeeld mededeelen, waarvan gij de waarde, de uitvoerlijkheid beter dan eenig ander, zult kunnen beoordeelen. Ik geloof namelijk, dat indien men er nog eens over denkt eene nieuwe constitutie zamen te stellen, en indien de Koning iets meer zal zijn dan de volgzame onderteekenaar der besluiten, welk hem worden voorgelegd door ministers, die eigenlijk niet zijne ministers zijn, maar die der vertegenwoordigers des Volks die hen aan den Vorst aanwijzen (om niet te zeggen opdringen), dat men dan behoort voor het Koningschap uit te denken een soort van publiek Ministerie, hetwelk voor de rechten en de belangen van het Koningschap waakt en het kan verdedigen waar het pas geeft’.....
Het denkbeeld van van Rappard verdient zeer overwe-
{==189==} {>>pagina-aanduiding<<}
ging. Is de minister niet alleen verantwoordelijk voor de publieke opinie en de volksvertegenwoordigers maar ook tegenover den Koning, dan moet die verantwoordelijkheid ook een steun hebben in onafhankelijke voorlichting des Konings.
Kort na dezen brief hadden er belangrijke staatkundige gebeurtenissen plaats. Overeenkomstig de Grondwet behoorden de zaken der Roomsch Katholieken geheel vrij door den paus geregeld te worden. De invoering der pauselijke hiërarchie moest echter bij een volk als het onze niet geschieden, dan wel voorbereid en niet zonder waarborgen, dat ons staatsleven en onze staatswetten niet aan pauselijke of bisschoppelijke censuur werden onderworpen. Die voorzorgen werden echter verwaarloosd. Het eerste wat men door de couranten daarvan vernam, was de allocutie van den paus, waarin de schoonste tijden van de geschiedenis van ons Vaderland ‘betreurenswaardige verwarringen’ werden genoemd, en zonder dat eenige maatregelen genomen waren tegen priesterlijke aanmatiging op staatkundig gebied. Men kent de agitatie, die daarop gevolgd is en hoe het ministerie van 19 April 1853 het ministerie van 1 Nov. 1849 heeft vervangen. Ik heb geene aanteekeningen over die gebeurtenis in de papieren van van Rappard aangetroffen. Het schijnt, dat het nieuwe Kabinet te Amsterdam, waar de Koning zich ophield, gevormd is, terwijl van Rappard als secretaris van den ministerraad zich te 's Gravenhage bevond. Alleen herinner ik mij uit een later onderhoud, hoe van Rappard, over de moeielijkheid om de betrekking van directeur van het Kabinet en secretaris van den ministerraad te gelijk waar te nemen, sprekend, mij de zonderlinge positie schetste, waarin hij zich bevonden had, toen de ministerraad op voorstel van den Heer Thorbecke den bekenden brief van 16 April aan den Koning vaststelde, vol vertrouwen naar het scheen, dat de Koning het ministerie zou blijven behouden, terwijl hij als directeur van het Kabinet reeds wist, dat Z.M. besloten had zijn ministerie te ontslaan.
Door de verandering van het ministerie onderging van

{==190==} {>>pagina-aanduiding<<}

Rappard's betrekking formeel geene, - maar in wezenlijkheid eene zeer groote verandering. Het vroeger ministerie was zoozeer op de juiste onderscheiding van het ministerieel gezag en de betrekking van den directeur van het Kabinet tevens secretaris van den ministerraad gesteld geweest, dat men bij de erkenning van de verdiensten van den secretaris, toch de openingsreden altijd door de ministers zelve had doen redigeeren; - het thans opgetreden ministerie nam die onderscheiding niet zoo sterk. Van Hall en Donker Curtius, - beiden vroeger advocaten, - beiden vroeger in de oppositie tegen Willem I, maar thans vereenigd in een practisch streven om de constitutioneele monarchale regeeringsbeginselen zoo goed mogelijk in toepassing te brengen, hadden evenals de Heer Lightenvelt in onderscheidene tijdvakken, de groote bekwaamheden en het juiste inzicht van van Rappard leeren kennen; - de overige ministers vonden zich evenzeer tot den secretaris van den ministerraad aangetrokken en stelden zijne rijke ervaring op prijs. Hierdoor werd hij eenigszins een integreerend deel van het ministerie. Aan hem werd door het ministerie opgedragen een wet op den Raad van State te ontwerpen, en toen Lightenvelt, benoemd tot ambassadeur te Parijs, als minister van R.K. Eeredienst den 28 December in het ministerie werd vervangen door Mutsaers, werd bij het zoeken naar een definitief minister voor het departement voor de zaken van den Hervormden Eeredienst als van zelf de aandacht op van Rappard gevestigd. Deze zag echter zeer tegen de ministerieele betrekking, die hem zou verplichten aan den parlementairen strijd deel te nemen, op. Van Rappard polste onderscheidene personen en onder hen ook mij, - maar na vergeefsche pogingen om er zich aan te onttrekken, liet hij zich eindelijk overhalen, en bij K.B. van 12 Januari 1854 werd hij tot minister voor de zaken van den Hervormden Eeredienst benoemd.
 
Even nauwgezet als in alle zijne betrekkingen was van

{==191==} {>>pagina-aanduiding<<}

Rappard ook werkzaam in de ministerieele loopbaan. De wet van 10 September 1853 beschouwde hij als de volledige scheiding van Kerk en Staat te hebben uitgemaakt. Hij meende, dat de vraag, of die scheiding goed dan kwaad was, thans niets ter zake meer deed; maar dat zij nu zoo goed en spoedig mogelijk moest tot stand komen; hij trachtte de aanhangige voorstellen van reorganisatie der Luthersche en Israëlitische Kerkgenootschappen ten einde te brengen. Terwijl hij de volledige scheiding van Kerk en Staat voorbereidde, deed hij bij de veelvuldige quaestiën, die in onderscheidene gemeenten nog bestonden en waarbij de regeeringsrechten nog moesten worden uitgeoefend, dat gezag eerbiedigen.
Van Rappard verwierf als minister voor de zaken van den Hervormden Eeredienst algemeene achting, gelijk van zijne zijde, de weinige aanteekeningen, die van dat tijdvak overig zijn, bewijzen geven van het genoegen, waarmede hij vele Hervormde leeraars en onder dezen den president van de Synode, den Rotterdamschen predikant van Doesburgh, had leeren kennen. Aan ‘zijn helder doorzicht en edel rondborstig karakter’ werd hulde toegebracht.
In December 1854 verdedigde van Rappard voor het eerst de begrooting van zijn departement. Zijne redevoering, kalm en waardig voorgedragen, vond algemeenen bijval. De zeer gunstige indruk, dien van Rappard als minister maakte, - de overtuiging, die men had van zijne bekwaamheden, - de studie, die hij van koloniale aangelegenheden had gemaakt, en de vriendschap, waarin hij tot den Generaal van den Bosch den oud-minister van koloniën, tot den generaal Merkus de Kock den beleidvollen beëindiger van den Javaanschen oorlog, en tot Jean Chrétien Baud gestaan had, deden den Koning er op aandringen, dat de raad van ministers zijn oordeel zou doen kennen over de benoeming van van Rappard tot Gouverneur-Generaal van Neerlandsch Indië ter opvolging van den Heer Duymaer van Twist, die op het punt stond terug te keeren. Niettegenstaande de

{==192==} {>>pagina-aanduiding<<}

raad van ministers zich zeer gunstig over het koninklijke voorstel uitliet, gaf van Rappard echter dadelijk te kennen dat hij buiten aanmerking wenschte te blijven, niet alleen als ongenegen, maar omdat hij zich tot die betrekking ongeschikt achtte. De notulen van den ministerraad van 27 October 1855 leveren zeker een zeldzaam voorbeeld van bescheidenheid. Intusschen was bij zijne zwakke gezondheid en bij het angstvallige van zijn karakter, de weigering niet alleen een daad van bescheidenheid maar ook een daad van verstand.
De waarde, die door den Koning en de meest bekwame leden van elke richting aan de persoonlijkheid van van Rappard werd toegekend, leverde voor hem weldra nieuwe moeielijkheden op. Van Rappard was met zekeren tegenzin minister; hij zag tegen het openbaar debat op; zijne aanteekeningen dragen de duidelijkste sporen, dat hij in December 1855 in grooten staat van spanning verkeerde gedurende de dagen, die de behandeling van de begrooting van zijn departement voorafgingen; hij vreesde dat hij bij een onverhoeden aanval zwak zou zijn in het oogenblikkelijk verzamelen en rangschikken zijner gedachten. Bij zijne angstvalligheid kwam op nieuw ongesteldheid, zoodat reeds in het voorjaar van 1856 van Rappard liever wenschte ontslagen te zijn, dan in een nieuw ministerie begrepen te worden. Het tegendeel had echter plaats.
De minister van binnenlandsche zaken van Reenen had een wet op het lager onderwijs voorgesteld, die naar hare algemeene beginselen grooten bijval bij de meerderheid der Staten-Generaal had verworven, blijkens het voorloopig verslag, aan welks samenstelling de vroegere schoolopziener in Noord-Brabant, later hoogleeraar te Amsterdam en toen lid der Staten-Generaal, Mr. J. Bosscha, een groot deel had genomen. Tegen het ministerieele voorstel was echter buiten de Kamer eene groote agitatie verwekt, alsof door de niet opneming van de woorden opleiding tot maatschappelijke en Christelijke deugden het openbaar onderwijs voortaan geheel godsdienst-
{==193==} {>>pagina-aanduiding<<}
loos zou zijn en de Koning had zich uitgelaten, dat hij bij zoovele bezwaren zijner onderdanen, de wet niet bekrachtigen zou, al werd zij ook aangenomen. Daarbij was in het ministerie-van Hall eene oneenigheid ontstaan, die dezen bewoog zijn ontslag te vragen.
Veelvuldig zijn de aanteekeningen van de besprekingen over de formatie van het Kabinet van 23 Juni; wij willen er alleen uit vermelden, dat van Rappard er aanvankelijk geheel niet in gekend was; - dat hij eenigszins onverwachts bemerkte dat van der Brugghen met de formatie van een nieuw ministerie was belast; - dat van der Brugghen bij hem zeer aandrong dat hij met het departement Hervormde Eeredienst de afdeeling Onderwijs zou combineeren, bij welke gelegenheid Z.M. te kennen gaf, dat van Rappard zich zelven mefieerde, maar dat daarin zijn kracht gelegen was; - dat hij echter weigerde de combinatie te aanvaarden en op den aandrang van Z.M. antwoordde, dat het niet eerlijk zou zijn, indien hij eene betrekking aannam, die boven zijne krachten was; - dat van Rappard den raad gaf het ministerie nog niet te veranderen en de wetsvoordracht omtrent het lager onderwijs niet in te trekken, maar dat de Koning alleen naar aanleiding van de adressen verlangen zou, dat er onderzocht werd of er geen middel zou zijn om aan de gemoedelijke bezwaren van de adressanten te gemoet te komen. Dit voorstel verwierf bijval. De formatie van een nieuw ministerie door den Heer van der Brugghen werd door Z.M. als afgebroken beschouwd. Daarop werd ministerraad gehouden, waarin de minister van Reenen het voorstel onuitvoerlijk achtte, daar reeds zijne wetsvoordracht in de Kamer was onderzocht en het voorloopig verslag opgemaakt. Verder vinden wij aangeteekend:
‘Donker Curtius kwam weder met zijn voorstel voor den dag van een nieuw ministerie uit le centre gauche. Op de vraag wat ik er van dacht, antwoordde ik dat alles aankwam op de personen, - dat ik van der Brugghen gaarne minister

{==194==} {>>pagina-aanduiding<<}

zou zien, maar dat ik voorzag dat een ministerie van der Brugghen-Simons het niet lang zou maken. Het voorstel van een ministerie uit le centre gauche vond bij de agitatie tegen de schoolwet weinig bijval en bij het bedanken van van Hall, van Reenen en Donker Curtius werd weder aan van der Brugghen de formatie van een Kabinet opgedragen’.
Dat van Rappard's overgaan uit het Kabinet van Reenen in het ministerie van der Brugghen, niet gelegen was in oppositie tegen het voorstel van van Reenen, blijkt èn uit de omstandigheid, dat van Reenen als bewijs van hoogachting bij van Rappard een bezoek bracht, iets, dat van Rappard blijkens zijne aanteekening op hoogen prijs stelde, èn uit een briefje van van Rappard aan mij. Nadat ik de gemengde scholen, die in de conceptwet van van Reenen behouden waren, tegen de agitatie had verdedigd in een artikel, waarin ik aanwees, dat de opleiding tot Christelijke en maatschappelijke deugden onder het aanleeren van nuttige kundigheden, zoozeer in de praktijk van onze openbare scholen was ingeweven, dat de uitdrukkelijke wetsbepaling onnoodig was en dat er geene vrees bestond voor een godsdienstloos lager onderwijs in Nederland, schreef van Rappard in een briefje van den 22 Juni mij onder anderen:
‘Gisteren morgen ontving ik no. 25 van het Volksblad, waarvan ik het hoofdartikel van J.D.B.K. met genoegen las. Och! dachten allen zoo! Ik mag U intusschen niet ontveinzen, dat de ontworpen wet pericliteert. Het bezwaart Z.M. dat er zoo velen zijn, die zich om dat ontwerp ontevreden betoonen. Maar ik kan er thans niet meer van zeggen. Ik bevind mij sinds eenige dagen medegesleept in den maalstroom van eene ministeriele crisis. Ik heb mij getracht aan land te redden, en na eene bijkans 31-jarige dienst, en wel eene zeer werkzame, rust te ontvangen, maar Z.M. heeft aan dat verlangen niet willen toegeven. Misschien kan ik in Gods hand nog nuttig zijn; ik zal ten minste

{==195==} {>>pagina-aanduiding<<}

trachten het te wezen, en ook hierin Zijne leiding volgen. Ik ga echter onder veel gedrukt en gebukt. God geve het beste!’
Den volgenden dag bracht de Courant het bericht van het optreden van het nieuwe ministerie van der Brugghen Justitie, Simons Binnenlandsche Zaken. Uit het vroegere ministerie waren in het nieuwe Kabinet overgegaan: Forstner van Dambenoy, Mijer, onze van Rappard en Vrolik, de laatste, nadat het lid der Staten-Generaal W.L.F.C. van Rappard de portefeuille van financiën geweigerd had.
De hooge achting en vriendschap, door mij aan van Rappard toegedragen, konden mij niet weerhouden te deelen in de zorg, die bij zeer velen in den lande, door het optreden van het nieuwe Kabinet werd opgewekt. Velen vreesden reactie. Het wantrouwen werd iets verminderd, maar niet geheel weggenomen door de aanspraak, waarmede het ministerie in 's Konings naam den 5 Juli de zitting sloot. Van der Brugghen had de aanspraak gesteld overeenkomstig hetgeen hij reeds in een der allereerste bijeenkomsten over de formatie van het ministerie den 23 Juni had gezegd: dat men de wet van 1806, die veel goeds had, in hare algemeene beginselen moest behouden en slechts verbeteren. Dit gevoelen werd ook thans in de aanspraak aan de Staten-Generaal openbaar gemaakt, en wel in de volgende bewoordingen:
‘Uwe beschouwingen over de voorgedragene wet op het lager onderwijs, zullen der regering van nut zijn bij hare nadere overwegingen. De Koning immers getroffen door de gemoedsbezwaren van vele zijner onderdanen tegen het ontwerp, verlangt dat een middel gezocht worde om deze gewigtige zaak in dier voege te regelen, dat niemands geweten worde gekwetst, zonder af te wijken van de gemengde school, waaraan sedert 1806 de natie gehecht is’.
Bij de beraadslagingen in den ministerraad over de aanspraak had Simons gewild, dat men zeggen zou: dat men een middel gevonden had om de gemoedsbezwaren weg te nemen; van Rappard had zich zeer sterk daartegen ver-
{==196==} {>>pagina-aanduiding<<}
klaard, deels omdat zulks eene afkeuring was van het vorig ministerie, waarvan enkele leden in het nieuwe ministerie waren overgegaan, deels omdat men niet zoo bepaald kon uitspreken, dat men de gemoedsbezwaren zou wegnemen, maar alleen dat men zulks zou trachten te doen. Dat de vrees voor te harde en ondoordachte maatregelen van het nieuwe ministerie niet geheel ongegrond was, leert men uit onderscheidene aanteekeningen. Het volgende strekke ten bewijze:
‘2 Juli. Ministerraad. Onder de 7 punten daar behandeld..... 5o. Eenige Commissarissen des Konings te verwijderen. Ik heb zeer aangeraden hier geen besluit over te nemen. Simons er voor, maar nu nog niet, van der Brugghen item. 6o. Dagbladpers. Statistiek daarvan te maken door Justitie en Binnenlandsche zaken; geraden af te wachten hunne voorstellen’.
‘22 Sept. 1856. Ik was heden bij Z.M. De Koning dankte mij voor de troonrede, die ik gesteld had. Het conceptantwoord der commissie liet veel te wenschen over, Forstner beschouwde het als eene leiding der Voorzienigheid, dat het zoo was, hij was voor eene ontbinding der Tweede Kamer. Ik kan niet inzien dat het goed zal zijn. Zal ik den stroom kunnen stuiten? Ik vrees er voor. Het is een gewaagd stuk, waaraan ik de hand zal moeten leenen, of er mij aan onttrekken door af te treden, waarvan een ontbinding van het ministerie een gevolg zou kunnen zijn, omdat één steen losgemaakt, ligt meerdere volgen. En dan zou de verwarring niet alleen nog grooter worden, maar de positie des Konings nog moeijelijker. Was ik slechts bij mijn eerste voornemen gebleven om heen te gaan! Ik begin meer en meer te gelooven, dat het een plannetje is geweest van ...., in verband met de mannen van de kiesvereeniging van Koning en Vaderland. Is het zoo, zij hebben veel te verantwoorden. Intusschen tracht ik mij in te scherpen, dat alles in Gods hand is en onder Zijn bestuur geschiedt, en dat Hij die mij tot dusverre zoo genadelijk heeft ondersteund, Zijne hand niet van mij zal aftrekken.

{==197==} {>>pagina-aanduiding<<}

Dingsdag 23 Sept. Ministerraad. De Voorzitter van der Brugghen opende de beraadslaging met een uitvoerig praeadvies, waarin hij de ontbinding der Kamer ten gevolge van § 6 van het concept-adres van antwoord als onvermijdelijk voordroeg. Het concept-antwoord van de commissie was hostiel, onvoegzaam jegens den Koning en stelde zich juist tegenover dit Kabinet ten aanzien van het Christelijk element in het onderwijs. Het was dit dat men moest doen uitkomen, hij beschouwde het als een gunstig moment om de natie uitspraak te laten doen..... Ik begon te zeggen, dat na de peremptoire adviezen welke wij gehoord hadden, het eenigzins moeijelijk viel een advies uit te brengen. Dat het mij echter voorkwam, dat wel verdiende overwogen te worden, welke houding een Kabinet in het algemeen bij de discussiën over zoodanig adres moest aannemen en verder welke houding dit Kabinet moest aannemen bij het tegenwoordig concept-adres’, enz.
‘Vrijdag 26 Sept. Heden liep in de Kamer de discussie over het adres van antwoord ten einde. Ik ontving gisteren avond een bezoek van Willem van Rappard die mij verhaalde dat hij van der Heim had bij zich gehad, die zeer bekommerd was over den afloop en vooral vreesde een ontbinding van de Kamers. Van der Heim had hem het voorstel gedaan om met J.C. Baud, Donker Curtius en Philipse bij den Koning te gaan om Z.M. het gevaar van eene ontbinding onder het oog te brengen. Donker Curtius had er niet aan gewild, maar hem geraden met mij te spreken. Ik merkte op, dat mij eene tusschenkomst van mannen, waaronder er waren, die geweigerd hadden ministers te worden, minder gepast toescheen. Ik verhaalde hem echter, hoe de zaken stonden, en hoe ik mij reeds aanvankelijk met goeden uitslag tegen een ontbinding had verzet en dat ook zou blijven doen.
In de vergadering van den Raad van ministers, die heden vóór de vergadering der Kamer plaats vond, werd het onderwerp weder ter sprake gebracht. Nu was echter van der

{==198==} {>>pagina-aanduiding<<}

Brugghen ook van gevoelen, dat wij den Koning niet konden aanraden zulks ter zake van het adres te doen. Ik heb dit gevoelen sterk ondersteund. Simons verklaarde ook, dat wij het nu, als het amendement van Wintgens werd aangenomen, niet konden doen. Vrolik meende ook dat dit amendement ons in eene valsche positie had gebragt. De overige waren ook tegen de ontbinding. Toen in de Kamer Wintgens had verklaard, dat zijn amendement gelijke strekking had als dat van de commissie en deze bij monde van Bosscha, dat de commissie geene bedoeling had gehad om een onderzoek der voorstellen van de regering af te snijden, begreep ik dat wij best zouden doen, acte nemende van de verklaring der commissie, ons te voegen bij het amendement der commissie, want vermoedelijk zou het amendement Wintgens zijn verworpen geworden en dan hadden wij een échec en kwamen in tegenstand met de Kamer. Ik deelde mijn gevoelen mede aan Simons en Mijer, doch deze waren niet van dat gevoelen. Ik stond toen op en deelde mijne opinie mede aan van der Brugghen, die daarop zonder de overige te raadplegen, de verklaring deed, dat de regering zich bij het amendement der commissie in den door Bosscha opgegeven zin opgevat, nederlegde, waarop alles werd aangenomen. Hierop in de Raadkamer teruggekomen was van der Brugghen neerslagtig, vreezende dat wij te veel concessiën hadden gedaan. Simons was ook uit zijn humeur, meenende dat de Kamer met ons als de kat met de muis zou spelen. Kortom ik had nog werk om te beduiden, dat de zaak nu niet zoo kwaad was afgeloopen, als zij zich eerst liet aanzien, en dat wij eerst muizen moesten willen zijn om door de kat met ons te laten spelen, en dat dit in 't geheel mijn plan niet was. Naderhand werd men wat meer bedaard, en ik geloof nog dat het zoo goed is. Van Romunde gaf mij dezen morgen te kennen, dat, zoo wij gematigd bleven, de R.K. niet tegen ons zouden zijn. Ik vind in hem en Lotsy grooten steun. Ik dank God, dat Hij mij gesterkt

{==199==} {>>pagina-aanduiding<<}

heeft en dat Hij mij heeft gesteund om met overtuiging zoo te handelen, als ik heb gedaan’.
Den 5 December werden de beraadslagingen over de begrooting van binnenlandsche zaken gesloten. De minister Simons was in de verdediging zijner begrooting door een opkomende ongesteldheid zeer zwak; meer edelmoedig, dan staatkundig had hij zijn positie verzwakt door herhaaldelijk te verklaren, dat hij de aanneming der begrooting als een votum van vertrouwen beschouwde, en dat zij die geen vertrouwen in hem stelden de begrooting konden afstemmen. Zoo werd door een conservatief minister zelf aanleiding gegeven tot de toepassing van een stelregel van geheel anti-conservatieven aard. Bij de uitnoodiging des ministers was het zeer moeielijk voor hen, die zijne voornemens omtrent het lager onderwijs nog niet kenden om ze te vertrouwen en voor de begrooting te stemmen. De Heeren Godefroi, Bosscha, de Kempenaer stemden daarom tegen; de stemmen staakten, 31 tegen 31, en toen den volgenden dag de uitslag dezelfde bleef, werd volgens Art. 101 der grondwet, de begrooting als niet aangenomen beschouwd.
Onder dagteekening van 8 December 1856 vinden wij de laatste aanteekening in de volgende bewoordingen:
‘Er is sedert mijn laatste aanteekening weder veel gebeurd. Er is thans weder veel ophanden. De crisis is daar: hoe zij zal eindigen is duister. Ook deze dagen leverden veel stof op voor menschenkennis; helaas! niet van de aangenaamste soort. - In den heden morgen gehouden ministerraad heb ik het gevoelen voorgestaan, dat indien Simons er zich sterk genoeg voor gevoelde, men moest trachten het daarheen te rigten, dat hij in de gelegenheid wierd gesteld om zijn wet op het onderwijs voor te dragen; - te volbrengen alzoo de taak, waartoe hij door den Koning was geroepen en terug te erlangen, wat hij voor zijn reputatie had verloren. Ik kon niet denken dat de Kamer dit aan hem, - aan den Koning zou weigeren, Forstner en van der Brugghen

{==200==} {>>pagina-aanduiding<<}

waren van mijn gevoelen. De overigen helden meer over tot maatregelen bij welke Simons werd buitengesloten. De president der Tweede Kamer van Goltstein had verzekerd, dat Simons zelf geen credietwet zou kunnen erlangen. Men meende dat van der Brugghen nu de taak van de onderwijs-wet op zich moest nemen. Men sprak van de overbrenging der afdeeling onderwijs naar het departement van justitie, kortom, allerlei voorstellen kwamen ter baan. Ten slotte echter werd er niets besloten, dan zich morgenochtend andermaal te vereenigen, terwijl inmiddels door de Kock, (den opvolger van van Rappard als directeur van het Kabinet en secretaris van den ministerraad) aan Z.M. zou worden medegedeeld, welke gevoelens zich in den Raad hadden geopenbaard. Het bleek uit eene mededeeling van de Kock dat Simons reeds werkelijk zijn ontslag had gevraagd. Toen ik in een particulier gesprek met eenige collegas sprak van eene gezamenlijke aftreding, kreeg ik den wind voorin. Men zag daarvoor geene noodzakelijkheid, wanneer één minister aftrad. Al de begrootingen waren tot dusver goed doorgegaan. In een nader gesprek met Lotsy en van Romunde was ik verbaasd te ontwaren, hoe men zelfs met eenige onverschilligheid over het aftreden van van der Brugghen sprak. Ik deed van Romunde opmerken, hoe het gedrag zijner Roomsch Katholieke broeders, leden der Kamer, de aandacht moest trekken, hoe zij als één man stemden, kennelijk naar onderlinge afspraak, hoe zij tegen de Begrooting van Binnenlandsche zaken stemden om redenen buiten de begrooting; hoe op die wijze de Koning gedwongen werd een ander minister te nemen; wat er dan overbleef van het grondwettig welgevallen des Konings en het benoemen en ontslaan der Ministers en dat door zoodanige toepassing van het regt van afstemmen, dat welgevallen geheel illusoir werd en het regt des Konings in derisie geraakte. Laten de leden der Kamer, zeide ik, den minister, dien zij wantrouwen alles toevoegen, wat hun op het hart ligt, - laten

{==201==} {>>pagina-aanduiding<<}

zij hem overladen met hunne afkeuringen; maar laten zij zich onthouden van dergelijk geweld. De Koning moet dan weten of het belang des Rijks gedoogt een zoodanig minister te behouden of niet; maar de zaken zullen er niet door gestremd, - het bestuur des lands niet aan schokken blootgesteld worden. Men moet de grondwet, indien men er waarde aan hecht, uitleggen en toepassen op eene wijze, welke haar uitvoerlijk maakt. Op de wijze, zooals zij nu wordt uitgelegd, is zij niets dan de overheersching aan de vertegenwoordiging toe te kennen’.
Terwijl de Heer Simons ziek te bed lag en zijn ontslag gevraagd had, was er een interim-minister van binnenlandsche zaken noodig. Van Rappard werd daartoe benoemd bij K.B. van 11 December 1856, met uitdrukkelijke bepaling, dat hij gedurende de ongesteldheid van den Heer Simons belast zou zijn met de waarneming van het departement van binnenlandsche zaken. In deze hoedanigheid diende hij de credietwet in, die na eene korte discussie voor zes maanden den 19 December 1856 met algemeene stemmen werd aangenomen.
Groot was inderdaad de verlegenheid, waarin de regeering zich thans bevond. De Heer van der Brugghen, minister van justitie, weigerde als minister van binnenlandsche zaken op te treden; ook anderen toonden zich daartoe ongenegen. De meerderheid van den ministerraad was van gevoelen, dat van Rappard de eenige man was die eenig vooruitzicht aanbood om de schoolwetquaestie tot een goed einde te brengen. Zijne vroegere betrekking als referendaris belast met de zaken van het onderwijs en zijne ingenomenheid met een goed geregeld nationaal onderwijs wezen hem boven anderen aan. Eindelijk liet van Rappard zich overhalen, en bij K.B. van 19 Januari 1857 werd hij ontslagen als minister voor den hervormden eeredienst en benoemd tot minister van binnenlandsche zaken. Welken indruk dit teweegbracht kan blijken uit een brief aan van Rappard geschreven door Prof. Bosscha, die had behoord onder de rapporteurs over het

{==202==} {>>pagina-aanduiding<<}

ontwerp van schoolwet onder het ministerie van Reenen, en die op de onzekere verklaringen van den minister Simons tegen diens begrooting had gestemd.
Deze brief, van 20 Januari gedagteekend, houdt onder anderen het volgende in:
‘De Staatscourant komt bevestigen, wat de Telegraaf gisteren avond aanbragt, en ik haast mij van mijne verrassing en van mijn blijdschap te doen blijken. Wel was mijn wensch van het eerste oogenblik van het interim daarheen gerigt, maar - vergeef het mij - ik durfde niet hopen, dat zoo groot offer van rust door U zou gebragt worden tot de vervulling van een zoo veel moeijelijker taak dan U tot hiertoe was opgelegd en tot welker aanvaarding, - ik houd mij daarvan overtuigd, alleen het algemeen belang U heeft kunnen bewegen. Ik wensch den Koning, ik wensch mijn land geluk..... Ik had er behoefte aan, Hooggeachte vriend, deze verklaring, die in alle opregtheid gedaan wordt, tot U te rigten, waarbij ik thans alleen te voegen heb de toebidding van Gods zegen over Uwen nieuwen werkkring’.
Van Rappard begreep, dat thans zoo spoedig mogelijk het ontwerp van wet op het lager onderwijs moest worden ingediend. Reeds den 21 Februari kwam het wetsontwerp met eene uitvoerige memorie bij de Tweede Kamer in. De twee middelen, waardoor het ministerie gezocht had de gemoedsbezwaren tegen de gemengde school van het vorig wetsontwerp op te heffen, waren 1o. de herstelling der woorden uit de wetgeving van 1806: dat onder het aanleeren van nuttige kundigheden het onderwijs zou dienstbaar gemaakt worden aan de opleiding tot christelijke en maatschappelijke deugden, met uitsluiting van het leerstellig onderwijs in den godsdienst, van de school en met eerbiediging van elks godsdienstige overtuiging; 2o. het subsidieeren van bijzondere scholen, wanneer bleek, dat kinderen, uithoofde van godsdienstige bezwaren der ouders, van het bezoeken der openbare school werden teruggehouden. Verder zocht de regeering door een algemeen georganiseerd

{==203==} {>>pagina-aanduiding<<}

toezicht met provinciale inspecteurs een waarborg te geven, dat de beginselen der wet met onpartijdigheid, getrouw zouden worden gehandhaafd.
Het ministerie kon door deze voorgedragen middelen meenen dat zij bij de groote meerderheid van het Nederlandsche volk de gemoedsbezwaren zou wegnemen. Het maakte zich geene illusie, dat het voorstel allen zou bevredigen.
De Heer Groen van Prinsterer, de volhardende bestrijder van de gemengde openbare school, betuigde dan ook reeds in den aanvang der discussiën:
‘Ik kan sedert 5 Juli 1856 (de dagteekening van de sluitingsrede der afgeloopen zitting) geen voorstander van dit ministerie zijn; desniettemin heb ik hoogachting, en meer dan dit, voor de ministers, die met de verdediging dezer wet belast zijn, en aan beider welwillendheid van vroeger jaren gedachtig, ondervind ik thans vooral, hoe tusschen hen, die gelijkelijk het vaderland lief hebben, verschil van politieke en godsdienstige opiniën eene, voor mij althans, betreurenswaardige verwijdering teweeg brengt’.
Van Rappard liet de algemeene discussiën haren geheel onbelemmerden loop, totdat hij op het einde het woord opnam en vrij breedvoerig de bedenkingen beantwoordde.
Uit zijne redevoeringen nemen wij slechts die zinsneden over, die meer dan andere het hoofdbeginsel van de wet raken of meer in het bijzonder zijn persoonlijk karakter en standpunt doen uitkomen. De aanvang van zijne redevoering over de schoolwet luidde als volgt:
‘Mijnheer de Voorzitter, ik heb voor eenigen tijd in deze Vergadering gezegd, dat ik haakte naar het oogenblik, waarop de wet op het lager onderwijs hier zou kunnen in discussie worden gebragt. Ik meende dat toen opregtelijk en meen dat nog, en ik ben er dankbaar voor dat ik het werk tot dusverre heb kunnen brengen. Dit neemt echter niet weg dat ik tegen dit oogenblik zeer heb opgezien, en nog opzie. Met weinig redenaarstalenten begiftigd, vinde ik mij hier

{==204==} {>>pagina-aanduiding<<}

geplaatst tegenover krachtige bestrijders en dat met betrekking tot een onderwerp hetwelk van zoo hoog gewigt is voor het vaderland en voor zoo vele verschillende beschouwingen vatbaar. Ik hoop dat de Vergadering deze omstandigheden zal willen in het oog houden, mij met toegefelijkheid aanhooren en de gebreken die mij als redenaar aankleven en die in mijne rede zullen gevonden worden, zal willen voorbijzien.....
In de eerste plaats moet ik herinneren aan den stand, waarin de zaak zich bevond toen dit Ministerie is opgetreden. Het is bekend en meermalen gezegd, dat de Koning levendig was getroffen geworden door de bezwaren, welke Hij vernam dat van onderscheidene zijden tegen het wetsontwerp, door het vorig Ministerie ingediend, waren ingebragt geworden. De vorige minister van Binnenlandsche Zaken [de Heer van Reenen] heeft gemeend zich te moeten onttrekken aan het onderzoek dat Zijne Majesteit van hem heeft verlangd, en daarop heeft dit Ministerie aangenomen zich met dat onderzoek te belasten. In de sluitingsrede van 5 Julij 1856 is gezegd: dat de Koning verlangde dat er naar een middel gezocht wierd, en dat het Ministerie heeft toegezegd, naar dat middel te zoeken, zonder af te wijken van het beginsel der gemengde school. In de openingsrede is almede daarop gewezen, dat de wensch van Zijne Majesteit was zooveel mogelijk de bezwaren van zeer velen tegen de ontworpen regeling van het volksonderwijs op te heffen; en de Minister van Justitie heeft in zijne rede van 24 September l.l. ook daarop gewezen, dat, naar het verlangen van Zijne Majesteit, ware het mogelijk, zou worden opgespoord een middel om aan de bezwaren van degenen, die zich door het voorgedragen ontwerp gegriefd gevoelden, te gemoet te komen; dat het Ministerie zich genegen had betoond althans naar middelen te zoeken, ten einde aan het verlangen van Zijne Majesteit te voldoen, en dat zijne ambtgenooten zich hadden bereid verklaard, om den wensch des

{==205==} {>>pagina-aanduiding<<}

Konings te verwezenlijken, - zoo daartoe de mogelijkheid bestond. Het Ministerie heeft alzoo niets anders toegezegd dan te beproeven, wat mogelijk was in dezen te verrigten. Het is niet opgetreden met de toezegging van een middel te zullen leveren om aan de bezwaren van de petitionarissen en van anderen, die zich door het voorgedragen wetsontwerp gekrenkt gevoelden, te gemoet te komen.
In de tweede plaats heeft het Ministerie van den aanvang af op den voorgrond gesteld, dat de gemengde school volgens de wet van 1806 zou worden behouden.
Aan zijne toezegging is, meen ik, door het Ministerie voldaan. Het heeft met ernst onderzocht de bezwaren en met ernst gezocht naar middelen om daaraan te gemoet te komen. Men moet echter in het oog houden dat het Ministerie te midden van dat onderzoek zwaar is getroffen geworden door de aftreding van den Minister, die juist zich met de taak had willen belasten, om dat onderzoek te leiden.
Wat is nu door dit wets-ontwerp gegeven? Ik mag niet ontveinzen, dat ik eenigermate getroffen ben geworden door - indien ik het zoo noemen mag - de taktiek der kleine minderheid, welke tracht alles zorgvuldig weg te cijferen wat in dit ontwerp het godsdienstige raakt. Het woord ‘Christelijk’ beduidt niets; van alinea 4 van art. 22 [thans 23] moet niet meer gesproken worden. Wanneer van de invoeging van het woord ‘Christelijk’ in de wet, wanneer van de 2de alinea van art. 22 en van de 4de alinea van datzelfde artikel, als van eene poging om de bezwaren der adressanten uit den weg te ruimen niet meer mag gesproken worden, ja dan, ik beken het, is aan de verwachting niet voldaan; dan is het wetsontwerp geen ander dan hetgeen door de vorige Regering was aangeboden, althans wat het godsdienstige betreft. Intusschen, ik meen dat hetgeen door de Regering in dezen is voorgesteld, niet als geheel onverschillig te beschouwen is. Ik geloof dat het, afgescheiden ook van den wensch van het vorige jaar, als eene weldaad voor de natie

{==206==} {>>pagina-aanduiding<<}

kan worden aangemerkt dat in de wet op het lager onderwijs hersteld is het woord en de zaak, die in art. 22 worden aangetroffen.
Over het middel in de 4de alinea van dat artikel aan de hand gedaan, kan voorzeker verschillend worden gedacht; de bezwaren in de toepassing mogen groot zijn; op zich zelf beschouwd echter, en met een goeden wil ontvangen en toegepast, zou, zoo ik geloof, dat middel in de tenuitvoerlegging niet geheel onvruchtbaar zijn.
Kon men meer geven? Had de Regering meer kunnen doen? Ik geloof, Mijnheer de Voorzitter, dat de nu gehouden discussie duidelijk het bewijs oplevert dat de Regering inderdaad niet meer heeft kunnen doen dan zij nu gedaan heeft.
Wat wil de kleine minderheid van de Kamer? De kleine minderheid wil geene gezindtescholen, maar scholen bruikbaar voor de gezindten. Ik moet bekennen dat ik het fijne van deze onderscheiding niet vat. Scholen bruikbaar voor de gezindten, maar geene gezindtescholen! Het is mogelijk dat door de nadere discussie, waarop wij, zoo het schijnt, nog in het breede zullen worden onthaald, dit tot een duidelijker begrip zal komen.
Die gezindtescholen zullen moeten wezen van driederlei aard, neen, - van vierderlei aard, want dezen morgen hebben wij eene vierde categorie hooren noemen: de gezindtescholen voor de liberalen. Wij zullen dan hebben de school bruikbaar voor de Protestanten, voor de Roomsch Katholieken, voor de Israëlieten en voor de liberalen en, waar het niet anders kan, gemengde scholen met positief Christelijk element. Dat deze gemengde scholen bruikbaar zouden zijn voor de Roomsch Katholieken, geloof ik, dat door hen niet zal worden toegestemd. Na al de bekommeringen, die nu reeds aanvankelijk zijn te kennen gegeven, over den inhoud van de eerste alinea van art. 22 is het niet te verwachten dat de Roomsch Katholieken zich zouden tevreden stellen met scholen waarop hunne kinderen met de Protestanten te

{==207==} {>>pagina-aanduiding<<}

gelijk zouden worden toegelaten om er een positief Christelijk onderwijs te ontvangen.
Men wil geene gezindtescholen, maar de afzonderlijke scholen bruikbaar voor de gezindten. Nu onderstel ik dat de Staat daartoe wil overgaan, dat de Staat gezindtescholen wil vestigen: maar dan moet de Staat toch weten of die scholen voor de gezindten bruikbaar zijn. Zou de Staat zich nu zelf dat oordeel aanmatigen? Waarop zou de Staat dat oordeel gronden? Zou de Staat treden op het gebied der kerkleer? Indien hij het ook wilde doen, hoe, indien de gezindte met zijn oordeel niet ware gediend? Het gevolg is, dat de Staat aan de gezindten moet overlaten de beoordeeling of de scholen voor de gezindten bruikbaar zijn of niet. Dat is, hij moet die scholen aan het toezigt, aan het bestuur van de gezindten, van de Kerk overlaten. En nu vraag ik, Mijnheer de Voorzitter, wil men dat hier te lande, en kan men het willen?
De school, bruikbaar voor de gezindten, door de kleine minderheid begeerd, wordt eene Protestantsche school genoemd. Eene algemeene, generieke benaming, omvattende onderscheidene gezindten, en dus in zooverre ergens teregt ook eene gemengde school genoemd. Ook deze moet bruikbaar zijn, maar hier stuit men op dezelfde, zoo niet op grootere bezwaren. Aan welke Protestantsche gezindte zal de Staat zich wenden, om het oordeel over de bruikbaarheid te vernemen? Aan de talrijkste? Gaat men daartoe, bij gebrek van een beter middel, over, hoe zal men zich redden, als de overige gezindten klagen, dat die school voor haar niet bruikbaar is? Het gevolg zou wezen dat men onder dergelijke omstandigheden tot een nieuwe splitsing zou moeten overgaan.
Maar er zijn localiteiten, en deze zijn voorzeker de aanzienlijkste in getal, waar aan geen splitsing te denken valt, waar gij dus de kinderen van alle gezindheden op de scholen zult moeten vereenigen. Op die scholen wil de kleine min-
{==208==} {>>pagina-aanduiding<<}
derheid geen leerstellig, maar toch een positief Christelijk onderwijs, bezield door die hoofdwaarheden, waaromtrent alle regtgeloovige Christenen het eens zijn. Maar, afgescheiden van de vraag: hoe daarmede het voorschrift der Grondwet te vereenigen? Hoe zal de Staat komen tot de kennis of zijne gemengde school aan die bestemming voldoet? Hoe zal de Staat weten, wie regtgeloovige Christenen zijn, of welke de hoofdwaarheden zijn, waaromtrent zij het onder elkander eens zijn? Hier ontzinkt hem alle vaste grond en heeft de Staat geen autoriteit, waaraan hij zich kan wenden, om deze vraag beslist te zien. Het moge toch wetenschappelijk zijn aan te wijzen, welke die hoofdwaarheden zijn, maar onder de gezindten is het niet uitgemaakt, en zoolang dit niet is geschied, mist men het ware kenmerk van het positief Christelijk element.
Men heeft ook de vraag geopperd, en zelfs ernstige verzoeken tot de Kamer gerigt, om Christelijke scholen te hebben zonder de Israëliten. Die adressanten zien geheel en al over het hoofd dat die uitsluiting zou zijn tegen de Grondwet. Het is, dunkt mij, uitgemaakt, dat, bij de gelijkstelling van regt voor alle godsdienstige gezindten, ook de Israëliten aanspraak hebben om op de openbare gemengde school te worden toegelaten. Ik heb ook gelezen het adres van de hoofdvereeniging van het Onderwijzersgenootschap, geteekend door den hoogleeraar Hofstede de Groot. Daarin vindt men wel eene belangrijke uiteenzetting van de voorschriften betreffende de Israëlitische scholen, maar men vindt er het eigentlijke punt, waarop het hier aankomt, niet behandeld. Men heeft ons voorgeworpen, opdat ik dit hier aanstippe, dat wij zouden hebben voorgedragen eene nieuwe proef van de wet van 1806, plus de Israëliten. Ik weet niet dat in de wet van 1806 de Israëliten waren uitgesloten. Ik heb die bepaling noch in die wet, noch in de reglementen gevonden. Ware dit echter wel het geval, dan zouden wij thans op onze openbare scholen geene Israëliten

{==209==} {>>pagina-aanduiding<<}

aantreffen, en intusschen komt dit menigvuldige malen voor, en er zijn blijken dat vele Israëliten zelfs meer prijs stellen op het gemeenschappelijk onderwijs met Christenen dan op het onderwijs in hunne eigene scholen. Waren de Israëliten door de wet van 1806 werkelijk uitgesloten, dan ware tegen die wet gehandeld, door hen op onze openbare scholen toe te laten. Maar die uitsluiting komt in de wet van 1806 niet voor, en wij hebben dus geene nieuwe proef gegeven van die wet plus de Israëliten. Wij hebben eenvoudig bestendigd, wat wij naar de wet van 1806 en de reglementen vonden.
In theorie, ik erken het gaarne, levert de toelating der Israëliten op de Christelijke volksschool groote moeijelijkheden op. Ik zou zelfs durven zeggen, dat die moeijelijkheid in de bespiegeling onoplosbaar is. Maar hier doe ik met vrijmoedigheid een beroep op de practijk en het is juist in de quaestie van het onderwijs dat dit beroep de meeste waarde heeft. Nu vraag ik in het algemeen aan de Christenen - en ik durf die vraag ook aan de Israëliten doen - of het onderwijs op de Christelijke school aan de Israëliten gegeven, voor de Israëliten of voor de Christenen schadelijke gevolgen heeft opgeleverd. Ik vrees niet, daarop een toestemmend antwoord te erlangen.
Is de gemengde school, zooals de wet die wil, voor Christenen onbruikbaar? Ik zou in de eerste plaats de vraag moeten stellen, of de school, waar alle godsdienstige begrippen waren uitgesloten, gelijk deze door sommigen wordt begeerd, bij onze natie kan worden ingevoerd? Ik geloof dat die school door onze natie stellig zou worden gerepudieerd. Ik geloof verder dat wij niet in staat zouden zijn christelijke onderwijzers te vinden, die zich zouden verbinden over God en Zijn gebod op de school niet te spreken. Indien wij al de bepaling in onze wet schreven, dat de school zal zijn godsdienstloos, er zal toch van de godsdienst op de school worden gesproken. En hoe zult gij het bewijs erlangen, dat tegen uw voorschrift gezondigd is? Neen! de natie,

{==210==} {>>pagina-aanduiding<<}

grootendeels uit belijders van het Christendom zamengesteld, verlangt dat de openbare school, voor zooveel dit met eerbiediging van ieders godsdienstige begrippen bestaanbaar is, dienstbaar worde gemaakt aan de opleiding van de jeugd tot Christelijke deugden.
Dat aan dit verlangen niet zonder eenig bezwaar kan worden voldaan, wie zal het ontkennen?....
De vraag is maar, of men om de bezwaren de zaak zelve zal laten varen. Dit moet, dit mag men niet doen. De wetgever, de Staat is verplicht in dat belang te voorzien, altijd voor oogen houdende de verpligting om ieders godsdienstige begrippen te eerbiedigen. Deed de wetgever het niet, hij zou de meerderheid aan de minderheid opofferen.
De oplossing van het vraagstuk is in art. 22 beproefd. Ik zal er thans niet bijzonder ever uitweiden. Ik zal mij tot de volgende opmerkingen bepalen. De hoofdinhoud van art. 22 is, de opleiding tot Christelijke deugden, maar zonder leerstellig onderwijs en met de eerbiediging der godsdienstige begrippen van andersdenkenden. Dat is het gebied, waarop het godsdienstig onderwijs der school zich bewegen kan en bewegen moet. Dat zijn de grenzen, aan het godsdienstig onderwijs op de gemengde school gesteld. Aan de eene zijde uitsluiting van het leerstellige; aan den anderen kant eerbiediging van de godsdienstige begrippen. Dat gebied is nu wel niet ruim, althans niet zoo ruim als het door velen verlangd wordt, maar het is toch nog altijd ruim genoeg voor den verstandigen, gemoedelijken onderwijzer. Deze zal aan de kinderen indrukken mededeelen, waardoor hun godsdienstzin wordt opgewekt. Ik zeg opgewekt; want men verlieze toch nimmer uit het oog dat men hier te doen heeft met kinderen; met kinderen van zes of ten hoogste tien of twaalf jaar, die dus nog gevoed moeten worden met melk en niet met vaste spijze....’
Na de wetsvoordracht in het algemeen verdedigd te hebben beantwoordde hij de aanmerkingen door de onderscheidene

{==211==} {>>pagina-aanduiding<<}

sprekers gemaakt een voor een. Wij deelen, om niet te uitvoerig te zijn, uit dat gedeelte zijner redevoering slechts enkele zinsneden mede:
‘Een spreker heeft zich vooral daarover bezwaard gevoeld, dat in de Memorie van Toelichting aan datgene wat in art. 22 voorkwam over de Christelijke en maatschappelijke deugden, alle geur en kleur benomen was, dat daarin voorkwam eene voorstelling aan de Israëliten gerigt, als waren de woorden Christelijk en Christendom slechts een naam. Ik betreur het dat die woorden tot die opvatting hebben aanleiding gegeven. Dat zij ver van mijne bedoeling is geweest zal ik niet behoeven te verzekeren. Voor mij, ik erken het gaarne, is het Christendom niet maar een naam. Ik schaam mij niet mij openbaar een hartelijk belijder van het Christendom te verklaren, en ik zou ook innig betreuren, - ik zou het oogenblik zelfs met afschuw herdenken, - waarop ik mij had kunnen laten verleiden om, ter bereiking van een of ander doel, welk dan ook, aan het Christendom de beteekenis te geven, van te zijn een holle klank, een naam. Maar men leze de Memorie van Toelichting na, en dan geloof ik dat men zal vinden dat die beteekenis niet aan de daar gebezigde woorden kan gegeven worden. Het betoog is, naar ik mij herinner, dit: sprekende tot de Israëliten, zegt men: gij hebt gedurende zoo vele jaren genoegen genomen met de zaak, gij hebt er u niet over bezwaard geacht het onderwijs met de kinderen der Christenen te ontvangen; er kan dus niets voor u overblijven dat u zou kunnen hinderen in de bepaling der wet, dan de naam Christelijk. Dat is de bedoeling geweest en geene andere.....’
Een der sprekers van de anti-revolutionaire partij had de regeering verweten, dat zij te veel had toegegeven aan de aanmerkingen in de voorloopige verslagen en dat zij daardoor zwakheid had getoond; de Minister antwoordde daarop:
‘Ik heb niet geaarzeld voor te stellen die veranderingen in het wetsontwerp op te nemen. Ik geloof niet dat ik

{==212==} {>>pagina-aanduiding<<}

daarmede de onafhankelijkheid of zelfstandigheid van de Regering eenigermate heb benadeeld; ik meen integendeel dat ik heb gehandeld in den geest van het gemeenschappelijk overleg, dat tusschen de Regering en de Vertegenwoordiging moet bestaan, en dat niet door de Regering onvoorwaardelijk moet worden vastgehouden aan eene bepaald opgevatte opinie, wanneer men bij nadere overweging ziet dat de meerderheid der Kamer zou toegeven aan de Regering, indien zij inzag in eenig opzigt te hebben gedwaald.....’
Nadat, ook door de verwerping van het amendement van den heer Elout van Soeterwoude op art. 16, duidelijk was uitgemaakt, dat de meerderheid der Tweede Kamer de gemengde school wilde, kwam bij art. 22 [nu 23] inzonderheid de vraag in overweging, of dat artikel voor de openbare school de vermelding zou inhouden van eene opleiding tot Christelijke en maatschappelijke deugden, onder het aanleeren van nuttige kundigheden. De mogelijkheid van eene volkomen godsdienstlooze school, waarin opleiding tot godsdienstige deugd zou zijn verboden, werd door niemand beweerd, maar er werd aan de zijde der anti-revolutionairen beweerd, dat de gebruikte formule te weinig, door enkele Roomsch Katholieken en bepaaldelijk door den Heer Meylink dat zij te veel den godsdienst op de school bracht, zoodat de school niet onpartijdig zou zijn.
Van Rappard begon de beantwoording der onderscheidene sprekers over het artikel aldus:
‘Mijnheer de Voorzitter, door de meerderheid der Kamer is beslist dat de openbare school de gemengde school zoude zijn. Wij zijn thans genaderd tot die bepaling van de Conceptwet, waarbij is uitgemaakt tot welke hoogte de godsdienst in de openbare scholen zal zijn betrokken.
De bepaling, welke de Regering daaromtrent heeft voorgesteld, vindt tweederlei bestrijding. De geachte spreker uit Amsterdam heeft reeds gezegd dat de Regering zich daaromtrent bevindt als tusschen twee vuren, tusschen hen die beweren dat

{==213==} {>>pagina-aanduiding<<}

wij te weinig, en hen die van oordeel zijn dat wij te veel geven.
Ik had mij gevleid dat die leden, nu eenmaal de beslissing door de Kamer genomen is dat de openbare school zal zijn de gemengde, van hunne zijde zouden hebben bijgedragen om de wegruiming der moeijelijkheden, welke zich bij de regeling dezer quaestie voordoen, zooveel mogelijk gemakkelijk te maken.’
Later vervolgde hij:
‘Ofschoon ik gezegd heb niet alles te zullen beantwoorden, moet ik toch een enkel woord rigten tot die geëerde sprekers, die meenen dat deze bepaling te veel bevat.
Voor de beoordeeling dezer wet geloof ik dat het noodig is, dat men niet te veel zie op hetgeen achter ons ligt, maar dat men zich meer moet bepalen tot hetgeen de toekomst zal opleveren. Hetgeen achter ons ligt betreft geheel verschillende toestanden, zich naauw aansluitende aan andere, die nu geheel verdwenen zijn, maar die vroeger aanleiding gaven tot ongeregeldheden, verkeerdheden, misbruiken zoo men wil, die in enkele opzigten sedert 1806 in het onderwijs waren ingeslopen. Dit is echter nu ten einde. De grondwet is daar om een ieder te verzekeren de onschendbaarheid van zijne godsdienstige begrippen; een onderwijs waarbij de eerbied zal worden in acht genomen, verschuldigd aan de meeningen van andersdenkenden.....’
Meer bijzonder voegde hij den Roomsch Katholieken toe:
‘Maar ik moet aan die leden ook nog doen opmerken, dat hetgeen zij verlangen in de zaak niet afwijkt van hetgeen deze wet wil. Ik beroep mij toch op de getuigenis van twee dezer sprekers, de Heeren van Nispen van Sevenaer en Dommer van Poldersveldt: die beide leden hebben gezegd, dat zij het Christendom niet willen verbannen, maar dat zij niet willen hebben een godsdienstig onderwijs ex professo. Dit is juist hetgeen wij ook niet willen; de wet, die voor u ligt, wil geen godsdienstig onderwijs ex professo.

{==214==} {>>pagina-aanduiding<<}

Inderdaad, Mijnheer de Voorzitter, ik kan deze leden niet genoeg waarschuwen, niet toe te geven aan eenige ontijdige vrees. Wanneer het gevolg ware, gelijk die leden zich van de invoering dezer wetsbepaling voorstellen, dat de gewijde geschiedenis of andere leervakken zouden worden misbruikt tot verleiding van de jeugd, ik zou de eerste zijn om deze wetsbepaling te wraken. Maar het is juist de bedoeling van deze bepaling, dat de onderwijzer zich houde aan datgene wat in de wet geschreven staat, dat hij zich beperke tot de opleiding tot Christelijke deugden, maar zich onthoude van alles wat leerstellig is. Het is juist uit dien hoofde dat ik mij minder goed zou kunnen vereenigen met de verandering, welke de geachte spreker uit Amsterdam (de Heer Baud) in het derde lid van dat artikel zou wenschen op te nemen: ‘Het geven van leerstellig godsdienstig onderwijs wordt overgelaten aan de kerkgenootschappen’. Indien het leerstellig godsdienstig onderwijs wierd overgelaten aan de kerkgenootschappen, zou daaruit de onderstelling voortvloeijen, dat er godsdienstig onderwijs zou worden gegeven op de school, en ik geloof, dat daardoor juist zou worden veroorzaakt hetgeen de spreker wil doen vermijden’.....
De groote meerderheid der Tweede Kamer vereenigde zich met deze beschouwingen van den minister van binnenlandsche zaken.
Het tweede middel, dat het ministerie voorstelde om aan de gemoedsbezwaren te gemoet te komen, luidde in de 4de alinea van art. 22 aldus:
‘Waar de kinderen van het bezoeken der openbare school, uit hoofde van godsdienstige bezwaren der ouders, worden teruggehouden, en deze bezwaren, na een zorgvuldig onderzoek, niet kunnen worden uit den weg geruimd, wordt, indien hieraan kan te gemoet gekomen worden door de oprigting van eene bijzondere school, des gevorderd, hulp verleend door middel van een rijkssubsidie. Het verleenen van zoodanige subsidie geschiedt door de wet’.

{==215==} {>>pagina-aanduiding<<}

Het schijnt, dat van Rappard van dit middel z eer weinig verwachtte. Hij was het dan ook niet, maar wèl de minister van Justitie van der Brugghen, die de verdediging daarvan op zich nam, in zulke bewoordingen, dat men aan hem het auteurschap van dat voorstel moet toekennen.
Na eene bestrijding door de Heeren Wintgens en W. van Rappard, werd tot weglating van die bepaling met 62 tegen 2 stemmen besloten.
Verdedigde van Rappard met klaarheid en overtuiging de algemeene beginselen der wet in dat gedeelte, dat strekken moest om de gemoedsbezwaren, tegen de voorgedragene wet te verminderen, niet minder gelukkig was hij in de verdediging der bijzondere artikelen.
Een der meest onpartijdige mannen, de heer Veegens, griffier der Tweede Kamer, dien ik, als zeer bevriend geweest met den overledene om eenige inlichtingen vroeg, schreef mij onder anderen in antwoord: ‘Wat van Rappard kon zijn, heeft hij bij de verdediging der wet op het lager onderwijs van 1857 getoond. Hij nam de hem opgedrongen betrekking van Minister van Binnenlandsche Zaken zijns ondanks aan. Zijn ministerschap was een offer, dat hij aan de rust des Vaderlands bragt. En hoe heeft hij dat ministerschap vervuld? Naar aller oordeel uitstekend. Bij de verdediging der wet in de Tweede Kamer toonde hij onder anderen voor het debat over ingewikkelde amendementen bijzonder geschikt te zijn. Niemand had dit van hem in die mate verwacht. De beste tijd zijns levens was voorbij. Zijne gezondheid liet reeds te wenschen over. Jaren waren voorbijgegaan, zonder dat hij immer als redenaar in 't openbaar was opgetreden. Maar hij kende de zaak die hij te behandelen had, door en door. Zijn hoofd was helder en hij kon nooit iets zeggen wat wanluidend klonk’.
Na eene deliberatie van 19 dagen werd het ontwerp van wet in de Tweede Kamer met kleine wijzigingen aangeno-
{==216==} {>>pagina-aanduiding<<}
men, met de aanzienlijke meerderheid van 47 tegen 13 stemmen. Onder de tegenstemmers behoorden de anti-revolutionairen en zes Roomsch Katholieke leden.
Het verslag, hetgeen de Wekker, het algemeen bekend weekblad voor onderwijs, gaf van de beraadslagingen, werd besloten met de volgende woorden:
‘Wij mogen niet eindigen zonder een plicht te vervullen jegens zijne Excellentie den Minister van Binnenl. Zaken. Wij waren getuigen hoe, nadat de Voorzitter den uitslag van de stemming had bekend gemaakt, een groot aantal leden hem door handdrukken geluk wenschten met dien uitslag. Hoe ook de rigting in denkwijze de leden deed verschillen, van alle zijden is in deze lange beraadslagingen geen woord aan iemand ontsnapt dat in de verte zelfs eenigen weerzin tegen den Minister verried. Van alle zijden der Kamer werden blijken gegeven van vertrouwen, van hoogachting, ook bij verschil van gevoelen.
En dan mag de Wekker, een onafhankelijk orgaan aan schoolwezen en onderwijs gewijd, niet achterblijven, om, op eerbiedigen afstand, de welverdiende hulde en dank toe te brengen aan den verlichten, aan den bejaarden Staatsman, die de zware taak vrijwillig op zich nam deze moeijelijke en door partijen zoo verzwaarde aangelegenheid in de Kamer te verdedigen, het gemeen overleg te bevorderen en dus het Vaderland aan zich te verpligten. Nimmer, zijne uitgesproken redevoeringen bewijzen het, verliet hem de bezadigdheid, de welwillendheid. Helderheid van inzigten, eenvoudigheid in de voorstelling, welwillendheid in de bestrijding, toenadering waar het kon, gepaard met vastheid waar deze moest gelden, kenmerkten alle woorden door den Minister gesproken. De gewigtige gevolgen van deze regeling zal het dankbaar Vaderland lang aan het zelfopofferend optreden van den Minister herinneren en den naam van van Rappard in zegen doen blijven. Wij gelooven niet te veel op ons te nemen wanneer wij meenen in onze hartelijke dankbetuiging

{==217==} {>>pagina-aanduiding<<}

de tolken van Neêrlands schoolmannen te zijn en te zeggen dat van Rappard zich jegens het lager onderwijs en het Vaderland verdienstelijk heeft gemaakt’.
Was de verdediging van de wet in de Tweede Kamer gelukkig geweest, in de Eerste Kamer werden de bedenkingen in een zeer welwillend gesteld verslag medegedeeld en met voorkomende beleefdheid door den minister beantwoord. Al de redevoeringen droegen blijk, dat men wenschte de schoolwetquaestie, die in 1856 de gemoederen zoozeer bewogen had, tot een goed einde te brengen. De minister van Rappard, die de wet in de Eerste Kamer alleen verdedigde, kon niet nalaten zich te verheugen over dien geest van welwillendheid, die zoo krachtig moet medewerken tot dat gemeenschappelijk overleg, dat de ziel is van de constitutioneele regeering, en nadat de minister gesproken had, stond de Heer van Nispen van Pannerden nog eens op om den minister dank te zeggen voor de welwillende wijze, waarop hij de verschillende aanmerkingen had beantwoord. De conceptwet werd den 12 Augustus op één enkele stem na, die van den Heer van Oudermeulen (die zijn afkeuring daarop grondde, dat op de openbare scholen geen positief godsdienstig onderwijs gegeven werd), met algemeene stemmen aangenomen. Aan den Koning, die zich op het Loo bevond, werd onmiddellijk de heugelijke uitslag gemeld. Hij verleende aan de wet den volgenden dag reeds zijne sanctie. Het bericht daarvan ging gepaard met een schrijven van den directeur van het Kabinet, waarin het volgende voorkwam:
‘Zijne Majesteit heeft mij de aangename taak opgedragen Hoogstdeszelfs bijzonderen dank aan Uwe Excellentie te betuigen wegens Uwe bemoeijingen in deze zoo allezins belangrijke en gewigtige aangelegenheid, ook vooral gedurende de overwegingen daaromtrent in de beide Kamers, met kennisgeving dat Zijne Majesteit wenschende die betuiging te doen gepaard gaan met een openbaar blijk van Hoogstdeszelfs welwillendheid ten Uwe opzichte Uwe Excellentie bij

{==218==} {>>pagina-aanduiding<<}

besluit van heden heeft benoemd tot ridder Grootkruis van den Nederlandschen Leeuw’.
In de aanspraak, waarmede de minister van binnenlandsche zaken, namens den Koning de vereenigde zitting van de beide Kamers, 26 Augustus 1857, sloot, kon hij naar waarheid, bij de stemming die toen plaats vond, getuigen:
‘Het moeijelijke vraagstuk der regeling van het lager onderwijs werd, door een wél verstaan gemeen overleg, tot beslissing gebragt op eene wijze, waardig het hoog gewigt van het onderwerp, waardig de verhevene roeping van de wetgevende magt’.
Na de sluiting van het zittingjaar 1856-1857 was van Rappard gaarne van de betrekking van minister van binnenlandsche zaken ontslagen geworden, maar het lag niet in zijn karakter, persoonlijke consideratiën van gemak en genoegen te laten gelden, waar zijne ambtgenooten en de Koning hoogen prijs op zijn aanblijven stelden en er geene duidelijke aanwijzing was, dat de tijd van aftreden reeds voor hem was gekomen.
In de impopulariteit, die op het ministerie in het algemeen drukte, deelde van Rappard in de laatste maanden van zijn ministerie, - bepaaldelijk door de benoeming van een hoogleeraar te Groningen buiten de voordracht van Curatoren, - door de interpellatiën aan hem gericht ter zake der spoorwegen, - en door zijne uitvoering van de wet op het lager onderwijs, die in sommige organen werd afgekeurd. En toch was in elk dier aangelegenheden zijn gedrag een bijdrage tot de kennis van de vastheid van zijn karakter, - van zijn waardig en tevens conciliant regeeringsbeleid - en van zijne gehechtheid aan de beginselen der aangenomen schoolwet.
Eenige weinige opmerkingen mogen dit aanwijzen.
De Hoogleeraar Star Numan, overleden den 9 Mei 1857, had onderwijs gegeven in het staatsrecht, het strafrecht en de staathuishoudkunde, en vele andere vakken tot de staatswetenschap behoorende. De wenschelijkheid van dit veelom-
{==219==} {>>pagina-aanduiding<<}
vattend professoraat te splitsen werd erkend. In deze omstandigheden ontving de minister van binnenlandsche zaken de voordracht van Curatoren van de Groninger school, waarop waren geplaatst twee rechtsgeleerden, bekend door hunne uitstekende bekwaamheid in het civiele recht, en beiden bekend als behoorende tot de partij die vijandig was aan het ministerie.
Al was van Rappard te veel een man van vormen, om zonder noodzaak van eene voordracht af te wijken, hij had te hooge gedachten van eigene verantwoordelijkheid, om zich als een werktuig te laten gebruiken, waarbij hij terecht onderstelde, dat de zonderlinge voordracht niet met eenstemmigheid zou zijn opgemaakt. Hij deelde zijne bedenkingen aan de Curatoren mede, en toen de meerderheid van het collegie besloot bij de voordracht te volharden, ofschoon volkomen het recht der regeering erkennende om daarvan af te wijken, droeg van Rappard, in overleg met zijn ambtgenoot van justitie, den als criminalist door onderscheiden opstellen reeds gunstig bekenden referendaris Mr. Gratama, tot hoogleeraar in het strafrecht aan den Koning voor, die den voorgedragene ook weldra benoemde, gelijk later, op voordracht van Curatoren, de Heer Otto van Rees voor de staathuishoudkundige vakken benoemd werd. Van Rappard werd in deze zaak niet gedreven door kleingeestige politieke consideratiën, gelijk de oppositiebladen meenden, maar door de overweging, wat het beste aan de behoefte van het hooger onderwijs te Groningen zou beantwoorden.
In 1857 trok naast de zaak van het onderwijs, de aangelegenheid der spoorwegen de meeste aandacht. Van Rappard's gevoelen was dat de Staat één groote lijn van het Noorden naar het Zuiden zou aanleggen, en dat daaraan geconcessioneerde lijnen zich zouden verbinden. Het reeds in de zitting van 1856-1857 door de ministers van binnenlandsche zaken en financiën gezamenlijk opgemaakt wetsontwerp strekte om een speciaal fonds daarvoor te vormen. Het ontwerp,

{==220==} {>>pagina-aanduiding<<}

dat in die zitting buiten behandeling bleef en opnieuw in de zitting van 1857-58 werd ingediend, vond bij de toenmalige voorliefde in de Tweede Kamer voor geconcessioneerde werken met rijkssubsidie - een voorliefde die naderhand geheel is veranderd - groote oppositie en gaf aanleiding tot het hoogst ongunstig voorloopig verslag van 10 November 1857. Kort daarop hadden de discussiën over de begrootingswetten plaats; te midden daarvan werd een motie van orde voorgesteld van den volgenden inhoud: ‘De Kamer besluit den Minister van Binnenlandsche Zaken uit te noodigen ten spoedigste te beschikken op de verschillende aanvragen tot concessie voor het aanleggen van spoorwegen bij de regeering ingekomen, en verklaart van den Minister te gemoet te zien bepaalde voorstellen, indien er een subsidie mogt vereischt worden voor spoorweglijnen door particuliere maatschappijen aan te leggen en te exploiteeren’; terwijl een ander lid als amendement op de begrootingswetten voorstelde eene som van ƒ 60,000 op de begrooting te brengen voor kosten der voorbereidende werkzaamheden tot den aanleg van spoorwegen.
De redevoeringen door van Rappard daarover den 23 November gehouden 1, waren op nieuw bewijzen van tact en beleid. Hij verklaarde zich zeer bepaald tegen den oorspronkelijken vorm van de motie, waarin hij een ongrondwettige inmenging in de bevoegdheid der uitvoerende macht meende op te merken, maar hij deed zulks zoo beleefd, dat zijne woorden wel verdienen vermeld te worden als voorbeeld van ministerieele waardigheid, gepaard met parlementaire beleefdheid.
‘Indien ik deze motie alleen te beschouwen had als middel om uit te drukken een bewijs van belangstelling dat de Kamer schenkt aan de zaak der spoorwegen, zou ik allezins geneigd zijn om mijnerzijds aan te raden haar aan te nemen. Het komt mij echter onder verbetering voor, dat de motie nog eene andere strekking heeft en dat zij moet te

{==221==} {>>pagina-aanduiding<<}

kennen geven, dat de regering, en in het bijzonder de Minister van Binnenlandsche Zaken, niet met genoegzamen ijver en kracht de belangen der spoorwegen behartigt.... Indien de motie die strekking heeft, dan moet ik verzoeken haar niet aan te nemen. - Ik ontken ten minste ten stelligste, dat er bij mij zou heerschen gebrek aan belangstelling voor de zaak der spoorwegen: in belangstelling voor die zaak doe ik voor den voorsteller der motie in het minst niet onder.
De motie van orde, Mijnheer de Voorzitter, komt mij verder voor nog eene strekking te hebben, die ik niet weet of geheel en al overeenkomt met den werkkring van deze Kamer, het zij met bescheidenheid gezegd. Ik weet niet, of het op den weg van deze Kamer ligt, om te besluiten, de Regering, - de uitvoerende magt uit te noodigen tot het nemen van beschikkingen, en dat te doen bij wege van motie van orde; dit komt mij ten minste twijfelachtig voor. Daar ik weet dat het de wil en ernstige wensch van deze Kamer is, om niet anders dan op grondwettige wijze te werk te gaan, veroorloof ik mij dezen twijfel aan de aandacht der Kamer te onderwerpen’.
De redactie van de motie van orde werd daarop veranderd, zoodat zij, in verband met het amendement op den begrootingspost, meer een bewijs van vertrouwen jegens den minister werd dan een afkeuring, en in dien vorm bijna algemeen werd aangenomen.
Eenige weken later, 18 Februari 1858, richtte de Heer Thorbecke eene interpellatie aan den minister van binnenlandsche zaken; hij lichtte haar met eene breedvoerige rede toe en besloot haar met eene motie. Deze luidde als volgt:
‘De Kamer, volhardende bij haar besluit van 23 November 1857, is van oordeel, dat de in het algemeen belang noodzakelijke aanleg van spoorwegen door het verleenen van afzonderlijke concessiën het best zal worden bevorderd.
Zij vertrouwt, dat de Regering spoedig in staat zal zijn om onder de ingekomene aanvragen eene keuze te doen,

{==222==} {>>pagina-aanduiding<<}

welke, zoo noodig, met medewerking der Vertegenwoordigers, zonder verder uitstel tot een begin van aanleg kunne leiden’.
Van Rappard verzocht op de breedvoerige redevoering, waarin onderscheiden feiten vermeld waren een volgenden dag te mogen antwoorden. Hij beschouwde echter de motie, maar inzonderheid de redevoering als een vijandelijken aanval, en in het vertrek van den ministerraad teruggekeerd, schoof hij met een glimlach zijne ministerieele portefeuille ter zijde, onder de woorden: ‘zij mogen hem hebben’. Hij ontweek echter den strijd niet.
Den 22 Februari hield hij eene zaakrijke rede en lichtte met waardigheid de gedragslijn der regeering toe. Op het einde stond hij een oogenblik stil bij de motie:
‘En thans, Mijnheer de Voorzitter, wensch ik nog een oogenblik stil te staan bij de motie van orde, die de geachte redenaar uit Deventer aan het slot zijner rede heeft voorgesteld. In de inleiding zijner rede heeft hij de verzekering gegeven, dat hij geene kritiek van de Regering bedoelde, en dat hij ook geenszins wenschte het ongeduld en den ijver van het publiek tegen de Regering op te jagen, maar het zelfs geraden achtte om dien ijver te temperen. Ik moet rondborstig erkennen, dat ik mij niet heb kunnen voorstellen, hoe de geëerde spreker zoodanige uitlegging aan zijne nu gedane interpellatie heeft kunnen geven. Het eenig doel van de interpellatie was, zoo als hij in de inleiding heeft opgegeven, om de Regering er toe te brengen, dat er gehandeld worde. Het schijnt mij toe, dat daaruit af te leiden is de meening, dat er door de Regering niet gehandeld is, en in zoover ligt er dus in de interpellatie eene wezenlijke kritiek van de handelwijze der Regering opgesloten.
Ik moet ook vreezen dat deze interpellatie - hoezeer zij niet is geschied met het doel om het ongeduld en den ijver van 't publiek tegen de Regering op te jagen - evenwel juist dat doel zal bereiken, en dat de bedoeling van den spreker dus door de gevolgen van de interpellatie zal worden voorbijgestreefd.

{==223==} {>>pagina-aanduiding<<}

Zoo het inderdaad de bedoeling van den spreker is geweest - hetgeen ik overigens gaarne aanneem, zoo als ik altijd vertrouwen aan zijne woorden heb geschonken - om den ijver en het ongeduld van het publiek niet aan te vuren, zou ik wenschen dat de motie van orde niet bleef gelijk zij nu is voorgesteld’.
Op de redevoering van van Rappard die eene duidelijke verklaring provoceerde, in welken zin de motie bedoeld werd, volgden onderscheidene betuigingen èn van den voorsteller èn van anderen, dat in de motie niet het minste wantrouwen jegens den minister gelegen was, waarop deze hernam:
‘Ik had gemeend, dat de motie inderdaad de strekking had om de handelingen der regering in een min gunstig daglicht te stellen en af te keuren. Ik heb echter uit den mond van den steller en anderen vernomen, dat dit de bedoeling niet is, en wil nu niet insisteren op de wijziging’.
Na deze verklaring was aan de motie alle beteekenis ontnomen; een lid der oppositie waagde echter nog eene poging om hare beteekenis te redden en vorderde eene bepaalde verklaring, dat de minister zou doen wat de motie verlangde. Het antwoord van den minister handhaafde, in beleefde vormen jegens de Kamer, met waardigheid de volle zelfstandigheid der regeering.
‘Ik zal - zoo luidde het antwoord - de motie uitvoeren in dien zin waarin ik die nu door den voorsteller en door andere leden dezer Kamer heb hooren opvatten: dat is, - ik zal alles trachten aan te wenden wat strekken kan om zoo spoedig mogelijk een begin te maken met het voordragen van zoodanige voorstellen als strekken kunnen, om het tot stand brengen van eene hoofdspoorweglijn aan te vangen’.
Na deze verklaring zou de motie, als zonder eenig gewicht hoegenaamd, zonder stemming zijn aangenomen, zoo niet een lid stemming had verlangd, waarna zij werd aangenomen met 56 tegen één stem, zoo weinig zag men in haar eene berisping van den minister.

{==224==} {>>pagina-aanduiding<<}

Ofschoon van Rappard als minister geen enkel échec in de openbare discussie heeft geleden, meende hij echter, weinige dagen later, dat de tijd gekomen was om ook zijn ontslag te vragen, toen zijne ambtgenooten Vrolik, van der Brugghen en Gevers van Endegeest zulks noodig oordeelden. Reeds den 28 Februari 1858 werd het verzoek om ontslag bij Z.M. ingediend.
De laatste handeling van van Rappard als minister van binnenlandsche zaken was de opening van de eerste bijeenkomst der Provinciale Inspecteurs voor het onderwijs.
Gelijk het altijd gaat bij benoemingen die velen met verlangen te gemoet zien, niet zonder om zich zelven te denken, zoo waren er ook thans vele onvergenoegden, vooral daar de minister na de beraadslagingen in de Tweede Kamer zoo streng mogelijk zijn beginsel had gehandhaafd om geene Hervormde predikanten tot inspecteurs of schoolopzieners te benoemen, waardoor vele zeer verdienstelijke mannen niet herbenoemd waren, en omdat hij het ook minder geraden achtte gewezen onderwijzers van lagere scholen tot schoolopzieners te bevorderen, waardoor ook enkele zeer geschikte personen werden voorbijgegaan. Onder de inspecteurs trof men overigens de meeste met roem bekende schoolmannen van Nederland aan: Dr. Nassau uit Drenthe, Dr. Kroon uit Gelderland, A. Beeloo uit Noord-Holland, B. Schreuder uit Limburg.
Daar de aanspraak, waarmede, 10 Maart 1858, de eerste bijeenkomst der provinciale inspecteurs werd geopend, zijne laatste staatkundige handeling is geweest, en de aanspraak nergens is gedrukt, meende ik haar geheel te mogen opnemen. Zij was volgens de eigenhandig geschreven minuut van den volgenden inhoud:
‘Onder de aanwinsten, welke het bestuur van het Lager Onderwijs door de jongste wet op dat onderwerp heeft gedaan, reken ik geene der minsten de instelling van provinciale inspecteurs, mitsgaders hunne jaarlijksche Vereeniging

{==225==} {>>pagina-aanduiding<<}

onder de leiding van het hoofd van het Departement waaronder het bestuur der onderscheidene takken van Onderwijs behoort.
Zonder in het minst te kort te willen doen aan de hooge verdiensten van vroegere orde van zaken, is het mij toch wel eens voorgekomen, dat er geen genoegzaam verband bestond tusschen het schoolopzigt en de hooge Regering, en dat deze in weerwil van de rapporten der Schoolopzieners en zelfs van de achtervolgens in de onderscheidene provinciën bewerkstelligde algemeene inspectiën, niet genoeg bekend was met den waren stand van het Onderwijs in deszelfs eigenlijke deugd en gehalte.
Ik vlei mij, dat dit gebrek zal worden verholpen door de instelling van provinciale Inspecteurs en ik ben althans zeker, dat in dit opzigt onze toestand niet minder zal wezen dan de vroegere, en dat, door eene bedachtzame regeling der verhouding van de Inspecteurs met de Regering, met de provinciale en plaatselijke besturen en met de Schoolopzieners eene eenheid en zamenhang in het bestuur van het Lager Onderwijs zal ontstaan, welke de Regering te meer in staat zal stellen het openbaar onderwijs inderdaad te doen zijn een voorwerp van hare aanhoudende zorg.
Veel prijs stel ik vooral op uwe jaarlijksche bijeenkomst. Mij dunkt, het kan niet missen, of zoodanige persoonlijke aanraking met hen, die de hooge Regering vertegenwoordigen, zoowel als de onderlinge ontmoeting der HH. Inspecteurs, hunne wisseling van gedachten, en van den schat hunner gedurende het verloopen jaar opgezamelde ervaring, kan van weldadige gevolgen zijn voor het openbaar onderwijs. De stralen van kennis en van ondervinding, welke hier, als in één brandpunt zamenvloeijen, verspreiden zich later over het gansche land; vooral wanneer de HH. Inspecteurs, teruggekeerd in hunne gewesten, de Schoolopzieners deelgenooten maken van de vruchten welke zij hebben bijeenvergaderd.

{==226==} {>>pagina-aanduiding<<}

Zoozeer als ik er mij voor mijn persoon in verheug deze uwe eerste zamenkomst te mogen leiden, van mijne belangstelling in uwe tegenwoordigheid te doen blijken, even zoozeer betreur ik het dat deze bijeenkomst zamenvalt met het tijdstip, waarin ik mij verpligt heb geacht aan Z.M. te verzoeken om van het bestuur van het omvangrijk Departement van B.Z. te worden ontheven. Voor de zaak van het Onderwijs kan dit nadeelig zijn, omdat het mij, natuurlijker wijze, behoedzaam moet maken in hetgeen in deze door mij zal te verrichten zijn, als welligt niet zullende strooken met de inzigten van hem, dien ik welhaast als mijn opvolger hoop te begroeten, terwijl deze, bij de zeer moeijelijke taak, welke hem wacht, welligt niet alle die oogenblikken aan uwe zamenkomst zal kunnen toewijden, welke het belang der zaak zou mogen vereischen.
Gij zult het mij dan ook wel ten goede willen houden, wanneer ik thans niet in velerlei beschouwingen treed, hoeveel aanleiding daarvoor anders misschien zou bestaan. Een drietal opmerkingen zal ik mij alleen veroorloven, welke ik echter, in verband met de positie, waarin ik mij op dit oogenblik bevinde, verzoek als mijne persoonlijke wijze van beschouwen aan te merken.
De instelling van provinciale Inspecteurs is eene nieuwe instelling. Reeds als zoodanig, en vóór dat zij een geregelden loop heeft genomen, zal zij met moeijelijkheden te worstelen hebben.
Ik stel mij voor, dat de verhouding tot de Schoolopzieners, eer deze behoorlijk gevestigd is, hare eigene bezwaren zal medebrengen. Van die zijde zal men welligt beducht zijn voor eene, aan zelfstandige, onbezoldigde ambtenaren min aangename contrôle. Ik verwacht wel niet anders van uwe omzigtigheid, M.H., dan dat uwerzijds al dat zal vermeden worden, wat aanstoot, wrijving of botsing zou kunnen veroorzaken. Houdt het dan ook ten goede aan mijne zorg en voorliefde voor dit nog jeugdig deel van het algemeen

{==227==} {>>pagina-aanduiding<<}

Schoolbestuur, wanneer ik dit punt ter sprake breng, en de vermoedelijk geheel overbodige waarschuwing doe hooren: weest, aanvankelijk ten minste, meer negatief, dan positief in uwe aanraking met HH. Schoolopzieners werkzaam; bepaalt U vooreerst tot opmerken, en dat vooral de onderwijzer niet in die ontmoedigende onzekerheid gerake, waarin hij zou vervallen, wanneer een derde, ofschoon bevoegd persoon, zich met andere inzigten, anderen raad tusschen hem en zijn Schoolopziener plaatste.
Eene tweede opmerking betreft de algemeene strekking, welke bij het invoeren en toepassen der nieuwe wet moet worden in acht genomen.
Het valt niet te ontkennen dat de nieuwe wet in onderscheidene opzigten, nieuwe toestanden doet geboren worden; toestanden, welke van de thans bestaande hier meer dáár minder zullen verschillen. Er ontstaat hierdoor noodwendig een tijdperk van overgang, waarbij ook veel omzigtigheid noodig is. Gedeeltelijk heeft de wet zelve reeds daarin voorzien, maar er zullen nog wel andere toestanden zijn, welke niet geheel in hare bepalingen passen. Vooral is dit te verwachten met betrekking tot het onderwijzend personeel. Het komt mij voor, dat men er naar streven moet allengs datgene te bereiken wat de wet wil, om het onderwijs datgene te doen worden, wat het behoort te zijn; maar dat men zich wachten moet, nu met onverbiddelijke gestrengheid eensklaps datgene te willen bereiken, wat wel tot een verbeterd onderwijs, gelijk de wet voor oogen heeft, behoort, maar wat met de min volmaakte middelen, welke voorhanden zijn, thans nog niet bereikbaar is. Met andere woorden: het kan, mijns inziens, de bedoeling der wet niet zijn het min volmaakte onderwijs te doen staken dáár, waar het nog niet mogelijk zal wezen het verbeterd onderwijs in de plaats te stellen. Ik zal er mij wel niet op behoeven te verdedigen M.H., dat ik dus sprekende, de toepassing en uitvoering der wetsbepalingen zou wenschen te schorsen

{==228==} {>>pagina-aanduiding<<}

en verlammen, het tegendeel van dien is waar; maar de opmerking kwam mij niet geheel onnoodig voor, en ik ben er gerust op, dat zij, als tot verstandigen gesproken, wel zal begrepen worden.
Met eene derde opmerking zal ik besluiten. Zij betreft het veelbesproken 23e art. der wet. Ik zou het niet hebben aangeroerd, indien ik mij niet verpligt achtte, na de verklaringen deswege door mij gegeven, althans met een woord daarvan ook te dezer gelegenheid te gewagen. Ik mag echter veronderstellen M.H., dat al wat daaromtrent door de Regering verzekerd en toegezegd is, aan U bekend zal zijn. Het zou dus noodeloos zijn hierover meerdere wenken te geven, en U die, met mij, gewis doordrongen zijt van het teedere van het onderwerp, te doen gevoelen, hoe noodig het zal zijn op dit punt de aandacht gevestigd te houden, en te waken, dat aan de bedoelingen der Regering worde voldaan, opdat de jeugd op de openbare Volksschool niet verstoken zij van de opleiding tot Christelijke deugden; maar tevens opdat dit geschiede in dien geest, welken de Christelijke liefde gebiedt en de wet voorschrijft.
Uwe werkzaamheden hiermede ingeleid verklarende, sluit ik met den wensch, dat die werkzaamheden door 's Hemels rijksten zegen mogen achtervolgd worden’.
 
Den 12den Maart werd van Rappard als minister van binnenlandsche zaken ontslagen en werd hij benoemd tot minister van Staat, gelijk het in het Kabinetschrijven luidde: ‘om den heer van Rappard een bijzonder blijk van Z. M's erkentelijkheid te betoonen voor al wat hij verricht heeft in de verschillende moeijelijke werkkringen, waartoe hij voor 's Konings en 's lands belang geroepen werd’.
 
Na dit ontslag op bijna zestigjarigen leeftijd, bleef van Rappard volstandig weigeren op nieuw in een staatsbetrekking op te treden. De candidatuur voor de Tweede Kamer hem

{==229==} {>>pagina-aanduiding<<}

te Alkmaar en te Utrecht aangeboden, wees hij af. Toen hem later de betrekking van commissaris des Konings in Noord-Holland werd aangeboden, meende hij zich ook daaraan te mogen onttrekken. Met de beginselen van welvoegelijkheid en waardigheid van van Rappard kwam het overeen, dat een staatsman moet weten van het staatstooneel geheel af te treden, wanneer zijn wederoptreden moeilijkheden zou kunnen verwekken. De eenige betrekking die hij bleef bekleeden, was die van President van de Commissie van beheer over de nalatenschap van Willem II. Hij beschouwde dit als een vriendendienst aan het Huis van Oranje. De Koning erkende dit door hem den 19den Februari 1861 te benoemen tot ridder der orde van den Gouden Leeuw van het Huis van Nassau. De eenige nieuwe betrekking die hij aannam, was die van President-Curator van de Hoogeschool te Utrecht, waartoe hij bij besluit van 2 Januari 1859 benoemd werd.
De eerste jaren van zijn eervolle rust bleef hij te 's Gravenhage wonen. Ofschoon de aanzienlijke en hooge staatsambten door hem met eere vervuld, hem de gelegenheid aanboden in de hoogste kringen des lands te verkeeren, voelde van Rappard zich het meest aangetrokken tot de vrienden zijner jeugd, tot Dr. C. Bax, oud-rector van het gymnasium te 's Gravenhage, Hora Siccama en van Mansvelt, leden der rekenkamer, en tot dien kring van beoefenaars der geschiedenis, die zich te 's Gravenhage gevormd had en waarvan zijn broeder Frans Alexander van Rappard, en verder de H.H. Deketh, P.C.G. Guyot, F.J. van Maanen, J.W. van Sijpesteyn, A.D. Schinkel, I.Z. Mazel, G.B. Emants, A. Vrolik, D. Veegens, L. PH. C. van den Bergh, C.A. van Sijpesteyn en A. van der Spuy leden waren. Onze van Rappard had zich voor dezen kring laten winnen om zijn broeder genoegen te doen; deze laatste was meer oudheidkundige, meer navorscher. Eenmaal in den kring opgenomen werd Anthon van Rappard, nadat zijne ministe-
{==230==} {>>pagina-aanduiding<<}
rieele loopbaan geëindigd was, een der ijverigste leden. De tweede aflevering der door de vereeniging uitgegeven Mededeelingen, in 1862 uitgekomen: De 's Gravenhaagsche buurten of buurtvereenigingen, waarin enkele zeer opmerkelijke bijzonderheden omtrent Johan de Witt, is geheel van hem. De werkzame man vond nu in geschiedkundige nasporingen stof om zijnen geest bezig te houden. De kleine historische proeve, een voorbeeld van vlijtige nasporing, nette behandeling en juiste waardeering van bijzonderheden, is eene aanwijzing, wat van Rappard als geleerde zou geweest zijn, wanneer hij op aanbeveling van van Heusde en Brueys een wetenschappelijke loopbaan ware ingetreden. Eene langdurige staatkundige loopbaan had zijne liefde tot de wetenschap niet uitgedoofd. Vooral nadat hij met zijn broeder te Utrecht was komen wonen, wijdde van Rappard zich geheel aan zijne betrekking van President-Curator. De Hoogleeraar Mr. B.J.L. de Geer, die in den Utrechtschen Studenten-Almanak een levensschets van van Rappard gegeven heeft, schrijft van zijn verblijf te Utrecht het volgende: ‘Daar wijdde van Rappard zich geheel aan de belangen der Hoogeschool, en wie ooit in haar belang tot hem kwam, kon overtuigd zijn een open oog en eene levendige belangstelling bij hem te vinden, voor alles, wat haar bloei bevorderen en vermeerderen kon. Hij beschouwde het als een heiligen pligt, alles ten haren behoeve te doen wat hij vermogt en de liefde voor de instelling, waarbij hij als jongeling zijne vorming had ontvangen, deed hem voortdurend naauwlettend toezien en levendig belangstellen in alles, wat bij haar voorviel en in allen die tot haar in betrekking stonden. Hij achtte de wetenschap hoog en bevorderde daarom gaarn en volijverig alles wat hare beoefening kon bevorderen, en al heeft hij zelf in zijn werkzaam en bedrijvig leven, weinig gelegenheid gevonden om als schrijver op te treden, de door hem nagelaten bibliotheek getuigt er van, hoe hij staatsrecht en staatswetenschappen, letterkunde en kunst bleef

{==231==} {>>pagina-aanduiding<<}

beoefenen, ook onder al de beslommeringen der openbare betrekkingen. Wie in de laatste, rustige jaren zijns levens hem van naderbij heeft gekend, weet hoe hij toen met nieuwen lust en ijver die beoefening weder ter hand nam, met een open oog en onbevangen zin kennis nemende van alles wat op dit gebied opmerkenswaardig verscheen’.
Het getuigenis van den Hoogleeraar de Geer wordt door dat van vele anderen bevestigd. - Van Rappard bleef levendig belangstellen in de gebeurtenissen des tijds. Al overtrof niemand hem in die echte liberaliteit, die bescheiden is voor zich zelven en billijk en vrijgevig in den omgang jegens anderen, was hij toch conservatief op staatkundig en theologisch gebied. Van eene te geavanceerde liberale richting vreesde hij nadeel voor Vaderland en Koning, welker belangen hij onafscheidelijk getrouw had gediend. In zijne laatste briefwisseling over de benoeming van een hoogleeraar te Utrecht ter vervanging van den vroeg gestorven en door hem hoog gewaardeerden O. van Rees, straalde die vrees nog zeer door. Een vriend van Christelijke bespiegeling in den gedachtenkring van Claudius, van de Snipperuren van Warwick, van Alexander Vinet, was hij even ver verwijderd van orthodoxisme als van rationalisme. Van de moderne richting, die hij het meest naar de negatieve zijde kende en beoordeelde, vreesde hij nadeel voor geloofswaarheden, die hem dierbaar waren, zonder een hard veroordeelend vonnis te vellen over hen, die uit gemoedelijke overtuiging die richting volgden.
Gewoon om zijne gedachten aan vrienden en bekenden die hem bezochten, rondborstig mede te deelen, heeft hij in de laatste maanden van zijn leven, toen de schoolquaestie op nieuw levendig behandeld werd, de verklaring meermalen herhaald, dat welke kleine veranderingen ook in de schoolwet door de ondervinding mochten zijn aangewezen, zijne ondervinding hem leerde, dat er geene andere middelen ter verzoening mogelijk waren, dan die welke in 1857 beproefd

{==232==} {>>pagina-aanduiding<<}

werden, en dat de beide hoofdbeginselen dier wet ook wezenlijk nationaal zouden blijven, zoolang men daaraan slechts volkomen getrouw bleef, namelijk: dat de openbare scholen bleven behouden hun paedagogisch element, opleiding tot Christelijke en maatschappelijke deugden, en - aan de andere zijde zich geheel onthielden van te komen op het leerstellig godsdienstig gebied.
Van Rappard is niet gehuwd geweest, en toch hebben de liefelijke gedachten van huiselijk geluk voor zijn gevoelige ziel gespeeld, en heeft misschien het genot van den huiselijken omgang in de woning van zijn broeder het meest er toe bijgedragen, dat hij voor zich zelven geen eigen huisgezin heeft opgericht. Toen hij pas gepromoveerd was nam hij reeds bij zijn broeder Frans zijn intrek. Te Brussel was hij altijd met vrienden in dezelfde woning gehuisvest, en toen hij als referendaris begreep, dat een jong mensch die eene betrekking heeft, ook in zijne leefwijze eene zekere zelfstandigheid moet hebben, en een kamer huurde, duurde dit niet lang; hij kon zich aan het eenzame leven niet gewennen en keerde tot zijns broeders huisgezin terug. In de laatste jaren van hun leven zag men de broeders voortdurend te zamen. Te zamen hadden zij reeds lang gewoond, te zamen deden zij in 1863 een reis in Zwitserland, te zamen brachten zij in 1864 hunne woonplaats van 's Gravenhage naar Utrecht over, waar de kinderen van Frans van Rappard gevestigd waren, die Anthon van Rappard als een tweeden vader eerbiedigden en lief hadden.
‘Hartelijker overeenstemming, schrijft mij een man, die vele staatslieden van den tegenwoordigen tijd gekend heeft, dan tusschen deze twee achtingswaardige mannen heerscht, kan men zich niet denken. Frans de oudste was deftiger, boezemde nog meer eerbied in dan zijn broeder, maar zag toch op tegen de meer omvattende geleerdheid van dien broeder, riep gaarne bij wetenschappelijken arbeid zijne medewerking in. In rechtschapenheid, vaderlandsliefde en zucht

{==233==} {>>pagina-aanduiding<<}

naar al wat wel luidt werden de beide broeders door niemand hoegenaamd, die ik gekend heb, overtroffen’.
Den 19den Februari 1867 overleed de oudste broeder plotseling aan een zenuwberoerte, die hem op 's Konings verjaardag op eene receptie ten huize van den Commissaris des Konings te Utrecht trof. Hoe Anthon van Rappard na dat verlies gestemd was, moge blijken uit eenige regelen uit den brief, dien hij mij in antwoord schreef op mijne betuiging van deelneming:
‘Gij hebt mijn onvergetelijken broeder slechts weinig gekend, maar ook op U heeft hij dien aangenamen indruk gemaakt, die zijne persoonlijkheid op velen, ik zou haast zeggen op allen, die hem leerden kennen, te weeg bragt. Gij kunt dus nagaan wie hij voor mij was. Had ik reeds vroeg de ouderlijke woning, waarin hij terugbleef, verlaten, sedert mijn 25e jaar voegde ik mij weder bij hem in zijne woning te 's Hage, en met uitzondering van eenige jaren, deelde ik onder hetzelfde dak zijn lief en leed, en ondervond ik zijne trouw en vriendschap. Gij kunt U dus voorstellen, hoe eenzaam ik mij gevoel, al is het ook, dat onzer beider leeftijd en de broosheid des menschelijken levens mij dikwerf, doch nimmer zonder huivering, het oogenblik voor den geest bragten, waarop de hechte band van vriendbroederlijke genegenheid zou worden verbroken. Doch gelijk hij is heêngegaan in het ongekreukt vertrouwen, dat ons leven niet beperkt is tot het kortstondig aanwezen hier op aarde, maar dat ons een hoogere bestemming wacht, zoo wensch ook ik in mij die overtuiging levendig te houden en op Gods oneindige ontferming, op zijn liefderijk bestuur van mijn lot te blijven vertrouwen’.
Twee jaren na zijn broeder stierf ook Anthon na een zeer kortstondige ziekte den 1sten April 1869. Met blijmoedige kalmte zag hij de toekomst te gemoet. Volgens zijn uitdrukkelijken wil moest zijne begrafenis zoo eenvoudig mogelijk plaats hebben; maar hoe eenvoudig ook die begrafenis was,

{==234==} {>>pagina-aanduiding<<}

men zag er menig vriend en een adjudant des Konings, die op uitdrukkelijk verlangen van den Vorst tegenwoordig was om de deelneming te betuigen in het overlijden van den trouwen vriend van het Koninklijk Huis.
 
Het leven van Anthon Gerard Alexander van Rappard is een treffende aanwijzing, wat geest - wat liefde tot het ware en het goede boven de natuur vermag. Van nature was van Rappard van een zwak gestel, zonder grooten moed, vol van bezwaren, zonder vertrouwen op zich zelven, vreesachtig voor ziekte en dood. Maar tegen die natuur in heeft hij, bezield met warme vaderlandsliefde, twee malen het geweer op de schouders genomen, toen de nood drong, en geen soldaat kon hem in trouwe plichtsvervulling overtreffen. - Niettegenstaande zijne zwaartillendheid, heeft hij meer dan dertig jaren den Staat in de belangrijkste betrekkingen gediend en geen, die het met meerder vrucht deed dan hij. Opziende tegen het openbaar debat, zonder vertrouwen op eigen kracht, maar vol vertrouwen op God, heeft hij de meest gewichtige wet voor een vrijheid- en vooruitganglievend volk voorgesteld, verdedigd en met eene aanzienlijke meerderheid doen aannemen.
Zijn leven is geweest een voortdurende zelfopoffering in den dienst van liefde tot zijn Land, tot zijne Vorsten, tot zijne familie en zijne vrienden. God heeft hem daarin den aardschen zegen niet onthouden. In een tijd van velerlei partijtwist is hij door bijna allen hooggeacht - en in de geschiedenis des Vaderlands staat zijn naam gegrift, als de hoogst bekwame en gemoedelijke voorsteller en verdediger van de schoolwet van 1857.
 
Amsterdam, December 1869.
J. DE BOSCH KEMPER.




{==235==} {>>pagina-aanduiding<<}






Levensbericht van Dr. Stephaan Adriaan Buddingh.

Naam- en geslachtverwantschap, maar nog meer vriendschappelijke betrekking en geestverwantschap, geven mij eenige vrijmoedigheid aan de vereerende uitnoodiging van het Bestuur van de Maatschappij der Nederlandsche Letterkunde te voldoen, om eene levensschets van dien waardigen overleden naamen geslacht-genoot, als lid dezer Maatschappij te leveren.
Als afstammeling van een oud-patricisch geslacht in de Betuwe, dat eenmaal zijn oude stamhuis in Poddinghem onder Ochten bezat 1, behoorde hij tot den jongsten tak daarvan. Reeds vroegtijdig verdeelden de talrijke leden van dit oorspronkelijk rechterlijke geslacht zich in drie hoofdtakken: de Arnhemsche of Overbetuwsche, de oudste, de Rhenensche en de Tielsche tak, de jongste, waartoe de overledene behoorde. Elk dezer had zijne niet onaanzienlijke representanten, in rechterlijke- of regeeringsbetrekkingen, waaraan zijn naam en wapen of rechterlijk symbool ontsproten 2. Wij noemen hier van den Overbetuwschen tak den Burgemeester

{==236==} {>>pagina-aanduiding<<}

Johan Buddingh te Arnhem (1593) en den Schout Johannes Theodorus Buddingh te Huissen; van den Betuw-Rhenenschen tak: Schout Rutger Buddingh te Kesteren, gelijk zijn naamgenoot en vermoedelijken afstammeling Rutger Buddingh, Cameraar en Schepen (1660-63) en diens kleinzoon Rutger Buddingh, Substituut-Schout (1707) te Rhenen, wiens nakomelingen zich zoowel in Utrecht als te Veenendaal, almede in rechterlijke en regeeringsbetrekkingen hebben uitgebreid, waar wij in de vorige eeuw Godart Buddingh als Schout van het Rhenensche Veen ontmoeten; terwijl in deze eeuw in Utrecht Nicolaas Wilhelmus Buddingh en diens zoon Gerrit Nicolaas Buddingh bekend zijn, waarvan de eerste tijdens den aftocht der Franschen uit Utrecht met eenige aanzienlijke ingezetenen als gijzelaar naar Parijs werd medegevoerd, en de laatste als Maire van Harmelen de plunder- en moordzieke Franschen, die uit Woerden terugkwamen, met veel beleid door zijne gemeente wist heen te leiden, zonder dat daar geplunderd werd.
Het naast aan dezen tak nl. van Frederik Buddingh te Kesteren, stamde de Tielsche Secretaris Mr. Steven Adriaan Buddingh, die na volbrachte studie aan de Geldersche academie, te Leiden met eene dissertatie: de Origine et Natura Contractus feudalis (21 Mei 1754) onder Albinus in de beide Rechten promoveerde 1, en vele jaren de betrekking van Secretaris zijner geboorte-stad Tiel bekleedde. Diens zoon, mede Steven Adriaan Buddingh, studeerde echter voor Predikant, en vervulde die betrekking achtervolgens te Driebergen en te Kaag, nabij Leiden, waar hij een paar Leerredenen over de kunst van wélleven en wélsterven (1817) in het licht gaf 2, en in 1824 overleed, nalatende eene weduwe Catharina Elisabeth Caspers met vijf kinderen, drie zonen en twee dochters, waarvan de jongste gehuwd geweest is met Dr. Schlegel te Leiden.

{==237==} {>>pagina-aanduiding<<}

Van deze drie zonen koos de oudste, Hendrik Adriaan, te Driebergen geboren, den militairen stand; terwijl onze Stephaan of Steven Adriaan, den 26 Maart 1811 te Kage geboren, benevens zijn jonger broeder Johan, beide te Leiden tot Predikant studeerden, in welke betrekking de laatste te St. Oedenrode in Noord-Brabant steeds werkzaam is, waar ook de Wed. Buddingh, geb. Caspers, die haren waardigen Echtgenoot bijna 30 jaar overleefde, in omtrent 76 jarigen leeftijd overleden is, nadat zij zich, gedurende den studie-tijd van hare beide zonen met der woon in Leiden gevestigd had.
Wat de eerste opleiding van Steven Adriaan Buddingh betreft: daarin voorzag de vader door eigen onderwijs aan zijne zonen en dochteren. De Fransche overheersching in Nederland, zoo noodlottig voor menig dorps-predikant, en het gemis aan scholen ter opleiding te Kage, deden den zorgvollen vader dezen weg inslaan, om zijne kinderen eene wetenschappelijke vorming en opleiding te doen genieten. De beide jongste zonen voor de studie der godgeleerdheid bestemd zijnde, zoo werden, benevens de overige vakken, vooral de Latijnsche en Grieksche talen beoefend. Doch nauwelijks den ouderdom van 13 jaren bereikt hebbende, trof dit gezin de ramp, dat de vader op 26 October 1824 onverwacht overleed 1. Ondanks de benarde omstandigheden, welke deze zware slag te weeg bracht, zorgde de moeder, dat de verdere opleiding harer jongste zonen, door een paar naburige predikanten, daartoe aangezocht, werd voortgezet. Zij vond voor Steven Adriaan den predikant van Sassenheim Ds. van den Es, en voor den jongeren broeder Johan, den toenmaligen predikant van Lisse bereid, om de jongelingen driemaal 's weeks bij zich te ontvangen, ten einde hen verder

{==238==} {>>pagina-aanduiding<<}

in het noodige ter voorbereiding voor de akademische studie te onderwijzen. Daartoe moesten de beide jongelieden telkens een waterweg van ongeveer een uur afleggen, welke dikwijls gevaarvol genoeg was, doch door hen steeds met moed en volharding ondernomen werd.
Nadat Steven Adriaan aldus nog een half of drie vierendeel jaars de lessen van Ds. van den Es genoten had, en deze verklaarde die taak niet te kunnen voortzetten, raadde hij de moeder aan den zoon te Leiden in eene apotheek te plaatsen, welken raad zij meende te moeten opvolgen, en waartoe zij bereids eene overeenkomst met een apotheker daar ter stede getroffen had. In dat voornemen bracht evenwel de ring-predikant Scholten van Noordwijkerhout, bij gelegenheid dat hij de kerkdienst te Kage kwam waarnemen, na gehouden onderzoek eene gunstige verandering te weeg, doordien deze den zoon bevond bekwaam te zijn, om de akademische lessen te kunnen volgen, waarom hij er bij de moeder op aandrong hem aan het toelatings-examen te onderwerpen, hetwelk dan ook met zulk een gelukkig gevolg plaats had, dat de jongeling op ruim 14 jarigen ouderdom (den 6 Juli 1825), als student aan de Hoogeschool te Leiden werd ingeschreven; waarna hij nu van tijd tot tijd de lessen aldaar ging bijwonen, tot dat de moeder, nadat het annus gratiae verstreken was, ook om de studie van haar jongeren zoon, zooals wij boven zeiden, zich met der woon in Leiden vestigde.
Gelijk zoo vele jongelieden, zonder eenige ondervinding en menschenkennis, zich op eenmaal verplaatst ziende, toonen niet te weten, hoedanig met ernst de studie te behartigen, zoo werd ook onze Steven Adriaan aanvankelijk door vrolijke gezelschappen afgetrokken, en sloot hij zich maar al te zeer aan niet-doeners aan. Doch na zijn propaedeutisch examen, dat hem tot Candidaat in de bespiegelende Wijsbegeerte en Letteren bevorderde, greep hij de studie der Theologie met zulk een ernst en volharding aan, dat hij

{==239==} {>>pagina-aanduiding<<}

daarin met zulk een schitterend gevolg zijn Candidaats-examen aflegde, dat hem niet slechts een summa cum laude ten deel viel, maar ook de Hoogleeraren hem genegen werden, en inzonderheid Prof. W.A. van Hengel, ten uiterste met hem ingenomen, hem van dien dag af onder zijne bijzondere bescherming nam. Dat Candidaats-examen had plaats den 30 Februari 1830, het jaar van den Belgischen opstand.
Het was in dat jaar, dat Koning Willem I de noordelijke Nederlanden te wapen! riep, tegen de opgestane Belgen, en een ieder met geestdrift bezield was aan die roepstem te voldoen. Ook de Studenten der Leidsche Hoogeschool gordden de wapens aan en vormden zich tot eene Compagnie of Corps van vrijwillige jagers, in welker gelederen zich ook de beide broeders, de studenten Steven Adriaan en Johannes Buddingh lieten inschrijven. Zoo stonden zij van 20 October 1830 tot 18 December 1832 onder de wapenen en maakte de oudste den tien-daagschen veldtocht mede. Even als deze Tielsche tak zijn contingent tot verdediging des Vaderlands leverde, zoo ook de Overbetuwsche bij de Jagers van van dam van Isselt en in meer dan eene leger-afdeeling 1. Men weet dat de Leidsche Jagers onder bevel van den Luit. Gen. Meyer te Beeringen in het vuur gebracht, den dood van een hunner krijgsmakkers Beeckman te betreuren hadden; terwijl twee andere studenten Huët en Stollé gewond werden (5 Aug. 1831). Onder de vele orde-teekens, die in later leeftijd 's mans borst versierden, was het metalen kruis hem steeds van de hoogste waarde.
Ondanks het vele tijdverzuim, dat het vrijwillig jager zijn hem kostte, zette hij zijne studiën voor het Proponents-examen met ernst en ijver voort, zoodat hij voor het aan-
{==240==} {>>pagina-aanduiding<<}
gewezen Kerkbestuur van Zuid-Holland, te 's Gravenhage den 4 October 1832, een uitstekend examen aflegde en met den hoogsten graad tot Proponent toegelaten werd; terwijl het bij de gewone voorstellen, onder de Hoogleeraren Kist en Clarisse, in de Waalsche Kerk te Leiden (April en Mei 1832), gelijk ook bij predikatiën te Noordwijkerhout (19 Aug. 1832) en Warmond (26 Aug. 1832) bereids gebleken was, dat hij niet misdeeld was van kanselwelsprekendheid.
Bij dat al wist hij nog tijd te vinden om te voldoen aan zijne zucht voor wijsbegeerte, schoone letteren en dichtkunde; daartoe vervaardigde hij van tijd tot tijd kleine dissertatiën, en beantwoordde eene prijsvraag van het Stolpiaansch legaat te Leiden, over het Pantheïsme. Hoezeer dit antwoord ook al niet bekroond werd, kon het hem toch voldoening schenken, dat de Hoogl. S.J. van de Wijnpersse als Secretaris hem den 20 Oct. 1832 schreef: ‘Ook vind ik vrijheid U te melden, dat het alle Bestuurderen van het Stolpiaansch legaat zeer gespeten heeft Uwe Verhandeling niet te kunnen bekroonen, daar zij uit haren inhoud den stand en verblijfplaats des schrijvers hadden opgemaakt en daardoor U genegen waren. Echter bevonden ook allen, dat zij noch aan het doel, noch aan het gewicht voldeed’. Dit laatste betrof den inhoud; deze opmerking schijnt ten gevolge gehad te hebben, dat de schrijver in later leeftijd, zooals wij zien zullen, met te meer vrucht op hetzelfde onderwerp terugkwam.
Als proponent in die dagen had hij weinig uitzicht op eene spoedige plaatsing: hij preekte als zoodanig achtervolgens te Lisse (Nov. en Dec. 1832), Ootmarsum (18 Januari 1833), Enschedé (3 Febr. 1833), Haaksbergen, blijkens een brief van den President-Ouderling J.D. Jordaan (dd. 11 Mei 1833) met veel kans op beroep. Intusschen werd hem ook door een vriend, den Predikant van Lieve-Vrouwen-Polder, die naar elders beroepen was, de toezegging van een beroep gedaan, wanneer hij slechts wilde overkomen om te prediken: de gemeente had aan dezen namelijk de aanwijzing van een te

{==241==} {>>pagina-aanduiding<<}

beroepen proponent opgedragen, en wel ter voorkoming van verschil en onaangenaamheden, gelijk bij een vorig beroep hadden plaats gegrepen. Buddingh was dus tamelijk zeker van te zullen slagen, toen hij zich in dat blijde vooruitzicht naar zijn vriend Prof. van Hengel spoedde, om hem deelgenoot van den inhoud van den ontvangen brief te maken; doch tot niet geringe verwondering van den verheugden proponent, hoort van Hengel het heuchelijk bericht zwijgend aan, en in plaats van hem geluk te wenschen, sprak deze: ‘Weet ge wat b.! schrijf het af, ga er niet heen, ik heb wat beters voor U, maar kan U nog niet zeggen wat!’ - Hierop vertrouwende schreef hij af en bleef voor het overige in afwachting.
Niet gering was evenwel later zijne teleurstelling en als een donderslag trof hem het voorstel van Pro. van Hengel, toen deze hem de betrekking van Gouverneur van de kinderen van den Indischen Resident s.v.s. voorstelde, die toen met verlof in Nederland, op het punt stond naar Oost-Indiën terug te keeren. Onvoldaan over dit voorstel, waardoor hij zijne onafhankelijkheid zou verliezen, nam Buddingh zijne reistasch en spoedde zich onverwijld naar Lieve-Vrouwen-Polder, in de hoop van nog tijdig te komen; doch te laat! de toezegging was bereids aan een ander gedaan: eens reden, waarom thans het voorstel van van Hengel, en de schitterende aanbiedingen van den Resident werden aangenomen.
Hoe weinig tijd tot zijne uitrusting noodig overbleef, raadde van Hengel hem toch aan nog voor zijn vertrek in de theologie te promoveeren. Niet zonder bedenkingen aanvaardde hij ook die taak, en werd hij, na eervol ontslag als vrijwillig jager, op den 21sten September 1833, en wel met den hoogsten graad tot Doctor theologiae bevorderd. Binnen ongemeen korten tijd was daartoe het doctoraal examen behoorlijk afgelegd, en volgde de promotie onder den toenmaligen Rector Academiae Prof. Jac. Nieuwenhuis na

{==242==} {>>pagina-aanduiding<<}

verdediging eener Dissertatio theologica, s. Specimen theologicum, continens annotationem brevem in loca quaedam difficiliora, quae leguntur Cap. VIII, Evang. Johannis.
Zooals wij reeds zeiden, en blijkens ook het Voorwoord, had hij uit hoofde van omstandigheden slechts weinig tijd aan deze dissertatie kunnen besteden, desniettemin verwierf hij daardoor toch de goedkeuring van zijn referent in de Allgem. Hallische Literatur-Zeitung (van 5 Juli 1835, no. 133). Deze prees niet slechts de zuiverheid van zijn latijn, maar zeide er van: ‘Sie giebt rühmliches Zeugniss von seiner theologischen Gelehrsamkeit (auch mit den deutschen Exegeten ist der Vf. wohl bekannt), und von einem Streben nach wissenschaftlicher Selbständigkeit.’
Zoo had Buddingh een loffelijk volbrachten studietijd achter zich; maar daarenboven moesten thans ook de wetenschappen, vereischt om als docent van kinderen van den beschaafden stand te kunnen optreden, door hem beoefend worden. Zijn vlugge geest overwon ook hier weldra, ja binnen een uiterst kort bestek van tijd, alle zwarigheden, die zich aanvankelijk nog voor zijn vertrek naar Java mochten voordoen. Den 9 October 1833 was ook zijne uitrusting gereed, en vertrok hij met gemelden Resident en gezin naar Batavia, waar men na hevige stormen in de Noordzee en het Kanaal, maar vooral aan de Kaap de Goede Hoop, na eene reis van 116 dagen, op den 11 Februari 1834 aankwam.
Hoezeer hem dit vertrek ter harte ging, blijkt uit zijn afscheidslied ‘Aan mijn Vaderland’, dat hij bij zijn vertrek opstelde, en dat in een bundel Rijmelarij geheeten in het licht verscheen: wij hoopen er later op terug te komen.
Nauwelijks op de hoogte van de Kaap gekomen, waar het schip door stormweder gebeukt werd, berouwde hem zijn besluit om in deze betrekking naar Indië te stevenen, zoozeer, dat zijn blonde haar schier op eenmaal vergrijsde. De afhankelijke positie bij een Oostersch despoot viel hem loodzwaar. Hij dacht terug aan Lieve-Vrouwen-Polder, waar hij

{==243==} {>>pagina-aanduiding<<}

als Predikant zich vrij en onafhankelijk had kunnen bewegen, en was nu ..... niet veel meer dan een slaaf. Onder dien indruk landde hij te Batavia, waar zijne positie er niet op verbeterde, maar integendeel zoozeer verergerde, dat zijne vrienden hem den raad gaven zijne betrekking te verlaten en van hunne gastvrije huisvesting gebruik te maken. Niet slechts door zedelijke verplichting, maar ook door contract verbonden, weigerde Buddingh aanvankelijk dien raad op te volgen; eerst na vruchtelooze en herhaalde pogingen om zijn patroon tot betere gedachten en behandeling te stemmen, nam hij het besluit zich van hem onafhankelijk te maken, waartoe zijne vrienden hem op de meest delicate wijze in staat stelden, om aan de financiele verplichting van het contract te voldoen. Van dat oogenblik af genoot hij de gastvrijheid van den Heer Spiering en haalde op nieuw ruimer adem.
Dat Buddingh reeds spoedig te Batavia den kansel beklom voor een der predikanten, laat zich in die omstandigheden licht begrijpen, en zoozeer was de gemeente over zijne talenten als kanselredenaar verrukt, dat men het bejammerde hem niet als Predikant te kunnen beroepen. Intusschen maakte men gebruik van de afwezenheid van een der predikanten, met verlof naar Nederland, om voor hem de aanstelling als Hulpprediker te Batavia en Buitenzorg te verkrijgen, gelijk geschiedde, ondanks de Kommissaris-Generaal van den Bosch naar Nederland het verzoek had gezonden, om geene predikanten voor Oost-Indië te benoemen of uit te zenden, dan nadat hij in Holland zou zijn teruggekeerd. Hij had namelijk eene reorganisatie der kerkelijke dienst in Oost-Indië in bewerking om die bij zijne aankomst in Nederland (in 1834) den Koning aan te bieden. Toen nu de Heer v.s. den Gouverneur opmerkzaam gemaakt had, dat hij door die benoeming zijne bevoegdheid was te buiten gegaan, en op vernietiging of intrekking van dat besluit had aangedrongen, stelden de Notabelen van Batavia zich bij den

{==244==} {>>pagina-aanduiding<<}

Gouverneur verantwoordelijk voor de gevolgen, en zoo bleef Buddingh, volgens Regeeringsbesluit (van dd. 25 Juni 1834, no. 4 en nadere behandeling van dd. 12 Januari 1835, no. 18 en dd. 27 Februari 1835, no. 3) de gemeente als Hulpprediker dienen, aanvankelijk op een inkomen van 150 gulden 's maands, dat later op 350 werd gebracht.
Inmiddels werd door den Hoogl. van Hengel, die ongetwijfeld met zielesmart van een en ander zoo door Buddingh zelf als zijne vrienden onderricht was, geene moeite gespaard, om bij den Koning Willem I te bewerken, dat Buddingh als Predikant te Batavia werd aangesteld. De aanschrijving daartoe geschiedde vanwege den Koning door den Kommissaris tot de zaken der Protestantsche Kerken in Oost en West-Indiën, dd. 24 Dec. 1834, en geschiedde alleen ten wille van den proponent Buddingh, en wel ‘in dit ongewone geval en zonder gevolgtrekking voor het toekomende’, wordende anders altijd de Predikanten voor de dienst in O. en W.-Indiën te 's Gravenhage door de bedoelde Kommissie geordend en bevestigd. Tevens was bij deze aanschrijving gevoegd eene acte van kwalificatie tot de waarneming van de geheele kerkelijke dienst, dd. 21 Dec. 1834 door de Haagsche Predikanten J.J. Dermout en Bern. Verwey namens die Kommissie onderteekend. Zoo dan kon hij als wettig Predikant voor de dienst in Nederlandsch Indië geordend en bevestigd worden.
Die ordening had eerst in Juni 1835 plaats in de Buitenkerk te Batavia, geschiedende de oplegging der handen door den Bevestiger Ds. N. Pluim Mentz, Predikant te Batavia en den pas aangekomen Predikant J. van de Beek, die kort daarna bij de Ambonsche gemeente benoemd werd. De acte van bevestiging door den Kerkenraad van Batavia afgegeven, is gedateerd den 21sten Juni van gemeld jaar 1835.
De reden dat die ordening en bevestiging zoo lang na de machtiging daartoe geschiedde, is alleen daaraan toe te schrijven, dat de oorspronkelijke stukken, daartoe strekkende, be-
{==245==} {>>pagina-aanduiding<<}
nevens een brief van den Hoogl. van Hengel aan den Proponent Buddingh, met het stoomschip Pylades waren verongelukt, zoodat zij later andermaal, maar nu in duplicaat, naar Indië werden toegezonden. Thans werd hij ook op uitdrukkelijk verzoek van den Kerkenraad en bij Koninklijk Besluit dd. 24 Januari 1836, no. 88 (verhandeld bij het Indisch Bestuur dd. 11 Juni 1836, no. 1) tot Predikant 1ste klasse te Batavia benoemd, en zulks op een tractement van 500 gulden 's maands, benevens indemniteit voor huishuur van 120 gulden in de maand; beide bezoldigingen in te gaan met den dag waarop hij zijne betrekking zou hebben aanvaard.
Op den 19den Juni 1836 deed hij in dezelfde Buitenkerk te Batavia zijne intrede, waarin hij geordend en bevestigd was en zulks met eene intreerede, naar aanleiding van 1 Kor. 11: 2. Zoodan was zijne toekomst benevens eene werkzame levensbetrekking als wettig Predikant verzekerd.
Spoedig daarna, 20 Oct. van hetzelfde jaar, trad hij in het huwelijk met Agatha Petronella Magdalena Spiering, welke vrouw hem op den 25sten October 1843, in den ouderdom van nog slechts 25 jaren door den dood ontnomen werd; eerst twee jaren later trad hij opnieuw in het huwelijk met Jacoba Aleida Tonneboeyer, op den 12den December 1845, welke echtgenoote hem thans zonder kinderen overleeft.
Met een werkzamen geest en de zucht om in zijne roeping nuttig te zijn bezield, nam hij sedert 10 Februari ook de predikdienst en al het verdere kerkelijke werk in de Maleische gemeente vrijwillig op zich. Daarenboven heeft hij eene breede lijst van predikbeurten nagelaten, die hij buiten Batavia allerwege op Java in andere gemeenten als Samarang, Cheribon, Tanjor, Buitenzorg sedert 1837 - Soerabaya 1856, vervuld heeft, te veel om ze hier allen op te noemen, hoewel zij zouden aantoonen, hoevele en welke plaatsen op Java hij van 1837 tot 1856 achtervolgens bezocht, en met de gave van zijnen geest ten dienste was. Inzonderheid blijkt het,

{==246==} {>>pagina-aanduiding<<}

dat hij in 1837, 1840 en 1848 vele plaatsen bezocht en daar gepredikt heeft.
Behalve met preeken toonde hij zijnen werkzamen geest in meer dan eene aangelegenheid: zoo in alles, wat maar eenigszins met zijne roeping verwant was of daarmede in betrekking stond. Zoo werd hij reeds van 1835 tot zijne groote inspectiereis, waarover later, in allerlei werkzame en beslommerende betrekkingen, als van Zendeling- en Bijbelgenootschap, van Schoolwezen en Weesgesticht, geroepen; - maar ook aan instellingen van wetenschappelijken aard en in verschillende Commissiën wijdde hij een aanmerkelijk gedeelte van zijn werkzaam leven.
Een kort overzicht dier betrekkingen kan ten bewijze strekken, hoeveel één mensch, zelfs onder Oosterschen hemel, ten nutte van velen vermag te verrichten. Van het Javaasch medewerkend Zendeling- en van het O.-I. Bijbelgenootschap, waarvan hij bereids in 1835 het lidmaatschap aanvaardde, werd hij achtervolgens tot Secretaris, Vice-president (1847) en eindelijk tot President (1849) benoemd. Het was in deze betrekking als Secretaris van het Bijbelgenootschap dat hij eene nieuwe uitgave bezorgde van het N. Testament in de laag Maleische taal, waartoe hij de vroegere uitgave van Soerabaya had te herzien en te verbeteren.
Daarbij werd hij in 1841 bij Regeeringsbesluit benoemd tot lid der Commissie voor de vereeniging der Hervormde en Evangelisch-Luthersche gemeenten in Nederlandsch Indië. In deze betrekking bewerkte Buddingh twee nieuwe formulieren voor doop en avondmaal, die door de Commissie werden aangenomen. Doch aangezien die ontworpene vereeniging toen niet tot stand kwam, bleven ook beide formulieren buiten werking.
Drie jaren later 1844 werd hij benoemd tot lid en Secretaris van het College van Bestuur over de Protestantsche Kerk in Nederl. Indië. Deze laatste betrekking vooral was van zeer werkzamen aard. Daarenboven werd hij in 1847 in

{==247==} {>>pagina-aanduiding<<}

September en October met eene kerkelijke bezoekreis in Bantam belast, gelijk in 1848 in Maart en April, in de eerste afdeeling van Java en verscheidene andere reizen, waarover hij rapporten aan het Hoog Kerkbestuur uitbracht, terwijl hij in het laatstgenoemde jaar door hetzelfde Kerkbestuur met Dr. van Hoëvell belast werd den Leiddraad op te stellen voor de jaarlijksche Kerkeraads-verslagen aan het Kerkbestuur. Nog werd hij in hetzelfde jaar met van Hoëvell met de belangrijke taak belast, een nieuwen Zangbundel samen te stellen uit de beste gezangen der verschillende Protestantsche gemeenten, als Hervormden, Lutherschen, Mennonieten en Remonstranten, en zulks voor de Protestantsche gemeente in Nederlandsch Indië.
Ook als Schoolopziener of lid der Hoofdcommissie van onderwijs in Ned. Indië vervulde Buddingh van 1837 tot 1850 eene werkzame betrekking. Het was op verzoek dier Hoofdcommissie dat Buddingh in 1839, de circulaire van den 22sten Dec. 1839 no. 3 stelde, die vanwege dat lichaam aan alle Schoolcommissiën in Ned. Oost-Indië in druk werd toegezonden, betreffende de verstandelijke ontwikkeling der scholieren. Ook werd hij in 1843 door haar belast met het uitbrengen van advies op de vraag: Of het goed zij, op de Gouvernements-scholen de Javaansche en Maleische talen te onderwijzen. En op eene verlofreize, die hij in 1850 over een gedeelte van Java ondernam, alvorens nog in hetzelfde jaar tijdelijk naar Nederland terug te keeren, belastte hij zich in de maanden Juni en Juli, met eene school-inspectie te Samarang, Rembang, Soerabaya, Pattie, Pekalungan en Tagal, waarvan hij bij zijne terugkomst een uitvoerig rapport opstelde, en evenals over de staatsschool te Batavia, 7 Juli 1848, der Hoofdcommissie deed toekomen. Wegens vertrek naar Nederland en op verzoek werd hij dan ook eervol en onder dankbetuiging voor de vele door hem bewezene diensten uit die betrekking ontslagen.
Niet minder werkzaam betoonde Buddingh zich als me-
{==248==} {>>pagina-aanduiding<<}
de-directeur van het Parapattan-Orphan-Asylum, dat is het particulier wees-gesticht op Parapattan te Batavia, welke betrekking hij van Maart 1838 tot Sept. 1848, alzoo tien achtervolgende jaren vervuld heeft. Veel deed hij zoowel voor de stoffelijke als geestelijke belangen dezer inrichting, die hem bijzonder scheen ter harte te gaan, en waarvoor hij nu en dan eene leerrede in het licht gaf, waarop wij later terugkomen. Misschien droeg tot die zorg en werkzame bemoeiing mede bij dat zijn oudere broeder Hendrik Adriaan Buddingh te Batavia overleden eene weduwe had nagelaten, A.C. Visser, die toen Regentesse van gemeld weeshuis was en nog eenige onverzorgde kinderen bezat, die thans aanzienlijke ambtenaars-betrekkingen, de een te Bagalen, de ander te Palembang bekleeden.
Ook het genootschap tot zedelijke verbetering der gevangenen telde Buddingh onder hare leden van verdiensten.
Onder de instellingen van eigenlijk wetenschappelijken aard op Java, waarvan hij een zeer werkzaam lid was, behoort vooral het Bataviaasch Genootschap van Kunsten en Wetenschappen, dat hem reeds in Maart 1839 een diploma van lidmaatschap aanbood en waarvan hij zich almede later een onvermoeid en ijverig voorstander en behartiger betoonde. Dit bleek vooral toen hij in Januari 1846, als woordvoerder of redenaar des Bestuurs optrad, en drie jaren later 1849 en 1850, toen Buddingh, onder den bescherm heer J.J. Rochussen, het voorzitterschap van genoemd Genootschap bekleedde.
Dat alzoo onder velerlei beslommering, soms drukke werkzaamheid en veelvuldigen letterarbeid, die wij straks beschouwen, nu en dan eene onttrekking aan alle bezigheden noodig was om veerkracht van lichaam en geest te herstellen, kan onder Oostersch klimaat gansch niet bevreemden. Dit scheen het geval toen hij in 1843, zijne eerste echtgenoote verloren hebbende, zelf kort daarna ernstig ziek werd, en hem tot herstel van lichaams- en geestkrachten op zijn verzoek door den

{==249==} {>>pagina-aanduiding<<}

Gouverneur-Generaal wijlen Mr. P. Merkus een binnenlandsch verlof van drie maanden werd toegestaan, met behoud van tractement en onder genot van het kosteloos gebruik van 's lands postpaarden (Dec. 1843 - Febr. 1844). En een dergelijk verlof tot herstel van gezondheid werd hem door den Gouverneur-Generaal J.J. Rochussen, in Mei 1850 verleend voor den tijd van twee maanden, en zulks mede onder behoud van tractement en vrij gebruik van 's lands postpaarden. Zoo vertrok hij van Batavia naar Soerabaya, bezocht verder Samarang, Soerakarta en Djokjokarta, benevens het eiland Madura. Door beide reizen leerde hij Java meer in het bijzonder kennen, waarom hij dan ook later in zijn wetenschappelijken en schriftelijken arbeid, land en volkenkunde betreffende, bewijzen heeft geleverd, dat die tijd, behalve voor zijne gezondheid, ook voor de wetenschap niet verloren was.
 
Nog in hetzelfde jaar 1850 werd aan Dr. Buddingh bij Regeeringsbesluit dd. 2 Sept. 1850 no. 1 een tweejarig verlof naar Nederland verleend wegens aphonie of verlies van stem, waardoor hij buiten staat was zijn predikambt voort te zetten. Dit verlof werd hem toegestaan onder genot van vrije overtocht naar Nederland voor hem en zijne vrouw als passagiers 1o klasse, en geen onaanzienlijk verlof-tractement. Het was bij gelegenheid van zijn vertrek, dat hij van het Hoog Kerkbestuur een afscheids-schrijven ontving gedagteekend 20 Sept. waarin hem onder anderen het volgende gezegd werd:

‘Wij betreuren het opregtelijk dat de Gemeente van Batavia een waardig en ijverig voorganger en leeraar en dit Hoofdbestuur een nuttig en ervaren lid moet missen, en zullen uwe goede diensten in die betrekking bewezen door ons steeds erkentelijk worden herdacht. Dat een volkomen herstel uwer gezondheid U spoedig in staat moge stellen naar deze gewesten terug te keeren, ten einde de belangrijke taak, welke door U zoo lang en zoo eervol is vervuld, weder op te

{==250==} {>>pagina-aanduiding<<}

vatten en voort te zetten, is de welgemeende wensch, dien wij voor U Ew. uiten.


    Het Bestuur der Protestantsche Kerk in Nederlandsch Oost-Indië.

    (was geteekend) van Hogendorp, President.

    H.J.C. Hoogeveen.

Na eenig verblijf in Nederland (waar hij na eene reis van 84 dagen den 13den Dec. 1850 te Brouwershaven aankwam) 't welk door klimaatverandering gunstigen invloed op zijne stem en gezondheid uitoefende, werd hem op zijn verzoek bij Ministerieele dispositie, dd. 20 Febr. 1851, verlof tot eene zesmaandsche buitenlandsche reis vergund, welke hij in België, Frankrijk, Duitschland en Engeland doorbracht, en zich bij de hoven en Ministers, die hij bezocht, voor de verwezenlijking van een philanthropisch Genootschap tot afschaffing der doodstraf trachtte ten nutte te maken, welke hij op gronden der rechtsphilosophie, zooals wij later zien zullen, strijdig achtte met Rede en Godsdienst beide.
In Nederland teruggekeerd predikte hij voor het eerst weder in Kampen, - waar hij veelal uithoofde van familiebetrekking zijner echtgenoote J.A. Tonneboeyer verblijf hield, - in de Bovenkerk (13 Juli 1851), daarna in de Luthersche Kerk (20 Juli 1851), en nog in hetzelfde jaar betrad hij ook in de Kloosterkerk te 's Gravenhage (21 Dec. 1851) den kansel, ten bewijze hoezeer deze afwisseling van klimaat hem in het bezit zijner stem hersteld had.
Inmiddels had Buddingh aan het Ministerie van Koloniën eene Memorie ingediend betreffende het nut en de wenschelijkheid eener algemeene Inspectie over de Protestantsche Kerk en het Schoolwezen in Ned. Oost-Indië, die, gelijk weldra bleek, in goede aarde viel. (15 Nov. 1851.)
Ontwijfelbaar sloot dit denkbeeld zich aan reeds vroegere Inspectie-reizen voor Kerk en School over een bepaald gedeelte van Java aan; doch het denkbeeld zelf was reeds van veel vroeger datum en thans tot volle rijpheid ontwikkeld, en met kans op welslagen uiteengezet. Reeds in 1838 had

{==251==} {>>pagina-aanduiding<<}

hij zich namelijk in Indië aangeboden om eene Inspectie-reis naar de Gemeenten op de Buitenbezittingen te maken. Diensvolgens was door den Kerkenraad van Batavia een voorstel aan de Regeering gedaan om den predikant Buddingh te benoemen tot of te belasten met eene inspectie der gemeenten te Benkoelen, Palembang, Banjermassing, Sambas, Pontianak, Riouw en Banka, onder verzoek om een civielen schoener ter zijner beschikking te stellen. Op dat voorstel kwam echter ten antwoord, dat er geen vaartuig kon gemist worden; zoodat de wenschelijke zaak toen geen voortgang had en het aanbod in het water viel.
Gelukkiger gevolg had thans zijne ingediende Memorie bij den toenmaligen Minister van Koloniën, Ch. F. Pahud, door wien hem reeds bij missive dd. 28 Nov. 1851 (L.A. no. 14) dus nog in dezelfde maand het zeer aangename en verlangde bericht gewerd, dat Z.M. de Koning, blijkens Kabinets-schrijven, dd. 23 Nov. 1851 no. 21, zoodanige inspectie goedkeurde en die aan hem (Buddingh) opdroeg. Uit de gegevene datums van 15, 23 en 28 November zien wij dat met alles, wat deze zaak betrof, spoed werd gemaakt. Ook werd bereids in de daaropvolgende maand Januari 1852, bij ministerieele beschikking zijne terugkeer naar Java geregeld in verband met den spoed, dien Buddingh zelf maakte om zijne gewichtige taak in Indië te gaan aanvaarden.
Voor zijn vertrek had hij nog eene samenkomst met eenige leden van het Hoofdbestuur van het Nederlandsch Zendelinggenootschap te Rotterdam over de belangen der Zendelingszaak in Ned. Oost-Indië. Daarbij waren tegenwoordig de heeren Hiebink, Directeur van het zendelingshuis, Tideman, Bouman en van Teutem, die hem de belangen der Zendelingszaak op zijne inspectie-reis aanbevalen.
Na afscheids-audientiën bij den Koning, Prins Frederik, Prins Hendrik en den Minister Pahud, die hem met eenige depeches aan den Gouverneur-Generaal belastte, nam hij met zijne vrouw de terugreis van Rotterdam naar Londen aan,

{==252==} {>>pagina-aanduiding<<}

om per landmail via Southampton naar Java te vertrekken, waar hij den 8sten April 1852 te midden zijner belangstellende vrienden terugkwam. Deze overlandmail-reis, waarop hij Maltha bezocht, en onderscheidene plaatsen aandeed, leverde hem de belangrijke stof op voor een Dagboek, dat wij eerst later zullen bespreken.
De Minister van Koloniën, die hem had te kennen gegeven dat Z.M. de Koning hem de regeling van het financieel gedeelte met Buddingh zelf naar's Ministers goeddunken had overgelaten, had hem diensvolgens opgedragen, zelf zijne geldelijke voorwaarden te maken. Het was duidelijk dat de bedoeling van den Minister in deze aangelegenheid zeer mild was en dat Buddingh in Indië, zoo met de Regeering als met de Rekenkamer, voorwaarden bedong en schikkingen trof, die hem volkomen bevredigen konden. - Voortdurend genot van zijn vroeger tractement als Predikant van Batavia en reis- en verblijfkosten, vrij gebruik van 's lands postpaarden en vrije overtocht naar de buitenbezittingen, werden hem naar zijn genoegen toegekend; terwijl hem door de Algemeene Rekenkamer vergunning was verleend zijne declaratiën voor reis- en verblijfkosten zelf te viseren, ten blijke dat de reizen en het verblijf naar en op elke plaats zijner Inspectie werkelijk noodzakelijk zijn geweest, zoodat hij met geen viseren, hetwelke in den regel door Residenten of Hoofden van gewestelijke Besturen geschieden moet, iets te maken had als blijk van vereerend vertrouwen.
Nog een paar punten, de berekening van het pensioen voor zijne weduwe (ingeval van zijn overlijden op reis), waarbij tot grondslag was aangenomen de gemiddelde som van zijn maandelijksch vast inkomen, gedurende de beide laatste jaren zijner ambtsbetrekking; - benevens het behoud van den titel van Predikant te Batavia en de voorkeur om na volbrachte reis bij voorkomende vacature, dezelfde betrekking en geene andere te aanvaarden, werden almede naar zijn genoegen geregeld. Bij dit laatste punt grondde hij zijn

{==253==} {>>pagina-aanduiding<<}

verzoek op het geheel exceptioneele geval, dat hij niet eigenlijk door den Gouverneur voor de dienst in Indië, maar rechtstreeks door den Koning voor de standplaats Batavia benoemd was, en zulks volgens Kon. Besluit dd. 24 Jan. 1836 no. 88; terwijl daarenboven, zijn tractement als zoodanig gerekend was ingegaan met 1 Februari 1834, den dag zijner komst op Java, en zulks ‘uit aanmerking van des Predikant's (Buddingh) personeele diensten sedert zijne komst in Indië aan den lande bewezen.’ Hoezeer hem evenwel dit predicaat van Predikant van Batavia geweigerd werd, werd hem toch de ‘preferentie’ verzekerd, wanneer na afloop zijner Commissie, er eene vacature te Batavia zou te vervullen zijn; zoodat zou worden toegegeven aan zijn wensch om nergens anders dan te Batavia geplaatst te worden, of dat aan zijn betoog in zooverre gehoor zou kunnen gegeven worden, dat hij enkel en alleen voor vacatures te Batavia in aanmerking zou komen, maar niet voor andere standplaatsen.’
Onder bovenvermelde voorwaarden en vooruitzichten nam Buddingh dan ook de groote reis als Inspecteur-Generaal den 1sten Mei 1852 aan, waarop hij, zooals wij reeds boven hebben te kennen gegeven, allerwege door zijne echtgenoote vergezeld werd. Het was op deze reis, dat hij mij in Nov. 1854 uit Palembang mededeelde: ‘dat hij toen reeds bereisd had geheel Java, geheel de Molukko's, geheel Menado (waartoe behooren de Menahassa, Gorontalo, de Bogt van Tomini, Talau en Sangier-eilanden, enz., - het gebied van Ternate en de omliggende eilanden, Makassar met Bema en Saleyer; Banda met Poeloe Ary, Rosingam, Lonthoir enz.; Riouw met Mans, ook Bintang en Loz; - Banka en Palembang.’ Nog heb ik te bezoeken, zoo voegde hij er toen bij, ‘Benkoelen, Padang, Borneo, Timor en de Aroe-eilanden.’
Deze reis duurde tot in Juni 1857. Tot bevordering der Evangelisatie onder de Alfoeren (heidenen van Ceram en Gilolo) onder de Battacks op Sumatra en de Dayaks op Borneo's West-, Zuid- en Oostkust begaf hij zich soms naar

{==254==} {>>pagina-aanduiding<<}

negorijen en kampongs (dorpen), waar nog nimmer een Europeaan den voet had gezet; daar had hij zelfs conferentiën met de Hoofden van Kopsnellers en Anthropophagen.
Sedert Valentijn en Alex. Xaverius, had wel geen Nederlander zulk eene reis door onze Nederlandsche bezittingen ondernomen; hij rustte dan ook niet, alvorens hij alles wat hij op zijn weg vond, bezocht, en in het belang van Kerk en School opgenomen had. Alleen de verafgelegene Aroe-eilanden, of Zuid-Ooster- en Zuid-Wester-eilanden, waartoe hij van 's landswege geen vaartuig kon bekomen, en waartoe de Regeering ook geen vaartuig wilde inhuren, zooals door Buddingh was voorgesteld, moesten zijns ondanks onbezocht blijven.
Niettegenstaande de vermoeienissen, soms levensgevaren en bezwaren der reis, schreef hij in elke residentie door hem bezocht, uitvoerige rapporten van zijne bevinding betreffende: 1o. de Protestantsche gemeente, 2o. de inlandsche Christengemeente, 3o. de Gouvernements-scholen en bijzondere scholen en instituten, 4o. de inlandsche Christenscholen en 5o. gouvernements-scholen voor zonen van inlandsche Hoofden; en die rapporten deed Buddingh telkens met de noodige voorstellen aan de Regeering vergezeld gaan tot uitbreiding van het personeel van Predikanten en Onderwijzers, naar de behoeften der bezochte plaats. Die voorstellen waren natuurlijk van verschillenden aard: òf tot aanstelling van Predikanten, op plaatsen door hem aangewezen, in de bezochte residentiën of gemeenten, - òf tot oprichting van Gouvernements-scholen en scholen voor zonen van inlandsche Hoofden (Mahomedanen), - òf tot plaatsing van Zendeling-leeraren en tot uitbreiding van het Christendom onder de straks genoemde Alfoeren, Battack's en Dayaks, en wel door oprichting van scholen, bestuurd door Zendeling-onderwijzers of Hollandsche Christen-onderwijzers of wel inlandsche onderwijzers.
Den 4den Juni 1857 sloot hij zijne inspectie-reis, waarover ik in 1857 een meer uitvoerig artikel ‘Kerk en School in

{==255==} {>>pagina-aanduiding<<}

Nederlandsch Indië’, elders geplaatst heb, werwaarts ik hier de vrijheid neem te verwijzen 1.
Het was Buddingh voorzeker eene groote voldoening op te merken en te kunnen getuigen, zooals hij mij later mondeling en ook wel schriftelijk deed: ‘dat bijna alle zijne voorstellen aangenomen werden, zoodat de uitzending van vele Predikanten en Onderwijzers naar Indië, en de oprichting van verscheidene scholen daarvan het gevolg zijn geweest.’ Dit vijftal jaren was dan ook door de hoogst milde beginselen der Regeering voor onze Aziatische bezittingen een tijdperk van ontwikkeling en vooruitgang op het gebied van Kerk en School beide. Reeds waren er toen vaste Predikanten geplaatst te Buitenzorg, Cheribon, Salatiga met Ambarawa, te Djokjokarta met Kadoe, te Bagalen met Banjoemaas, te Probolinga met Bezoekie en Banjoewangie, te Sumanap, gelijk ook te Madioen met Kedirie, Riouw en Pontianak; terwijl er almede eenige nieuwe scholen geopend waren, zoowel voor Christenkinderen, als voor kinderen van Mahomedanen en heidenen.
Van de gezamenlijke leeraren der inlandsche Christengemeenten en School-onderwijzers te Amboina ontving Buddingh, tijdens zijn bezoek in Juli 1856, een dankbrief voor de aan hen bewezene diensten, en zoo deden ook die op Sapoeran, Noussalout, Ceram en Haroekoe (Augustus), ten bewijze dat men zijnen ijver in het belang der scholen wist op prijs te stellen.
Het was vooral de gewezen Gouverneur Duymaer van Twist, door wien, tijdens diens Bestuur zoovele zijner voorstellen waren verwezenlijkt geworden, die hem door een particulier schrijven, na volbrachte reize eene wezenlijke voldoening schonk. ‘Met innig genoegen,’ schreef deze hem, ‘heb ik gezien, dat onze pogingen gedurende ons verblijf in Indië tot verbetering van Kerk en School reeds voor Java

{==256==} {>>pagina-aanduiding<<}

zulke goede vruchten hebben gedragen, wat de Buiten bezittingen betreft.’ (15 Febr. 1858).
De Indische Regeering en het Hooge Kerkbestuur beiden betuigden hem op de meest vereerende wijze hunne tevredenheid en dank voor de volvoering dezer zoo gewichtige taak. Gewoonlijk en in den regel toch wordt in hetzelfde Besluit der opheffing eener Commissie van Regeeringswege ook de dank der Regeering betuigd. Op dezen regel werd echter ten aanzien van Buddingh eene vereerende onderscheiding gemaakt en hem bij afzonderlijk of speciaal Besluit dd. 9 Juni 1857 no. 6, ‘de bijzondere tevredenheid van het Gouvernement betuigd over de wijze, waarop hij zijne algemeene Inspectie had volbragt.’
Geheel in overeenstemming daarmede was ook een schrijven van het Hooge Kerkbestuur dd. 6 Juli 1857, no. 124 aan Buddingh gericht, luidende als volgt:
‘Wij achten het pligtmatig U onzen dank te betuigen voor de diensten door U gedurende een reeks van jaren bewezen aan de Protestantsche Kerk in Nederlandsch Indië, en inzonderheid voor de zeer verdienstelijke wijze, waarop de U opgedragene gewichtige en moeijelijke Commissie is volbragt. Wij bevelen de belangen der Protestantsche Kerk in Ned. Indië in Uwe blijvende medewerking aan, overtuigd van Uwe bereidvaardigheid om die, waar en wanneer ook, bevorderlijk te willen wezen.’
Nog voor den afloop zijner reize, maar op het punt van die te besluiten, had hij aan de Regeering het voorstel gedaan, zich naar Nederland te begeven, ten einde een algemeen overzicht zijner Inspectie te schrijven. Op dit voorstel, hoe belangrijk ook, werd door de Indische Regeering, buitendien in het bezit van al zijne rapporten, die zeker niet weinig waren, of omdat hij voorstelde dat overzicht in Nederland te schrijven, afwijzend beschikt; weshalve hij, in verband met de aanteekening door de Regeering genomen, dat zijne algemeene Inspectie was afgeloopen, te kennen gaf, dat hij wenschte thans met verlof of anders met pensioen naar Nederland terug te keeren. Hierop nu ontving Buddingh,

{==257==} {>>pagina-aanduiding<<}

eervol ontslag op verzoek als Predikant bij de Gemeente in Nederlandsch Indië, maar niet zooals dat doorgaans geformuleerd werd uit 's lands dienst, weshalve hij zich altijd heeft blijven beschouwen als in Nederlandsch Indische dienst te zijn. Of dit nu wel juist de bedoeling der Regeering was, betwijfelen wij.
Na een particulier afscheid van den Gouverneur-Generaal, den heer Ch. F. Pahud, en door dezen wederom met depeches voor den Minister van Koloniën belast, keerde hij den 11den Juni 1857 met zijne echtgenoot andermaal per overlandmail, thans via Triëst naar Nederland terug, en kwam den 28sten Juli te Triëst en den 6den Augustus te Arnhem aan. Nadat in 's Gravenhage door den toenmaligen Minister van Koloniën Mr. P. Mijer zijn pensioen geregeld en vastgesteld was (hij had 21 jaren, 3 maanden en 2 dagen Oosterschen diensttijd), vestigde hij zijn aanvankelijk verblijf in Delft, en wel, zooals hij mij te kennen gaf, uit hoofde der vele Oostersche familiën (waaronder de heer Bousquet, oud-resident van Banka), die daar wegens de opleiding en studiën hunner zonen tot O.-I. ambtenaren tijdelijk vertoefden, en tot zijne vrienden en kennissen behoorden; maar vermoedelijk ook om daar te gemakkelijker met het Koloniaal Bestuur in 's Gravenhage in betrekking te blijven.
Immers de Minister van Koloniën deelde geheel in Buddingh's zienswijze, dat een algemeen verslag der Inspectiereis, gelijk hij in Indië had voorgesteld, zeer wenschelijk was. Zoo schreef hem de Secretaris-Generaal bij Koloniën:
‘Aan den belangrijken en veelomvattenden arbeid, door U als Inspecteur-Generaal verrigt, ontbreekt nog een algemeen verslag. De Minister hecht evenals ik aan de indiening van dat verslag groote waarde en zal, enz. Dat stuk zal voortaan bij de behandeling van alle aangelegenheden omtrent Kerk en School tot uitgangspunt strekken, en op Uw werk het zegel der volledigheid drukken.’
Weshalve hij zich op last van het Ministerie in Delft aan den arbeid zette, om van zijne successievelijk ingediende rapporten twee algemeene overzichten te vervaardigen, een van

{==258==} {>>pagina-aanduiding<<}

de Protestantsche Kerk en een van het Schoolwezen in Ned. Oost-Indië, voorzien van een uitvoerigen Index. De Minuut-rapporten, welke zich onder zijne berusting bevonden, en die anders (volgens art. 2 van 's Koning Besluit, dd. 13 Januari 1854 no. 64) aan de Regeering moeten worden ingeleverd, werden hem toegestaan in zijn bezit te blijven; doch deze beide rapporten zelve werden, zooals hij mij ook destijds, toen ik over uitgave met hem sprak, mededeelde, niet voor publiciteit vatbaar geacht, ofschoon dit door velen gewenscht werd, en ook het opperbestuur in Nederland er overigens geene bedenking tegen schijnt gehad te hebben.
Behalve het stellen van gemelde rapporten, had hij bij zijne komst in 's Gravenhage (onder schrijven dd. 7 Sept. 1857) reeds zijne verdere diensten voor de Indische Kerk en School aangeboden, waarop hij namens den Minister ten antwoord ontving, dat tengevolge eener ontmoeting van Z. Exc. den Minister van Eeredienst (Mr. Wiarda Beckman) hij (Buddingh) tot eene conferentie met dezen aan zijn departement werd uitgenoodigd. Wel werden hem onderscheidene betrekkingen bij het Ministerie, hetzij als Referendaris of Secretaris-Generaal, of Directeur der Protestantsche Kerk van Oost- en West-Indië voorgesteld, om hem op die wijze meer bijzonder aan de dienst voor de Kerk in Oost- en West-Indië te blijven verbinden; doch door de daarop gevolgde aftreding van het kabinet Beckman, kwam die zaak niet tot uitvoering, en toen ook later de heer Rochussen (toen ambteloos), hem aan den Minister Mijer als Adviseur of Raadadviseur voor de O.-I. Kerk en Schoolzaken, bij het Ministerie van Koloniën had voorgesteld, en hierover door den Minister bereids met Buddingh van gedachten gewisseld was, viel ook dit plan, tengevolge van kabinetsontbinding, weder in duigen.
Inmiddels begaf hij zich uit Delft met der woon eerst naar Velp, later naar Arnhem, om daar den in Delft aangevangen letterarbeid van zijne Oost-Indische reize, onder genot

{==259==} {>>pagina-aanduiding<<}

der schoone natuur en ambtelooze rust, naar lust en opgewektheid voort te zetten.
Wij verlaten hem dáár om vooraf een blik te slaan op zijnen vroegeren letterarbeid, waarna wij later op deze reize terugkomen.
 
Toen Buddingh in 1833 zich voor het eerst naar Java begaf, waaruit hij nu (1857) voor goed was teruggekeerd, nam hij met een dichtbundel Rijmelarij 1 afscheid van den vaderlandschen bodem.
Men kan dezen bundel, waarvan het getal verzen slechts gering is, beschouwen als eene eerste dichtproeve, of zooals P.S. Schull dien aanmerkte, als een visitekaartje pour prendre congé. Hoezeer hij daarin bewijs leverde, het werktuigelijke der dichtkunde machtig en met aanleg begaafd te zijn, heeft hij in het overzeesche vaderland der Muze van de Marre, toch slechts nu en dan een lied of eene cantate aan zijne lier ontlokt, die wij later onder zijne verspreide gedichten opteekenen. Onder de Rijmelarij behoort en Afscheidslied aan mijn Vaderland, benevens een gedicht, hij noemt het romance, de Citadel van Antwerpen, 25 Dec. 1832, zooals men weet door den grijzen Generaal Chassé, manmoedig tot het uiterste verdedigd. Van 's moeders zijde was die onsterfelijke held aan den Tielschen tak van Buddingh verbonden.
Voorts teekenen wij hier onder zijne latere gedichten slechts aan zijne Herinnering aan de Kaag in een slapelooze nacht te Cheribon (1838), een paar Cantaten als, bij de inwijding der Willemskerk te Batavia (1839) en bij de inwijding van het orgel daarin (1843), evenals het Oud Studentenlied (1844) niet van verdiensten ontbloot. Zijne nederige muze was zuiver en godsdienstig, maar sloeg geen hoogen toon aan 2.
Gevoegelijkst kunnen wij Buddingh's letterarbeid verdeelen

{==260==} {>>pagina-aanduiding<<}

in gelegenheids- en kerkelijke leerredenen, in verhandelingen over wijsbegeerte en recht, biographie en verslagen, maar vooral had hij ten doel de bevordering van land- en volkenkunde, de kennis van oudheden, zeden en gebruiken op Java, en reizen in N. Oost-Indië; eenigermate in die orde willen wij de voortbrengselen zijner vruchtbare pen trachten te overzien.
Wij hebben het reeds vroeger gezegd dat het Parapattan-weeshuis te Batavia zijne bijzondere zorg en belangstelling genoot, in stoffelijk en geestelijk opzicht beide 1. Ten zijnen behoeve gaf hij nu en dan eene leerrede, zelfs een geheelen bundel van leerredenen in het licht, waarvan de opbrengst voor dat gesticht bestemd werd; zoo hield hij den 12den November eene leerrede: Over de vertroosting der weezen, naar Ps. XXVII: 10, bij gelegenheid der doopbediening aan 23 weeskinderen. Later gaf hij eene leerrede over Jeremia XLIX: 11a, bij gelegenheid der jaarlijksche collecte voor gemeld Parapattan-weeshuis (Orphan asylum) op en 13den Maart 1842.
Aan beide kerkelijke reden sluiten zich ook door het weldadige doel daaraan verbonden aan, bij gelegenheid van de inwijding der Willems-kerk te Batavia op den 24sten Aug. 1839, eene Cantate en gezangen, afzonderlijk in het licht gegeven en door Th. de Klerk op muziek gebracht. Voorts eene Kerkelijke Toespraak aan de Hervormde en Luthersche gemeenten te Batavia, bij de inwijding van het orgel in gemelde Willems-kerk, den 16 Juli 1843. Ook bij de inwijding van het kerkgebouw te Buitenzorg, op den 13den April 1845 hield hij eene Kerkelijke Rede. Gelijk de voorgaande Toespraak ten voordeele van het weeshuis werd uitgesproken en in het licht gegeven, zoo bestemde hij de opbrengst van deze almede voor een weldadig doel, nl. voor een behoeftig huis-
{==261==} {>>pagina-aanduiding<<}
gezin, en van de laatste Rede ten voordeele van de Kerkekas 1. Ofschoon de aanleiding tot het opstellen en uitspreken dezer stukken meer van een uitwendig kerkelijken aard was, zoo merkt men met goedkeuring op, dat de Evangelieprediking geenszins bij dezelve op den achtergrond staat. Bij de eerste zijn de gebeden en koorgezangen (door den redenaar zelf vervaardigd), gelijk bij beide de gebruikte gezangen medegedeeld. Zoo kunnen deze kerkelijke redenen als bijdragen tot de liturgiek worden aangemerkt 2. Hierbij zijn nog te voegen een Opstel in 1847, dat men eene godsdienstige overdenking kan noemen, over de vraag in Genes. XLVII: 8b ‘Hoe oud zijt gij?’ in een aangenamen en boeienden stijl geschreven, benevens een uitvoerig Onderzoek, naar de reden waarom Jezus verboden heeft Hem als den Christus openbaar te maken?
‘Daarin wijst Buddingh aan, dat die reden niet te zoeken is in zekere valsche schaamte, in vreeze voor de Joden, ot in besluiteloosheid, maar in wijze voorzichtigheid, in nederigheid en bescheidenheid, in het besef van de voortreffelijkheid zijner zaak en in 't vertrouwen op hare deugdelijkheid’ 3. Beide deze stukken waren eerst geplaatst in van Hoëvell's Tijdschrift ter bevordering van Christelijken zin in Ned. Indië voor 1846 en 1847, doch later afzonderlijk uitgegeven.
In hetzelfde jaar verschenen van hem almede ten voordeele van het Parapattan-weezengesticht een Twaalftal Kerkelijke Reden 4, waarvan de onderwerpen bij gepaste verscheidenheid van sommige, meer of min aan elkander verwant zijn. Zij betreffen de Christelijke belijdenis, Lukas XII: 8; het Chris-
{==262==} {>>pagina-aanduiding<<}
tendom aanschouwelijk in den Christen, Filipp. II: 16a; de Christen één geest met Christus, 1 Kor. VI: 17; ons hemelsch burgerschap, Filipp. III: 20a; Jezus' vertrouwen op God, Joh. VIII: 27-30; het begeerlijke van den dood door het geloof in Christus, Filipp. I: 23; het gebed voor elkander, Jak. V: 16a; het bescheiden deel, Spreuk XXX: 8b, 9; Wijsheid in het goede en onnoozelheid in het kwade, Rom. XVI: 19b; Aard en natuur van het hemelsch leven, Openb. XXII: 5a; de geboorte van Jezus, Luk. II: 7-14; Sterven en herleven, Pred. IX: 15a.
In een overzicht der godgeleerde letterkunde in Nederland in het jaar 1847, voorkomende in het Tijdschrift: Waarheid en Liefde, 1848, gelijk ook in de Vaderl. Letteroefeningen, 1848, wordt dit twaalftal leerreden vrij uitvoerig besproken. Beide beoordeelaars maakten Buddingh opmerkzaam op eenige gebreken, die sommige dier leerredenen aankleven, en waarvan hij ongetwijfeld partij zal hebben weten te trekken; doch beide stemmen ook daarin overeen, dat hij door deze uitgave, behalve een weldadigen, ook een verdienstelijken arbeid heeft verricht: weldadig, want hij bestemde ook hier weder de opbrengst voor het Parapattan-weezengesticht, en wat de verdiensten van zijnen arbeid betrof, ‘Aangenaam was het ons, zegt de eerste, dat Ds. Buddingh gehoor gaf aan den drang van vele leden zijner gemeente, om deze leerredenen het licht te doen zien. Na volbragte lezing mogen wij betuigen dat de bundel zich in vele opzigten gunstig aanbeveelt. Het dorre veld der bespiegeling wordt door den schrijver zorgvuldig vermeden; telkens wordt aangedrongen op werkdadig geloof en vruchtbare liefde. Verre van te ijveren voor sommige geliefkoosde leerbegrippen, betoont hij gedurig den ernstigen toeleg om in den geest der gematigdheid de gemeente te leiden, tot de kennis en betrachting van een Evangelisch Christendom’ 1. En de andere beoordeelaar getuigde er van:

{==263==} {>>pagina-aanduiding<<}

‘In weerwil van deze aanmerkingen (door hem vooropgezet), kunnen wij van den inhoud der leerredenen zelve met lof gewagen. De waarheid, die in Christus is, staat daarin op den voorgrond, vrij van dogmatische bekrompenheid. Op een leven in de gemeenschap met Christus wordt met den meesten ernst aangedrongen. De bijzondere zoowel als algemeene behoeften der hoorders worden in het oog gehouden. De toon zoowel der bestraffing als der opwekking en vertroosting wordt bij afwisseling aangeslagen. Er is levendigheid in den stijl, en, waar het noodig is, nadruk en kracht. De prediker spreekt hier niet voor zijn gehoor, maar tot hen, bijwijze van regtstreeksche toespraak. Het is hem blijkbaar om hunne stichting en opbouwing te doen. En indien de voordragt eenigermate in overeenstemming is met de leerredenen zelve, dan kan het niet anders of Buddingh mag geteld worden onder de begaafde predikers van het Evangelie en van zijne prediking mogen wij ons goede vruchten belooven’ 1. Terwijl de eerste beoordeelaar de derde leerrede als de beste acht uit den bundel, schijnt de laatste vooral de zevende, als de meest uitmuntende te beschouwen, waartegen deze de elfde als mislukt aanduidt. Omtrent de derde heet het: ‘De tekst heeft den schrijver als ware het bezield. Zoo veel warmte en waarheid ademen ons toe uit deze rede, dat het bijkans onverklaarbaar mag heeten, hoe dezelfde schrijver daarin nog eene matte uitdrukking heeft kunnen bezigen.’ En omtrent de zevende wordt getuigd: ‘Vooral munt onzes inziens de zevende uit, over het bidden voor elkander, door zuiverheid van vinding, verscheidenheid en volledigheid van inhoud, indringende zeggenskracht en nuttigheid van strekking.’
Wij gelooven ons evenwel lang genoeg bij dezen bundel te hebben opgehouden, denzelven te doen apprecieren. Behalve door den opbouw zijner gemeente trachtte hij zich

{==264==} {>>pagina-aanduiding<<}

ook in vereeniging met Dr. J.G.G. Bierhaus, voor het catechetisch onderwijs nuttig te maken, door de uitgave eener Handleiding ten gebruike van beider catechisatiën, naar eene methode, die vooral ten doel had, niet slechts het practicaal Christendom, maar ook het nadenken en den rein-Evangelischen zin van den leerling te bevorderen.
Later, toen hij in 1857 voor goed in Nederland was teruggekeerd, wierp hij nog een historischen blik op de kerk in Ned. Oost-Indië en de vroegere Nederlandsche bezittingen Ceilon, Choromandel, Malabaar, Malakka, Formosa, benevens de Kaap de Goede Hoop, waarvan hij eene Naamlijst van Predikanten en Zendeling-leeraren bekend maakte, die spoedig daarna door eene Chronologisch-historische Schets van de lotgevallen der Protestantsche Kerk in Ned. O.-Indië van 1615-1857, het jaar van zijn afscheid, gevolgd werd.
Over beide hebben wij destijds ons gunstig oordeel medegedeeld in den Konst- en Letterbode 1 dat wij hier wel niet behoeven te herhalen.
Bij dezen kerkelijk-godsdienstigen en historischen arbeid, kwam hij ook op een reeds vroeger betreden wijsgeerig gebied terug. Reeds boven hebben wij gezegd, dat hij bereids als candidaat beproefd had eene prijsvraag van het Stolpiaansch legaat te beantwoorden; thans gaf hij in 1848 eene Geschiedenis en beoordeeling van het Pantheïsme of algodendom, waarbij hij ongetwijfeld zal hebben gebruik gemaakt van de opmerkingen hem door den Hoogl. van de Wijnpersse geschonken.
Zoo mag men dan dezen arbeid in den vorm eener Verhandeling als de vrucht van vele jaren overdenkens en rijper onderzoek aanmerken. Wat wij door de dwaalleer van het Pantheïsme te verstaan hebben omschrijft Buddingh aldus: ‘Pantheïsme samengesteld uit de Grieksche woorden: ‘paan’ en ‘Théos’ is de leer des algodendoms, of gelijk de Duitsche

{==265==} {>>pagina-aanduiding<<}

wijsgeeren zich uitdrukken: ‘de leer der absolute alleenheid, d.i. het gevoelen dat God niet afgescheiden is van de zichtbare wereld, maar met haar vermengd is en slechts één geheel met haar uitmaakt. De wereld is, volgens den pantheïst, niet buiten God, God is niet buiten de wereld, het paan (Heelal) is God, en God is het Heelal. De wereld (het kosmos) is buiten God niet bedrijvig en dadelijk, indien zij niet in al haar omvang God is, of wel als eene wijziging een accidenz in God, als in haar onderwerp (subject) werkend, dadelijk is.’
Voorts wordt ons in het eerste hoofdstuk de oorsprong dier dwaalleer aangetoond, als voortgesproten uit het feticisme of de natuur-vergoding en het poly-theïsme of veelgodendom der heidenen. Daarna beschouwt de schrijver de voorstanders dier zoogenoemde wijsbegeerte in de oudste tijden, haar voortgang, hare voorstanders in latere tijden, de verschillende vormen, waarin het pantheïsme zich vertoond heeft. Na aldus in onderscheiden rubrieken den aard, voortgang en verschillende vormen dier dwaalleer ontwikkeld te hebben, besluit hij met eene wijsgeerige beoordeeling van dezelve. Dat oordeel is natuurlijk ongunstig, omdat het pantheïsme in strijd is, èn met de gezonde rede, èn met de goddelijke deugden. Hij toont er tevens het gevaarlijke en onpraktische van aan in de stelsels van sommige voorstanders, en sluit dan zijne wel ontwikkelde verhandeling met deze schoone waarheid: ‘Alle ware godsdienst moet zich kenmerken door eenvoudigheid en duidelijkheid; zoodat de ongeleerde en geringe in den lande, de stulpbewoner en arme van geest, haar even gemakkelijk kan begrijpen en beoefenen, als de geleerde en geletterde, de machtige en aanzienlijke dezer wereld. Zoo is de godsdienst des Christendoms: den eenvoudige een klaar en helder licht voor zijn verstand en hart; den wijze een schatkamer voor zijne hoogste kennis en wijsheid!’
Dat Dr. Buddingh door godsdienst en wijsbegeerte geleid, ook de rechtsphilosophie, of wil men zoo, het philanthro-
{==266==} {>>pagina-aanduiding<<}
pisch gebied van het recht voorstond, bleek in verschillende tijdperken van zijn vruchtbaren letterarbeid. Als man van rechterlijke afkomst en stam, door Christendom en wijsbegeerte geleid, bestreed hij duel en doodstraf beide: het duel of tweegevecht door de vertaling in 1836 van Eliphalet Nott's Lijkrede naar 2 Sam. I: 19b, Hoe zijn de helden gevallen!, gehouden in de Hollandsche Kerk te Albany, ter gelegenheid van den altoos betreurenswaardigen dood van Alex. Hamilton op den 29 Juli 1804. Toen ik in 1850 de stad Albany aan de Hudson bezocht, leefde de herinnering aan dien treurigen dood van den generaal Alex. Hamilton, die als slachtoffer der wraakzucht van den kolonel A. Burr gevallen was en zijn Lijkrede door Eliph. Nott aldaar, bij sommigen, die ik er over sprak, nog voort. De eerste, een man, een held, een veroveraar, een staatsman, een rechtsgeleerde, vaderlander en veler vriend, bezweek aan de gevolgen der bekomene wonden. Groot was de droefheid van weduwe en kinderen, van het leger, de volksvertegenwoordigers, geletterden en geheel de bevolking van Noord-Amerika, over dit geval, waaruit zijn vriend El. Nott, aanleiding nam om in een meesterstuk van Lijkrede, waarin hij de verdiensten van zijnen vermoorden vriend herdacht, in hoog ernstige mannentaal al het onchristelijke, en voor de vierschaar der rede het verfoeielijke en ongerijmde van het tweegevecht in het licht te stellen, ten einde daardoor de noodzaak te doen uitkomen, tegen dergelijk schandelijk misbruik zijner wapenen en strafbare misdaad te waken, en het tweegevecht te bestrijden en uit te roeien. Dat Buddingh een verdienstelijk werk verrichtte door dit meesterstuk in onze taal over te brengen, hebben reeds anderen erkende 1 en lijdt geen twijfel, aangezien het ook nu nog niet ontbreekt aan openlijke en geheime voorstanders van dien onge-
{==267==} {>>pagina-aanduiding<<}
lukkigen teelt der middeleeuwen, waaraan zelfs bisschoppen, zoo niet persoonlijk, door huurlingen deel namen.
Gelijk Buddingh hier met Nott tegen het tweegevecht ijverde, zoo ook en nog veel meer tegen de doodstraf. Reeds in 1846 hield hij zich met dat onderwerp bezig, in een geschrift getiteld: De Doodstraf getoetst aan gezonde rede en menschkunde, aan godsdienst en zedelijkheid, aan maatschappelijk belang, aan Bijbel en Evangelie. De voordeelen, die dit geschrift mochten opleveren, bestemde hij voor het Nederl. Genootschap tot zedelijke verbetering der gevangeren, Mr. L.G. Vernée, die het geschrift aankondigde, betreurde het met den schrijver zelf, dat hij daarbij niet had kunnen gebruiken de werken van Ducpétiaux, Lucas, Beccaria en Donker Curtius, maar vooral het werk van Doublet de Boisthibault 1.
Het mag opmerkelijk heeten dat bij Buddingh het gevoel eener mildere en meer menschlievende rechtsbedeeling door Christendom en wijsbegeerte, zoozeer ontwikkeld was, dat hij ook later opnieuw op het onderwerp terugkwam, met poging om zijne rijpere denkbeelden te verwezenlijken. In 1851, tijdens zijn tweejarig verlof naar Nederland, gaf hij daarvan eene vertaling en uitbreiding in het Fransch, onder den titel: Projet d'un plan d'association, pour fonder une société paternelle en faveur des condamnés à mort. Van dit werk waarvan wij reeds in 1852 verslag deden in den Alg. Konsten Letterb. no. 39, maakte hij gebruik om het denkbeeld eener Société paternelle voor de ter dood veroordeelden, zoo veel mogelijk algemeen te verspreiden, en ingang te doen vinden bij gekroonde hoofden in Europa. Op zijne buitenlandsche reize (1851), waarvan wij boven gewaagden, in België, Frankrijk, Duitschland en Engeland, bood hij dezen en onderscheidene hooggeplaatste en invloedrijke personen een exemplaar daarvan aan. Zijne bedoeling was om naast

{==268==} {>>pagina-aanduiding<<}

andere philanthropische vereenigingen een algemeen Genootschap in het leven te roepen, aan hetwelk de ter dood veroordeelden zouden worden afgestaan, om hen naar het eiland Mounis of Kersmis-eiland (Christmas-Island) over te voeren, evenals de Engelschen dit met hunne strafschuldigen gedaan hadden, door wie zij de Botany-baai en van Diemensland tot welvarende koloniën herschapen hadden. ‘Rois et Princes, riep hij den Vorsten toe, législateurs et régents! Il s'élève un cri douloureux de la terre, une forte voix de l'humanité et de l'honneur, suppliant l'abolition de toute peine qui deshonore et dégrade l'homme, et foule aux pieds sa dignité et sa grandeur. Ecoutez et prenez garde, car qui est-ce qui comptera les larmes,qui ont arrosé un nom flétri et une vie deshonorée!’ Hoezeer hij op zijne reize ongetwijfeld ondervond, dat de tijd voor zulk een christelijk ontwerp nog niet rijp was, kan hij toch als de zaaier aan vele wateren, de voldoening hebben gesmaakt, tot de rijpwording van eene meer menschlievende toekomst ook in dit opzicht, op ruim gebied, en bij herhaling te hebben medegewerkt. Het onderwerp thans ook in Nederland bij de wetgevende macht aan de orde gesteld, werd vooral ook door den Heidelberger Hoogleeraar Mittermaier, die onzen staat of maatschappij daarvoor rijp achtte, in Duitschland gepopulariseerd. Of deze daarbij vermeldt, wat Buddingh tot die rijpheid van denkbeeld heeft bijgedragen, is ons onbekend.
 
Land- en volkenkunde in Ned. O.-Indië. Om Buddingh, dien wij tot hiertoe in zijnen kerkelijken of godsdienstigen, wijsgeerigen en philanthropischen letterarbeid leerden kennen, ook nog op dit gebied te beschouwen, moeten wij wederom eenige jaren terugtreden.
Van Buddingh's belangstelling in alles wat Java en de Nederlandsch Indische bezittingen betrof, getuigt menig opstel aanvankelijk door hem in Jaarboekjes en Tijdschriften verspreid, zooals de Jaarboekjes Lakschmi en Warnasarie, het Tijdschrift voor Nederlandsch Indië en het Indisch Archief.

{==269==} {>>pagina-aanduiding<<}

Van het eerste, dat zijnen naam aan de ‘Hindoesche godin der schoonheid en bevalligheid’ ontleende, voerde hij zelfs de redactie, hetwelk mede het geval was met het Tijdschrift voor Nederlandsch Indië, waarvan hij in 1838 met Dr. W.B. van Hoëvell de stichter was, hetwelk van 1838-1848 eerst in kl. 8o door hen gezamenlijk werd uitgegeven. Sedert 1848 verscheen eene nieuwe Serie in 8o formaat, alleen onder de redactie van van Hoëvell, terwijl Buddingh een nieuw tijdschrift, het Indisch Archief ondernam. Dit Tijdschrift, waartoe hij van Regeeringswege aangezocht en benoemd werd, had de strekking: ‘de bevordering der wetenschap in Indië, en de uitbreiding van de kennis aan den Indischen archipel’. Bijdragen daarin leverden de luit. Smits, Hageman Jcz., Netscher, Weddik (Gouverneur op Borneo), Becker, Willer, Dr. Bleeker en anderen, over verschillende onderwerpen van land- en volkenkunde, oudheden, taal- en letterkunde, statistiek, landbouw of cultures en wat dies meer zij in Nederlandsch Oost-Indië.
Men moet erkennen, dat door deze Tijdschriften de kennis van onze Nederlandsche bezittingen aanmerkelijk is toegenomen. Daarbij gaf Buddingh onder den titel van Allerlei (Batavia 1840 en 1842) twee stukjes in het licht, die eene aangename afwisseling van proza en poëzy, en meest alle verspreide opstellen bevatten, tot op dien tijd toe uit zijne pen gevloeid, op Java betrekkelijk.
Ook hierdoor trachtte hij de kennis van Java, zijne schilderachtige partijen, zijne bergen, watervallen; - zijne oudheden en tempels; - zeden en gebruiken aan vorstenhoven, door hem zelf bezocht, in aangenamen en boeienden stijl te bevorderen. Wij noemen hier Ledok ‘den tuin, het tempe’ van Java, de waterval Tondano, den Braminen-tempel Djandi Mundut, de tempel-ruïnen te Borobodor, den tempel Solo Grio, Päsar Gedé, Dieëngsch gebergte, het hof te Soerakarta en het Baksa-spel. Doch niet slechts bepaalt hij zich tot schoone natuurtafereelen, ruïnen en feestelijkheden aan Ja-
{==270==} {>>pagina-aanduiding<<}
vaansche hoven, ook op het stoffelijk belang van Java: thee-, rijst- en suiker-cultuur, nopal of cochenille-teelt, vestigt hij in die beide stukjes de aandacht. Daarvan verschenen ook afzonderlijke uitgaven, waarover Dr. Millies, (later Hoogl.) elders een gunstige beoordeeling schonk.
Zoowel in Archief als Allerlei bracht hij hulde aan de nagedachtenis van den Luit.-Gen. D.J. de Eerens als Gouverneur-Generaal van Ned. Indië, gelijk ook aan die van Jhr. Joh. Christ. Goldman, geb. 3 Dec. 1763 te Dresden en in Indië als Raad van Ned. Indië overleden.
Twee jaren had zijn Indisch Archief bestaan (1849-51), en had onder redactie van Buddingh vier deelen opgeleverd, toen hij tot herstel van gezondheid naar Nederland vertrekkende, den heer Dr. Bleeker tot mede-redacteur verzocht en verkregen had, en aan den heer E. Netscher de uitgave der noodige voorraad van achtergelatene kopij opdroeg. Doch inplaats van dit werk met den verwachten ijver voort te zetten, liet Dr. Bleeker dit werk, zoo het schijnt, ten gevalle van van Hoëvell's Tijdschrift voor Ned. Indië teniet gaan, terwijl Buddingh's latere Inspectie-reis hem belette dien arbeid te hervatten. Het kan dus niet heeten na ‘een kwijnend bestaan’ teniet gegaan, zooals prof. Veth schreef, dat het Indisch Archief met den tweeden jaargang ophield; 1 maar moet veeleer aan het niet nakomen der op zich genomene taak door Dr. Bleeker worden toegeschreven, dat het na een kort bestaan ophield.
Nog in een ander opzicht was Buddingh werkzaam aan de bevordering van de kennis van Java. Het Bataviaasch Genootschap bezat in hem een werkzaam mede-bestuurder. Den 14den Januari 1846 leverde hij als woordvoerder des Bestuurs een belangrijk Geschiedkundig Overzicht van het Bu-
{==271==} {>>pagina-aanduiding<<}
taviaasch Genootschap, in de werken des Genootschaps zelf opgenomen, maar ook afzonderlijk uitgegeven 1. Daarin betoont hij zich een ijverig bevorderaar van de belangen des Genootschaps, welks geschiedenis, wederwaardigheden, vooren tegenspoed hij als redenaar op eene waardige wijze schetst, rechtdoende behalve aan zijnen stichter, Mr. J.C.M. Radermacher (1777), aan alle vroegere en latere leden, die in verschillende vakken van taal-, letter- en oudheidkunde, of van natuur-historische wetenschappen, aan den luister des Genootschaps hebben medegewerkt of toen nog medewerkten.
Drie jaren later, in 1849 en 1850, bekleedde Dr. Buddingh onder den beschermheer Rochussen, destijds Gouv.-Generaal, het voorzitterschap. In die betrekking bracht hij den 8sten Maart 1849 en 13 Sept. 1850 twee verslagen uit, betreffende den staat der werkzaamheden, die beide van uitgebreide wetenschap getuigen en waardoor hij zijnen naam op eene waardige wijze voor altijd aan het Genootschap verbonden heeft. Het was in die betrekking als voorzitter en door zijne medewerking, dat de groote taak ondernomen werd, om van den tempel van Borobodor, vroeger door hem bezocht en beschreven, lichtbeelden te vervaardigen, waarvan de uitvoering aan den teekenaar der genie F. Wilsen en den adj.-onderofficier Schonberg Muller was opgedragen en gelukkiglijk voltooid werd.
Ook gaf Buddingh in die betrekking van voorzitter aanleiding tot de verschijning van het Tijdschrift voor Indische taal-, land- en volkenkunde, dat sedert dien tijd door het Bataviaasch Genootschap wordt uitgegeven.
Zijne beide Overlandmail-reizen, via Southampton (1852) en via Triëst (1857), benevens zijne reeds besprokene In-
{==272==} {>>pagina-aanduiding<<}
spectie-reis zelf (1852-57) hier voorbij gaande 1 hebben wijnog den blik te werpen, op den belangrijken letterarbeid, waarmede hij, in het vaderland teruggekeerd, zijne Indische werkzaamheden, tot uitbreiding van land- en volkenkennis, thans van den geheelen archipel, op zoo waardige wijze sloot: wij bedoelen het belangrijke werk: Nederlandsch Oost-Indie, reizen over Java, Madura, Makassar, Saleyer, Bima, Menado, Sangier-eilanden, Talau-eil., Ternate, Batjan, Gilolo en omliggende eilanden, Banda-eilanden, Amboina, Haroekoe, Saparoea, Noussalaut, Zuidkust van Ceram, Boeroe, Boano, Banka, Palembang, Riouw, Benkoelen, Sumatra's Westkust, Floris, Timor, Rotty, Borneo's Westkust, Borneo's Zuiden Oostkust enz., gedaan gedurende het tijdvak van 1852 tot 1857: welk werk in 1858 in Delft begonnen, te Velp voortgezet en te Arnhem in 1861 voltooid, te Rotterdam in drie gr. 8o deelen met platen en het portret des schrijvers het licht zag.
Wat wij daarover reeds voor ons zelf aanteekenden, willen wij hier den belangstellenden lezer niet onthouden: ‘Meer dan de voorafgezonden prospectus daarvan verwachten deed, bevat dit werk, namelijk: reisbeschrijving of beschrijving van tochten te land en ter zee, plaatsbeschrijving, verschillende culturen, land- en volkenkunde, geschiedenis, overleveringen, of legenden, oudheden, merkwaardigheden, gebruiken, zeden, gewoonten en bijgeloovigheden van verschillende Indische volken of stammen, natuurtooneelen, bijzondere ontmoetingen en verhalen, beknopte berichten omtrent Kerk en Schoolwezen, omtrent de Javaansche Christenen, den arbeid der Zendelingen, en eindelijk omtrent des schrijvers pogingen tot invoering van schoolwezen en evangelisatie onder de heidensche volken en roovers van Tobello en Gilolo, op Halmaheira, de eilanden Talau, Groot Ceram, enz.

{==273==} {>>pagina-aanduiding<<}

Het werk is zoodanig ingericht dat het een gids of geleidelijke wegwijzer kan heeten voor hen, die Nederlands Oost-Indische bezittingen willen bereizen, maar ook voor allen, die deze bezittingen wenschen te bezoeken, zonder hunne kamer te verlaten. Het is geen werk van studie, en dat scheen ook niet bedoeld, maar een werk dat de Franschen ‘un voyage de touriste’ zouden noemen. Wel moge de lectuur door het gebruik van zoovele Indische namen vermoeiend zijn uitgevallen, boeiend en aangenaam zijn daarentegen andere bladzijden. De reis-indrukken, die de schrijver ontvangen heeft, het vele schoone en belangrijke, dat hij zag en hoorde, geeft hij getrouwelijk weder, zonder den lezer te vermoeien met cijfers, staten en tabellen, maar ook zonder iets terug te houden van wat hem wetenswaardigs is voorgekomen, zoodat men het werk ook niet geheel ten onrechte ‘un voyage pittoresque’ zou mogen noemen. En zulks zooveel te meer, omdat het versierd is met een groot aantal uitgezochte teekeningen of platen voorstellende fraaie gezichten of natuurtafereelen der verschillende door Buddingh bereisde Indische landen, als tooneelen uit het maatschappelijk en huiselijk leven der onderscheidene door hem bezochte volken.’
Wij herinneren ons niet, dat, sedert den beroemden Valentijn en Alex. Xaverius, iemand den geheelen Indischen Archipel bezocht en zijne aanteekeningen in druk heeft uitgegeven. En is de genoemde Valentijn alzoo de eenige, die in zijne lijvige folianten: Oud en Nieuw Oost-Indië, den lezer met onze O.-I. bezittingen bekend maakt, - zijne ervaringen betroffen menigmaal alleen de kusten en standplaatsen; - terwijl daarentegen Buddingh bijkans overal in de binnenlanden is doorgedrongen. Zoo doet hij ons zelfs kennis maken met de geduchte zeeroovers van Tobello, in wier midden zich vóór hem geen Europeaan heeft gewaagd. Ook was de schrijver door zijne officiëele zending in staat aan zijne aanteekeningen eene belangrijkheid bij te zetten,

{==274==} {>>pagina-aanduiding<<}

waartoe niemand tot hiertoe zóó de gelegenheid zich geopend zag. Dit werk bevat 's mans afbeelding met facsimile.
Wij hebben ons langer bij dit werk opgehouden, dan misschien in eene biographie te pas komt; doch de waardige wijze, waarop Buddingh hiermede zijne Indische loopbaan sloot en zich een duurzaam gedenkteeken stichtte, moge dat vertoef rechtvaardigen.
 
Na de voltooiing van dezen belangrijken letterarbeid in 1861 1, waarvan reeds in 1867 eene nieuwe goedkoopere uitgave verscheen 2, leefde hij te Arnhem, welks schoone omstreken hem bekoorden. Hoezeer hij daar te midden van Oostersche familiën gelijk in Delft, aangenaam en zorgeloos wonen konde, en bij afwisseling de Duitsche badplaatsen Spa, Aken, Wiesbaden, Liebenstein en ook die van Ostende en Scheveningen bezocht, verdroot het hem toch zoo zeer dat hij nog in de kracht van zijn leven, als ambteloos burger nutteloos voor Kerk, School en Maatschappij leven moest, nadat meer dan een aanbod der Regeering op niets was uitgeloopen, dat hij op eens het besluit nam om zijn huis te verkoopen, zich van alles te ontdoen en het plan vormde om Europa te doorreizen, waarvan hij vroeger alleen België, Frankrijk, Engeland en een gedeelte van Duitschland bezocht had, doch niet doelloos en alleen maar om te reizen; hij had daarmede inzonderheid ten oogmerk om zich op de hoogte van het onderwijs in Europa te stellen, om ook door die kennis van het hooger, middelbaar en lager onderwijs in andere landen, hier nuttig te kunnen zijn. Daartoe verzocht en verkreeg hij Regeerings-brieven aan alle hoven van Europa.
Zoo bezocht hij thans via Hannover, Hamburg en Lubeck, het Noorden: Denemarken, Noorwegen en Zweden, dat hem belangrijke stof opleverde tot een nieuw reisverhaal; daarna

{==275==} {>>pagina-aanduiding<<}

bezocht hij ook nog, altijd met zijne echtgenoot, gelijk overal vroeger, Thuringen, Beieren, Tyrol en Zwitserland. Doch slechts twee of drie jaren mocht hij aan die reize toewijden: de Indische spruw begon hem aan te tasten en te ondermijnen, zoodat hij verder reizen staken moest. Hij keerde in Arnhem terug, waar zijn altijd heldere en werkzame geest zich bezig hield met zijne reisverhalen in het Fransch voor de pers gereed te maken. Le voyage en Danemarck, Norvège et Suède had hij bereids ter perse 1, en de andere Voyage en Thuringue, Bavière, etc. reeds weder in portefeuille gereed, toen hij mij o.a. schreef: ‘We hebben elkander in lang niet gezien, en ik verneem nu eerst dat ge in Utrecht woont.’ - ‘Ik lig geducht ziek, zoodat ik deze op bed schrijf. Reeds drie jaren ben ik ziekelijk en niemand kent mijne ziekte. Ik moet de zeelucht gaan inademen, maar 't is nog te vroeg in den zomer’ (aldus 19 Mei 1869). En in een daarop gevolgd antwoord op mijne belangstellende vragen, schreef hij: ‘Ik blijf steeds sukkelend en dood-zwak. Ik kan letterlijk niet staan of gaan en lig of zit permanent te bed. Intusschen corrigeer ik druk proeven, (nl. van de Voyage en Danemarck etc.), omdat dit mij afleidt en mijne verveling wegneemt, of liever moreel steunt.’ En in een naschrift: ‘Op uwe vraag diene, dat ik sedert 3 jaren niet anders doe dan reizen en mijn huis alhier heb verkocht. Ik reis om werk te zoeken, en heb reeds weder de beschrijving eener andere Reis in het Fransch gereed, om die ook spoedig in het licht te geven’ (nl. de Voyage en Thuringue etc.).
Wij zien hieruit dat de onvermoeide en steeds werkzame man, ondanks het wegzinken zijner physieke krachten, nog altijd helder en sterk bleef van geest en in werkzaamheid en zucht om nuttig te zijn steun vond voor zijn moreel bestaan. Hij mocht evenwel de hoop op herstel, noch den wensch der uitgave der beide Europeesche reizen vervuld zien.

{==276==} {>>pagina-aanduiding<<}

Zijne grootere levens-reize en zijne onvermoeide werkzaamheid liepen ten einde.
Katwijk ontving den lijder om de versterkende zeelucht in te ademen, vergezeld door zijne echtgenoot, om hem te verzorgen. Daar zat hij den 29sten Juli 1869, met helderen geest eene proef namelijk blad 12 van het bovengenoemde eerste werk te corrigeeren, 1 waarna hij te bed geholpen, zijne cigaar rookte en die liet wegleggen om in te sluimeren. - Te twee uren had hij hulp noodig en verliet voor het laatst het ziekbed: toen hij te halfvier er weder opgeholpen was, zeide hij: ‘Als ik ga liggen, dan stik ik!’ Hij had ook het water op de borst, en was wat benauwd, en ziet, nauwelijks lag hij op zijn kussen of hij zag zijne trouwe hulpe en reisgenoot met gebroken oogen aan, en was niet meer. Geene vijf minuten duurde dit alles.
Katwijk's rustplaats der dooden ontving zijn stoffelijk overschot.
Wij mogen aan het slot dezer biographie de vraag stellen of in die treffende disharmonie, dat wegzinken van physieke levenskrachten, en daarbij toch die volkomene helderheid en werkzaamheid van geest niet een vertroostend blijk en zichtbaar bewijs van onsterfelijkheid te zien is? ja eene hoogere onsterfelijkheid dan die in zijne geschriften, voortleeft. Wat hijzelf over sterven en herleven dacht, leze men in zijne laatst uitgegeven Leerrede, Pred. IX: 15a.
 
Dat deze onverpoosde werkzaamheid, zelfs onder Indisch klimaat, invloed uitoefende op zijn persoonlijk zijn laat zich begrijpen. In Indië gevoelde hij spoedig zijn overwicht en zijne roeping om te doen wat zijne hand vond om nuttig

{==277==} {>>pagina-aanduiding<<}

te zijn en door anderen verwaarloosd werd. Deze zijne positie gaf onwillekeurig aanleiding om zich te veel meester te gevoelen op elk terrein. Vandaar dat het hem moeielijk viel om tegenspraak te verdragen, of eene soms gegronde terechtwijzing te ontvangen. Dan vertrouwde hij niet zelden te veel op eigen inzicht, en verzuimde door dat zelfvertrouwen bij het behandelen van wetenschappelijke aangelegenheden, die vreemd aan zijne hoofdstudie waren, met mannen van het vak te raadplegen; maar 't was ook hier: ‘de omstandigheden vormen den mensch!’ Bijkans 1/4 eeuw verstoken van geleerde omgeving, leert men op eigen wieken drijven en zichzelven redden op het gevaar af van mis te tasten in zijne beschouwingen. Niemand intusschen zal hem de getuigenis onthouden, dat hij ernstig gestreefd heeft in velerlei betrekkingen nuttig te zijn en der wetenschap te dienen.
Daardoor verwierf zich de overledene bij veler persoonlijke vriendschap en achting een aantal dankbetuigingen en dankbrieven vanwege verscheidene collegiën, genootschappen, bijzondere en hoogere personen en vorsten, vooral ook van ons vorstenhuis, terwijl hij tevens menig gunstbewijs verworven heeft waarop wij ten slotte slechts een enkelen blik werpen, daar wij er geene verdere mededeeling of verslag van mogen doen. Alleen zij daarom gezegd, dat hij het vorstenhuis van Oranje en zijn vaderland met sterke verknochtheid aanhing, en daarom op hoogen prijs stelde, behalve de eigenhandig geteekende brieven van Prins Frederik der Nederlanden, menig kabinetschrijven vanwege Koning Willem I, II en iii. Daaraan sloten zich onderscheidene eigenhandige brieven van onze Gouverneurs-Generaals aan, als D.J. de Eerens (1837), graaf van Hogendorp (1840), den Minister van Koloniën graaf J. van den Bosch (1842), Gouv.-Gen. baron van der Capellen (1842), Ch. F. Pahud (1851, 1857 en 1858). Wij gaan die en zijne particuliere en vriendschappelijke correspondentie met dezen en den Minister van Staat J.J. Rochussen, Jhr. J.C. Reynst, Duymaer van Twist voorbij,

{==278==} {>>pagina-aanduiding<<}

zoo ook van den Hoogl. Kist, benevens W.A. van Hengel te Leiden, Millies te Utrecht, Veth toen te Amsterdam, en anderen, die tot den kring zijner bijzondere kennissen en vrienden behoorden: geheel die briefwisseling getuigt hoe hoog de overledene ook bij hen stond aangeschreven, en als zoodanig vermelden wij die dan ook alleen.
Van onderscheidene maatschappijen en genootschappen ontving hij het correspondent- of lidmaatschap: zooals van de Nederl. Maatschappij tot bevordering van Nijverheid (1839); hij was besturend lid van het Bat. Genootschap v. Kunsten en Wetensch. (1839); lid van de Maatschappij der Nederl. Letterkunde te Leiden (1841); van het Zeeuwsch Genootschap van Kunsten en Wetenschappen (1848); president van het O.-I. Bijbelgenootschap (1849); id. van het Jav. Zendeling-Genootschap (1849); lid van het Genootschap tot zedelijke verbetering van Gevangenen (1849); der Maatschappij van Land- en Tuinbouw ‘de Marne’ te Wehe (1858); van het Indisch Genootschap ‘Onderzoek leidt tot waarheid’ te 's Gravenhage (1858), van het Konl. Instituut voor taal-, land- en volkenkunde te Delft (1858), van het afd. Bestuur der Maatsch. van Weldadigheid, te Arnhem (1862); en van de Société Impériale zoölogique d'acclimation à Paris (1868).
Daarenboven sierde een zevengesternte van orde- en ridder-teekenen zijne borst, waarnaast het Metalen Kruis (met diploma van 22 Juni 1832), voor hem steeds de hoogste waarde behield, en eene herinnering was aan den tiendaagschen veldtocht en de krijgsverrichtingen van 1830 en 1831. Voorts was hij kommandeur der orde van de Eiken Kroon (1849); van den Nederlandschen Leeuw (1860). De Hertog van Nassau schonk hem de gouden medaille van Kunst en Wetenschap (1863); de Koning van België de Leopolds-orde (1865); de Koning van Zweden enz. de Poolster-orde (1866); de Hertog van Saksen de Ernestinische Huis-orde (1867); de Koning van Wurtemberg de gouden medaille van verdiensten in Kunsten en Wetenschappen (1869).

{==279==} {>>pagina-aanduiding<<}

Inderdaad men moet bekennen dat die onderscheidingen door bijzondere personen, maatschappijen en genootschappen, en die gunst- en eereblijken van vorstelijke hoven, vooral de gouden medailles voor verdiensten in kunsten en wetenschappen, evenzeer de schenkers als den ontvanger vereerden. Immers uit zijne talrijke geschriften en verrichtingen blijkt ten volle, dat de man met zoo werkzamen en energieken geest begaafd, waarop het Indisch klimaat zelfs geene verzwakking uitoefende, zooals wij zeiden, met ernst en volharding tot den einde gestreefd heeft om de wetenschap te dienen; dat hij ongemeen veel nut heeft gesticht voor kerk en school, gelijk voor land- en volkenkunde in Nederl. Indië, waar zijn naam in zegening zal blijven en door zijne werken duurzamer zijn zal dan door een monument van hardsteen of arduin.
 
Utrecht's Abtstede.
D. BUDDINGH.


{==280==} {>>pagina-aanduiding<<}


Aanteekeningen en lijst van Dr. Buddingh's gedichten en geschriften.

1)	De Dissertatie des Grootvaders Mr. S.A. Buddingh, waarvan wij melding maakten, heeft den titel: Dissertatio de origine et natura contractus feudalis, etc. ad diem 21 Maji 1754.

Lugd. Bat. ap. Abr. Kallewier 1754 in 4o. IV et 76 p. met twee lofdichten van J. de Kruyff, V.D.M. in Ojen en H.J. Coerman, SS. Th. Stud.
2)	De beide Leerredenen van den Vader Ds. S.A. Buddingh, (Pred. te Kage 1824): Over het Bestuur van onze levenswijze om lang te leven, naar aanl. van Joh. XIV: 5. Leiden 1817, 8o.

Over ons gedrag om wel te sterven, naar aanl. van Hebr. IV: 11. Leiden 1817, 8o.

Zie over hem Boekzaal der Gel. Wereld, Dec. 1824 bl. 790 en 791.



Geschriften van Dr. S.A. Buddingh (zoon van den voorgaanden).

1833.	Dissertatio theol. s. Specimen theologicum, continens annotationem brevem in loca quaedam difficiliora, quae leguntur Cap. VIII. Evang. Joannis, ad diem 21 Sept. 1833. Lugd. Bat. Haak et Socii 1833, IV, 58 in 8o.

Waarover zie de Hall. Allg. Litterat. Zeitung, Juli 1835 no. 133, overgenomen in den Alg. Konst en Letterb. 1835, no. 43 bl. 234.


{==281==} {>>pagina-aanduiding<<}

1833.	Rijmelarij, Leid. 8o. (waarin: Zilveren Bruiloftszang, de Citadel van Antwerpen en Afscheid aan mijn Vaderland).

Zie het Letterk. Magazijn van Wetenschap, Kunst en Smaak, 1834 no. IV, benevens Mr. P.S. Schull en A. van der Hoop, Bijdragen tot Boeken- en Menschenkennis, 1834 dl. III, St. 1. p. 123.
 	(Buddingh's verdere verspreide gedichten zie ten slotte.)
1836.	Lijkrede naar 2 Sam. I: 19b, op den dood van Alex. Hamilton, door Eliph. Nott, A.M. gehouden in de Kerk te Albany. Amsterdam 1836. VIII, 46 in 8o.

Zie Vaderl. Letteroef. voor 1837, bl. 266 en Godgel. Bijdragen, 1837. XI dl. bl. 456 en 457.
1838.	Leerrede over de vertroosting der weezen, naar Ps. XXVII: 10 gehouden te Batavia, op den 12 Nov. 1837 bij gelegenheid des doops aan 23 weeskinderen uit het Parapattan Orphan Asylum, Batavia, 1838, 19 bl. kl. 8o.
1839.	Cantate en gezangen bij de inwijding der Willemskerk te Batavia, op den 24 Aug. 1839. Batavia, 1839.
1840.	Het leven van den Gouverneur-Generaal D.J. de Eerens. In het Tijdschrift van Ned. Indië, Bat. 1840, 36 bl. kl. 8o.
1840.	Allerlei, (verzameling van onderscheidene in het Tijdschrift van Ned. Indië geplaatste stukken) Bat. 1840, 69 bl. 8o. 1e deeltje.
1841.	Waterval van Tondano, in het Jaarb. Lakschmi 1841 en ook voorkomende in
1842.	Allerlei (verzameling als boven) 2e deeltje Bat. 1842, 86 bl. 8o. Beide deeltjes bevatten proza en poëzy.
1842.	Rijst-kultuur in de ommelanden van Batavia. Bat. 26 bl. kl. 8o.
1842.	Suiker-kultuur en fabrikatie. Bat. 62 bl. kl. 8o.
1842.	Nopal-kultuur en cochenille-teelt op Java, 7 bl. kl. 8o.

Zie over deze drie stukjes Dr. Millies in de Gids.
1842.	Leerrede naar Jeremia XLIX: 11a, bij gelegenheid der jaarlijksche kollekte voor de weezen van het Parapattan Orphan Asylum, 13 Maart 1842. Bat. 1842. IV, 16 bl. kl. 8o.

Zie Tijdschrift Waarheid in Liefde 1842 bl. 863.
1843.	Het Nederlandsch Gouvernement van Makasser op Celebes.

In drie achtereenvolgende afleveringen van het Tijdschrift van Ned. Indië, 1843 dl. V. p. 411, 531 en 663; niet afzonderlijk.
1843.	Kerkel. Toespraak aan de Hervormde en Luthersche Gemeenten te Batavia, bij de inwijding van het orgel in de Willemskerk te Batavia 16 Juli 1843. Tekst Ps. XXXIII: 1. Bat. 1843, XIII. 33 bl. kl. 8o.

Zie Vaderl. Letteroef. Januari 1847 bl. 5. Tijdschrift Waarheid in Liefde, 1844 bl. 863.
1845.	Kerkelijke rede bij de plechtige inwijding van de Kerk te Bui-


{==282==} {>>pagina-aanduiding<<}

 	tenzorg op 13 April 1845, Tekst Matth. XXI: 13a. Bat. 1845, 19 bl. kl. 8o.

Zie mede Vaderl. Letteroef. Jan. 1847, Tijdschrift Waarheid in Liefde, 1848 bl. 863.
1846.	De Doodstraf getoetst aan de gezonde Rede en Menschkunde, aan Godsdienst en Zedelijkheid, aan Maatschappelijk belang, aan Bijbel en Evangelie, Bat. 1846, 8o.

Zie daarover Mr. L.G. Vernée, in den Alg. K. en Letterb. Jaarg. 1848, no. 10 en 11, Amst. Courant, Januari 1847, Tijdschrift Waarheid in Liefde 1848 bl. 840.
1846.	Geschiedkundig Overzicht van het Bataviaasch Genootschap van Kunsten en Wetenschappen, voorgelezen in de Algemeene Vergadering des Genootschaps, 14 Januari 1846. Bat 1846, 8o. 23 bl.

Zie Vaderl. Letteroef. Aug. 1847 bl. 439.
1846.	Hoe oud zijt Gij? Godsdienstige overdenking naar Genesis XLVII: 8b. 32 bl. in 8o.

Eerst geplaatst in Dr. van Hoëvell's Tijdschrift ter bevordering van Christenzin in Nederl. Indië 1846, en afzonderlijk Bat. 1846, verkrijgbaar gesteld bij Bakker te Nieuwediep 1847. Zie Tijdschrift Waarheid in Liefde 1848 bl. 863.
1847.	Handleiding ten gebruike bij onze catechisatiën, te zamen met Ds. J.G.G. Bierhaus, II. 40 en 7 bl. kl. 8o. Bat. 1847.

Tweede uitgave eenigszins gewijzigd. Bat. 1857.

Zie Tijdschrift Waarheid in Liefde, 1848 bl. 856.
1847.	Onderzoek naar de reden, waarom Jezus verboden heeft Hem als den Christus openbaar te maken.

Eerst geplaatst in het Tijdschrift ter bevordering van Christenzin in Nederl. Indië 1847, ook afzonderlijk Batavia 1847.

Zie Waarheid in Liefde Jg. 1848.
1847.	Twaalftal Kerkelijke reden, uitgegeven ten voordeele van het Parapattan-weezengesticht. Bat. 1847, XXII. III. II. 261 bl. 8o.

Zie daarover Waarheid in Liefde 1848 bl. 858 en Vaderl. Letteroef. 1848, bl. 577.
1848.	Geschiedenis en beoordeeling van het Pantheïsme of Algodendom.

In 1839 geplaatst in het Tijdschrift van Nederl. Indië, daarna in de Werken van het Bat. Gen. XXII dl. 4o. 41 bl. alsmede Bat. in 8o.
1849.	Verslag van den staat der werkzaamheden van het Bat. Genootschap, 8 Maart 1849. Bat. 1849, 25 bl. in 4o.
1849 en 1850.	Indisch Archief, Tijdschrift voor de Indiën. Batavia 1849/50. IV deelen 632, 494, 490 en 630 blz.

Bij zijn vertrek naar Nederland aan Dr. Bleeker overgedragen, doch door dezen niet voortgezet.
1850.	Verslag van den staat der werkzaamheden als boven den 13den Sept. 1850. Batavia 1850, 25 bl. 4o.


{==283==} {>>pagina-aanduiding<<}

1851.	Projet d'un plan d'association pour fonder une société paternelle en faveur des condamnés à mort. Kampen 1851. 11 en 50.

Eene vertaling en omwerking van de Doodstraf getoetst, (zie boven 1846), om eene philanthr. Maatschappij in het leven te roepen, zie mijne aankondiging Algem. K. en Letterbode 1852 no. 39.
1852.	Overlandmail-reis van Rotterdam naar Java, via Southampton 1852. Geplaatst in het Tijdschrift Bianglala 1852, en afz. Bat. 1852 8o. 63 blz.
1857.	Overlandmail-reis van Batavia naar Nederland, via Triëst 1857. Arnhem 1857 8o. 44 blz.
1857.	Naamlijst der Predikanten en Zendeling-leeraren in N.O.-Indië van 1615-1857, zoo mede van die der vroegere Nederl. bezittingen Ceilon, Choromandel, enz. Bat. 1857 8o. 35 bl.

Zie mijne aank. Kerkel. Nieuwsbl. 10 Sept. 1857 no. 28.
1857.	Proeve eener Chronologisch-Historische Schets van de lotgevallen der Protest. Kerk in N.O.-Indië van 1615-1857. Arnhem 1857 8o. 11 en 80 blz.

Zie mijne aank. K. en Letterb. 1857, 19 Dec. no. 51.
1859-1861.	Nederlandsch Oost-Indië. Reizen over Java, Madura, Makassar enz. enz. Rotterd. III dln gr. 8o. 415, 415 en 445 blz., met 27 platen en portret en facsimile.

Zie daarover Amst. Courant 17 en 18 Oct. 1858 en 10 Febr. 1859, Rotterd. Courant 5 Nov. id., Volksblad Jaarg. 1858, benevens Algemeene K. en Letterb. 1858, bl. 380.

Eene Tweede uitgave verscheen daarvan te Amsterdam 1867, bij Van Kesteren en Zonen.
1869.	Voyage en Danemarck, en Norvège et Suède. Arnhem. J. Heuvelink. (Verschijnt eerlang.)
1869.	In Handschrift. Voyage en Thuringue, Bavière, en Suisse, Tyrol etc.

Wij wenschen, dat ook dit nagelatene Handschrift van den werkzamen en bereisden schrijver nog het licht moge zien.



Verspreide gedichten.

Behalve de kleine bundel Rijmelarij (1833) zagen deze in Jaarboekjes als Lakschmi en Warnasarie, Indisch Tijdschrift en zijn Allerlei enz. het licht of rusten nog in albums en portefeuille. Zij zijn:
1832.	Citadel van Antwerpen. (Rijmelarij 1834).
1833.	Afscheid aan mijn Vaderland, herzien 1838 (Rijmelarij en Lakschmi 1840).


{==284==} {>>pagina-aanduiding<<}

1838.	Herinnering aan de Kaag, in een slapeloozen nacht te Cheribon. (Ind. Tijdschr. van December en Allerlei 1e stuk.)
1839.	Cantate bij de inwijding der Willemskerk te Batavia op 24 Aug. 1839 (afz. Bat. 1839).
1839.	Bataviaasch Genootschap van Kunsten en Wetenschappen. (Allerlei 1e stuk en Lakschmi 1840.)
1839.	Romance, episode uit de XIVde eeuw. (Allerlei 1e stuk en Lakschmi 1840.)
1842.	Mijne Utopie (Ind. Tijdschr. IV en Allerlei 2e stuk).
1842.	Westmoeson of Regentijd. (Allerlei 2e stuk en Lakschmi 1841.)
1842.	De doop van een kindje. (Warnasarie, 1848.)
1843.	Cantate, bij de inwijding van het orgel in de Willemskerk (16 Juli 1843).
1844.	Oud Studenten-lied, (2 Aug. 1844.)
1847.	Opstanding. (Warnasarie 1849.)
1849.	Mijne bloemen. (Aldaar.)
1849.	In den vreemde. Op Muziek gebracht door Mr. P.S. Schill.
1849.	Gezang voor de weezen. (Warnasarie 1850.)
1849.	In een Album. (Aldaar.)
1853.	In het Album van Betsy V. (Lakschmi 1841.)
1855.	In het Album van mevrouw van Sw. (Aldaar.)

Verder nog een paar extemporé's (Allerlei 2e stuk), een verjaarsversje en een extempore van 1843.
Zooals wij reeds gezegd hebben, hoewel hier ook een paar cantaten bij zijn, nam zijne bescheiden Muze, geen hooge vlucht, doch zij was zuiver en godsdienstig en zijne verzen bloeien als nederige bloempjes op zijn graf.




{==285==} {>>pagina-aanduiding<<}






Levensbericht van F.J. Domela Nieuwenhuis.

Een diep tragisch tooneel, neen, een schouwspel van angst en schrik staat voor uwen geest, als gij u het kerkgebouw der Evangelisch-Luthersche Gemeente te Deventer op den 25sten April 1869 voorstelt. Het is benauwd in het niet groote, stampvolle bedehuis. De mare, wie dien ochtend preeken zou, had stoelen en banken reeds vroegtijdig gevuld en elk, tot staanplaats geschikt plekje, doen bezetten.
Daar treedt hij op, de stevige en breedgeschouderde, wiens grijze lokken alleen den zestiger lieten zien. Men zou het van hem niet zeggen, dat hij die tengere en zwakke jongeling geweest was, wiens uiterst gevoelig zenuwgestel en ziekelijke ingewanden den proponent zoo een kwijnend voorkomen gaven, dat van hem werd vermoed: hij wordt zeker weggenomen in het midden zijner dagen. En nu stond hij daar in ongeschokte kracht. De prediker heeft na het votum en gezang zijn gespierde hand gevouwen, zijn levendig oog gesloten en bidt, als tolk der Gemeente, tot God. Nauwelijks is de bede: ‘laat al wat wij doen U ter eere zijn’ of, gelijk anderen meenden te hooren: ‘Heer, leer ons lijdzaamheid’ over zijne lippen gevloeid, of de stem hapert en de spreker zijgt in één. Men snelt ter hulpe toe. Nog een-
{==286==} {>>pagina-aanduiding<<}
maal heft zich de krachtige man op, valt voor den tweeden keer neder, wordt machteloos en hulpeloos van den kansel af, door de aangrenzende deur, naar de consistorie gedragen.
Onder de eerste verzorging van twee in allerijl toesnellende geneesheeren, kwam de lijder bij; gaf, niet gissende, dat de verschrikte menigte reeds uiteengegaan was, nog een lied op, dat gezongen moest worden - het 29ste uit den Lutherschen bundel - en zeide: ‘ik ben zoo klaar.’ Doch kort daarop verloor hij nogmaals zijn bewustzijn. Na een anderhalf uur eenigszins bijgekomen, mocht hij weder het rijtuig beklimmen, wat hem, onder begeleiding der twee doctoren, naar Nieuw-Rande onder Diepenveen, het landgoed van Mr. J. Duymaer van Twist, terugvoerde.
Onder het gastvrij dak van dezen Oud-Gouverneur-Generaal was hij met weinig hinderlijke pijn in de maagstreek ontwaakt. Hij had de heerlijke voorjaarslucht bij eene wandeling op dat ruime buitenverblijf des Zaterdag's avonds ingeademd, waarover hij nog een uur later in een brief aan zijne echtgenoot dankbaar uitwijdt en reed in opgewekte stemming Zondag-morgen met zijn gastheer en gastvrouw kerkwaarts. Hijzelf was gewis vervuld met zijn onderwerp over den discipel, dien de Heer liefhad, naar Joh. XXI: 7a, en nadenkende hoe die liefde van Jezus zich openbaarde, op welken grond zij rustte en hoe wij haar deelachtig kunnen worden.
Het zenuw-toeval, of de aanval van beroerte baarde, al volgde terstond eenige verademing, zooveel bezorgdheid, dat nog denzelfden avond de echtgenoot en de oudste zoon van den plotseling getroffene, op een telegraphisch bericht, uit Amsterdam gekomen, aan de legerstede van den kranke stonden.
Schoon het gevaar oogenschijnlijk geweken was, besefte de zieke kennelijk zijn zorgelijken toestand. Getuige, wat hij, in tegenwoordigheid zijner vrouw, tot zijn oudsten zoon - Mr. J. Domela Nieuwenhuis - sprak: ‘Co, ge moet bedenken, dat ik hieraan wel kan sterven. Ik heb langer geleefd, dan ik immer gedacht had. Ik heb veel zegen in

{==287==} {>>pagina-aanduiding<<}

mijn leven gehad, meer dan ik ooit verdiend heb. Mijne zonden zijn vele. Ik geloof echter in Christus, en hoop, dat God ze mij daarom genadig zal vergeven.’
Aanvankelijk bleven de verschijnselen gunstig, zoodat de omstanders des Maandags meer hoop dan vrees koesterden.
Zoo was het ook den volgenden dag, hoewel de patient meest sluimerende en dof bleef. Hij achtte zich gerust en gelukkig in het bijzijn zijner getrouwe gade, die bijna in het geheel niet van de legerstede week. Zoo mocht het gebeuren, dat hij, toen zich weder een toeval, als des Zondags, herhaalde, Woensdag 28 April des morgens kwartier vóór zes ure, in de armen zijner hartelijk beminde wederhelft, zachtelijk den laatsten adem uitblies.
 
Ziedaar de aandoenlijke doodsgeschiedenis van Ferdinand Jacob Domela Nieuwenhuis, Hoogleeraar bij het Evangelisch-Luthersch Seminarie te Amsterdam!
Van een kansel, de plaats van zijn veeljarige kracht en gave, werd hij afgeroepen, en wel te Deventer, waar hij, als achtjarig knaapje, de lagere, en vervolgens, tot op veertienjarigen leeftijd, ook de Latijnsche school bezocht.
Terwijl ik trachten zal, den zoo en daar gestorvene in zijn leven en werken te schetsen, kan ik mogelijke weetgierigheid omtrent aanleg en karakter van hem als kind eenigszins bevredigen, door een paar brieven te laten lezen, beide uit de pen van een tienjarige gevloeid.
Zijn grootvader te Alkmaar was gestorven en vandaar schrijft hij aan zijne moeder:

‘Toen wij aankwamen was grootvader reeds gestorven. 's Avonds te zeven ure kwamen wij hier, en dien middag te een uur was hij gerust. Het speet ons zeer, dat wij hem niet levende meer konden zien. Doch hij geleek nog zoo goed, dat men er geene verandering in kon zien. Hij is Dingsdagsavond te tien uren plegtig begraven. Ik heb dat ook bijgewoond. In de kerk werd de brave man neergelaten in het graf, en de kist was in een oogenblik bedekt met aarde. Vele menschen beklagen het verlies van dien eerwaardigen grijsaard. Hij had ook vele goede vrienden, die hem in zijne ziekte oppasten.


{==288==} {>>pagina-aanduiding<<}

Ik hoop dat wij allen zoo een braaf man mogen worden als hij, en gerust sterven als onze brave grootvader. Zijn naam moet onder de geheele familie blijven. Wij zijn alle welvarend en wenschen dat UED. ook welvarend moogt wezen. Zijt gegroet van ons en, na U in gedachten omhelsd te hebben, blijf ik met alle achting uw zoontje

    F.J.D. Nieuwenhuis.’

Uit diezelfde stad schreef hij in hetzelfde jaar 1818, den 3den September, bij gelegenheid van zijn broertjes verjaardag en dien van een nichtje woordelijk deze letteren:

‘Lieve Mama en Nicht!
Daar het God behaagd heeft, dat hij mijn geliefden broeder Koenraad en mijn nichtje Antje Hardy nog dit jaar gespaard heeft, zoo kan ik niet nalaten mijn wensch te voldoen. Koentje lief, gij zijt alreeds vijf jaren. Welk een aantal jaren heeft onze goede God u al niet laten bereiken zonder gevaren!
Het is thans net vijf jaren geleden, dat de goede God u, lieve broeder Koenraad, het leven schonk. Toen waren wij alle blijde en zongen in volle vreugde, toen dansten wij, toen speelden wij en waren zeer tevreden, dat God mij een broeder geschonken had, en toen hij groot werd, speelden wij dikwijls met hem. Nu, lieve Mama wil ik mijnen geliefden broeder Koenraad nog een goeden wensch wenschen, dat hij toch maar in vreugde van zijne ouders moge opgroeijen, en dat hij een goed lid in de maatschappij der vrienden mag worden, gelijk onze brave, vroome en godvruchtige Grootvader, die in dit jaar 1818 met den hoogen ouderdom van 72 jaren en eenige maanden is overleden.
Nu lieve Mama, zoo ik mijn wensch goed volbragt heb, zal ik dus eindigen.’

Het zijn kunstelooze getuigschriftjes, dat er iets goeds in dat jongske was, en die over het geheel een gunstigen dunk van den knaap doen opvatten.
Daar zijn vader in 1822 als Hoogleeraar der bespiegelende wijsbegeerte aan de hoogeschool te Leiden werd aangesteld, ontving de jeugdige Ferdinand zijn verdere opleiding aan de Latijnsche school aldaar, waaromtrent de vermelding, dat hij geregeld van klasse tot klasse, telkens met een eersten prijs, bevorderd werd, zou kunnen volstaan, als ik u niet deelgenoot mocht maken van een zelfgetuigenis, hetwelk den leerling karakteriseert.

{==289==} {>>pagina-aanduiding<<}

Onze Ferdinand heeft zelf aangeteekend:
‘De strenge Conrector Delfos legde den grond, waarop de scherpzinnige en doorkundige Rector Bosse voortbouwde. Jammer, dat de eerste te veel schrijfwerk gaf! daardoor verwaarloosde ik (en anderen met mij) de onderhouding der vroeger opgezamelde kundigheden. Maar niet minder jammer, dat de laatste zijne ongodsdienstige en onchristelijke denkwijze op school zelfs niet verborgen kon houden, en het heiligste zelfs in zijne kwinkslagen niet onaangeroerd liet! Dit heeft mij altijd verhinderd, dezen leermeester naar waarde te schatten.’
Met een oratiuncula: De utilitate legendi scripta Ciceronis de philosophia, verwisselde hij, 1 Maart 1826, de middelbare met de hoogeschool, waar hij, onder leiding van Peerlkamp en Bake, zich op de beoefening der Latijnsche en Grieksche, onder van der Palm en Hamaker, der Hebreeuwsche en, onder Siegenbeek, der Hollandsche talen toelegde, terwijl hij, door de wiskundige lessen bij de Gelder, de sterrekundige bij Uijlenbroek en die in de logica bij zijnen vader, de verdere propaedeutische opleiding niet verwaarloosde.
In zijn eerste studiejaar gordde zich onze student aan tot een letterkundigen kampstrijd .... doch, laat ik u deelgenoot maken van zijne stille wenschen, waardoor gij den beminnelijken jongeling leert kennen.
Zijn broeder, als hij, studeerende te Leiden, en met wien hij slechts een jaar in leeftijd verschilde, bezweek op den 29sten October 1826 aan een uitterende ziekte. Na de begrafenis te Katwijk, viel des namiddags het betraande oog van onzen vriend op het programma van prijsvragen der hoogeschool te Leuven; ‘en daarbij,’ ziehier letterlijk des students overleggingen, ‘schoot mij de gedachte in: ach, dat ik eenigen balsem konde gieten in de diepe hartewonde, mijnen vader door den dood van den veelbelovenden Coos geslagen! Indien ik eens naar de medaille dong, wie, weet, hoe God mijne poging zoude zegenen!’
Een onderzoek werd door de Leuvensche faculteit verlangd naar den omgang van René Descartes met Nederlandsche

{==290==} {>>pagina-aanduiding<<}

wijsgeeren, tijdens zijn verblijf in Holland, en tevens een beoordeeling van de wijsbegeerte dier dagen in onze gewesten.
Zulk een prijsvraag lachtte den jongeling toe, die in zijns vaders huis als in eenen wijsgeerigen dampkring ademde. Mij dunkt, ik zie hem werken met verklaarbare ambitie. Een veelbevattende bibliotheek staat den zoon ten dienste; hij maakt gebruik van den raad zijns vaders, ‘nu en dan,’ zoo luidt zijn eigen taal, ‘meestal ongemerkt ingewonnen.’ In den nacht, doorgaans tot vier ure, terwijl hij te acht ure weder collegie hield, was hij aan die wijsgeerige studie bezig.
Zijn brief, ter mededeeling van den gelukkigen uitslag zijner poging, is zoo natuurlijk en ongekunsteld, dat hij geen commentaar behoeft en lezing verdient. Hij is gedagteekend 10 Augustus 1827 en luidt:

‘Beste Ouders!
Schoon u schrijft, ik niet vóór Zaturdag moet antwoorden, bevind ik mij echter in de omstandigheid van vreugde, dat het wachten mij onmogelijk is. Bij de ontvangst namelijk van uw brief ben ik zoo geschrokken, dat ik terstond beefde en rilde over mijn geheele lijf en genoodzaakt was, voordat ik den bijgaanden brief met het postmerk Leuven, bij welks opening ik mij hevig in den vinger heb gesneden, konde lezen, bij Mevrouw Hütter water te drinken, en de uwe tot op dit oogenblik, waarop mijne zenuwen mij nog niet toelaten andere dan bevende letters te zetten, heb moeten verschuiven. Dank, hartelijk dank, beste Vader! voor de subsidie die u mij ter beantwoording hebt gegeven, en de onderrigting waarmede UED. mij verrijkt hebt.
Groet allen. Zoen Mama voor uwen gelukkigen zoon
    Ferdinand.’

Toen de met goud bekroonde student een paar maanden later, tot ontvangst van het eermetaal naar Leuven reisde, beklaagde hij zich over het eene week langer oponthoud, dan waarop hij gerekend had, schriftelijk aldus: ‘denkende aan mijne nu te verzuimen collegies word ik half dol.’
Teruggekeerd, bracht hij een brief mede van Frederik Baron de Reiffenberg, hoogleeraar in de wijsbegeerte, waarin deze zijnen vader gelukwenschte met de bekrooning van het prijsschrift en met zulk een zoon.

{==291==} {>>pagina-aanduiding<<}

En waarlijk, een veelbelovende eersteling was de in goed Latijn geschrevene en in deftig quarto gedrukte commentatio. Het geschiedkundig gedeelte der prijsvraag ging den auteur blijkbaar het best van de hand. Bij een weinig oplettendheid op den inhoud, vooral ook op den vorm dezer verhandeling, valt het in het oog, welk een man er zou groeien uit den jongeling, die het: caute investiganda veritas (de waarheid worde voorzichtig opgespoord), als motto plaatste onder een geschrift, dat, in frisschen, aangenamen stijl, tot voertuig dient van gedachten en denkbeelden, waarbij de schrijver bescheidenlijk en met het oog op wat hij geworden is, kenmerkend, zegt: ‘omnes et majoris et minoris pretii fontes, quos aliquo modo acquirere potui, evolvi, eaque, quae mihi sive ad probandam sententiam sive ad conspectum aliquem dandum, utilissima visa sunt, tota fere iisdem verbis, quibus scriptor, meae inserui commentationi.’
Keeren we naar den student weder. Zoek hem niet in de jolige kringen. Hij ziet er tenger en zwak uit. Zijn gezondheid heeft kennelijk door overspannen studie geleden. Ook beweegt hij zich niet gemakkelijk in den gezelligen kring en heeft hij weinig behoefte aan den omgang met velen. Een klein dispuut-gezelschap ‘Philomathia’ genaamd, is voor hem, door verkeer met G.D.J. Schotel, L.G.C. Ledeboer, A.C. Blokhuizen en H. Hiebink, door onderlinge wrijving van denkbeelden, zoo voldoende, dat hij naar geen ruimere kringen omziet.
Het candidaats-examen in de letteren, dat volbracht werd in 1828, leidde niet, zooals men naar den loffelijken uitslag zou verwacht hebben, tot het dingen naar den letterkundigen doctoralen hoed. De jongeling had het jaar te voren een behuwd-nichtje, waarmee hij als kind reeds gespeeld had, weder ontmoet. De vernieuwde omgang legde den grondslag tot zijn hoogste levensvreugde en maakte het verklaarbaar, dat hij eer op bekorting, dan verlenging der academische loopbaan bedacht was.

{==292==} {>>pagina-aanduiding<<}

Wij zien hem dan ook in den cursus van 1828 op 1829 ijverig bezig aan theologische studiën, nadat hij, door een bijzondere omstandigheid, in de groote vacantie een reis door Duitschland had mogen volbrengen, waarbij hij, vooral te Leipzig, lang genoeg toefde, om, door persoonlijk verkeer en collegiebezoek, betrekkelijk veel te profiteeren van Krug, Hermann, Schäfer en Heinroth, wier namen hij met evenveel dankbaarheid vermeldde, als hij Bachmann roemde, wien hij te Jena leerde kennen.
Erkentelijk, dat hij als leidslieden mannen kon noemen als Suringar, van Hengel, Kist en Clarisse, gelijk uit zijn aanteekeningen blijkt, was hij bovenal de Voorzienigheid dankbaar voor de godsdienstige opleiding, bij zijnen vader genoten. ‘Hieraan voorzeker’ - dus schrijft hij - ‘ben ik het positieve mijner godsdienstige en christelijke overtuiging verschuldigd. De beoefening der wijsbegeerte, waarvoor mijn vader mij den lust had weten in te boezemen, bleef mij, wat zij behoort te zijn, christelijk, doch bewaarde mij tevens voor eene zoogenaamde kerkelijke rechtzinnigheid, die anders overeenkomstig mijn aard zou geweest zijn.’
De godgeleerde studie, waarmede hij te Leiden een aanvang had gemaakt, moest aan de Luthersche kweekschool te Amsterdam worden voortgezet. Hij voelde zich aldaar weinig door Ebersbach en Sartorius, maar des te meer door, Plüschke aangetrokken, wiens dogmatisch onderwijs zijn belangstelling wekte, wiens manier van exegetiseeren, vooral van het Oude Testament, hem in hooge mate boeide. Aan Plüschke rekende hij zich voor zijn vorming en ontwikkeling veel verplicht. De gansche persoonlijkheid van dezen degelijken geleerde maakte op Nieuwenhuis een diepen, in latere jaren zoo min weggevaagden indruk, dat deze zich nog als volkomen versch openbaart in zijne taal, bij de uitvaart van Plüschke, welke door de Kunst-en Letterbode algemeen bekend werd.
De Amsterdamsche student leefde, als de Leidsche, door-
{==293==} {>>pagina-aanduiding<<}
gaans in stille afzondering. Zijn wankelende gezondheid vorderde, volgens den ingeroepen geneeskundigen raad, welke geregelde voetbaden voorschreef, wasschingen met ijskoud water en versterkende middelen, een streng dieet; waarschuwde door hevige neusbloedingen en zorgwekkende duizelingen, tegen te veel inspanning, en drong bij den kamerzittenden jongeling op geregelde beweging in de vrije lucht aan. Hiernaar luisterde de patient beter, dan dat hij den wenk gehoorzaamde tot het zoeken van uitspanning. Op dit punt was hij voor zichzelven zoo gestreng, dat hij bijv. een gang naar de comedie als ongeoorloofd voor den aanstaanden Evangeliedienaar, zoo beslissend afkeurde, dat hij zich liever het ongenoegen eener voor hem gansch niet onverschillige en aanzienlijke familie getroostte, dan het prijsgeven van zijn vast aangenomen beginsel.
Verkeerde hij met weinige studenten, onder die weinigen koos hij de uitnemenden. De oprichting van een dogmatisch gezelschap met den doopsgezinden P. Cool, de hervormden H.J. de Haan Hugenholtz en R.C. Bakhuizen van den Brink constateert het feit, dat de Luthersche zich, op leerstellig gebied, met kerkgenootschappelijk dissentieerenden gereedelijk kon verstaan.
Te Amsterdam leerde hij, spoedig na zijn aankomst, dien eenen hoogleeraar kennen, welke in Nieuwenhuis' schatting een eersten rang bekleedde. Verneemt, wat hijzelf daaromtrent aanteekende:
‘Naauwelijks had ik den Remonstrantschen Professor Abm. des Amorie van der Hoeven hooren prediken, of ik verzocht hem, mij den toegang tot zijne oratorische lessen te vergunnen. Sedert die eerste ontmoeting was deze uiterlijk bovenmate begaafde man, mijn ideaal. Indien ik op den kansel iets vermag, aan hem ben ik veel verschuldigd. Ik hoorde zijne geschiedenis der kanselwelsprekendheid en zijne lessen over de homiletica. Ook deelde ik in de oratorische oefeningen bij hem. Zijn boekvertrek stond voor mij steeds open; ik raadpleegde hem in vele zaken; mijne eerste leerredenen heeft hij nagezien, en mij geheel aan zich weten te boeijen. God zij gedankt voor dezen leermeester! Toen ik in 1832, aan hevige zenuwkoorts

{==294==} {>>pagina-aanduiding<<}

krank, aan den oever des grafs gebragt was, zat hij aan mijne sponde. Nooit denk ik aan dat oogenblik, zonder tot weenens toe geroerd te worden.’
Zekerlijk heeft van der Hoeven den aanwezigen lust tot de Evangeliebediening en meest tot het predikambt weten aan te vuren bij een student als Nieuwenhuis, die, vroom van zin, zijn toekomstige roeping steeds in het oog hield.
Zoo schreef hij bijv. aan zijn vader, na een bijgewoond collegie:

‘Zaturdag morgen catechiseerde ik, onder Prof. Sartorius, vier meisjes en drie jongens over Gen. I: 1-11 en Ps. XXXIII: 6-9. Schoon het mij niet tegenviel, moet ik evenwel bekennen, dat het schrikkelijk moeijelijk is in kindertaal te spreken, duidelijke denkbeelden te vormen, duidelijk te ontvouwen, en zijne zinnen goed bijeen te houden. Met dit al, welk eene heerlijke bestemming is die van godsdienst-leeraar! O, hoe verblijd ik mij reeds tegen den tijd, dat ook ik aan het voornaamste en edelste en nuttigste, het eeuwig welzijn der menschen, zal mogen werkzaam zijn! Hoe genoegelijk als ik zal kunnen mogen en moeten toonen, hoe de mij gegeven opvoeding voleindigd, hoe de kosten, moeiten en zorgen van UE. beantwoord worden. God geve mij daartoe krachten, en UED. gezondheid en een lang leven!’
‘Nog een half jaar,’ luidde het in een schrijven dd. 31 December 1830, ‘en met Gods hulp zal het mij vergund worden den kansel te beklimmen, de gemeente der Christenen voor te gaan in den gebede en het woord Gods te verkondigen, dat ten eeuwigen leven leidt. God vervulle mijne wenschen, want deze behooren altoos onder de voornaamste.’

Op den 14den October 1831 werd hij tot proponent bij zijn kerkgenootschap bevorderd. Hij had eenige maanden vroeger zijn eerste preek voor een gemeente uitgesproken, vermanende om, uit onze betrekking tot den onpartijdigen, ieders werk beoordeelenden Vader, in vreeze als vreemdelingen op aarde te wandelen (I Petr. I: 17, naar de Luthersche vertaling). Dat was uit het eigen zieleleven gegrepen van den man, die, kinderlijk in den Hemelschen Vader geloovende, streng rekenschap met zichzelven houdende, en niet aan het aardsche verkleefd, van het begin af, op een godvruchtig

{==295==} {>>pagina-aanduiding<<}

leven, als toetssteen en kenmerk van christelijk geloof, bij anderen aandrong en dat voor zichzelven als hoogsten eisch beschouwde.
Bij het groot getal candidaten was er geringe kans op spoedige plaatsing, en Nieuwenhuis ondervond daarenboven èn te Purmerende, èn te Leeuwarden, waar hij genomineerd werd, onverwachte teleurstelling. Dat zij hem diep griefde, heeft hij niet verbloemd, doch stortte in diezelfde dagen zijn hart uit in de volgende, aan zijn vader gerichte, en voor zijn zelfkennis en kinderlijk geloof getuigende letteren:
‘Wat nu mij betreft, zoo geloof ik God te moeten danken, dat mij niet alles meeloopt, zoodat mijne ambitie te veel geprikkeld en mijne zedelijkheid daardoor schipbreuk lijdt. Op zichzelve beschouwd, zou mij de keuze verkieselijk geweest zijn, om de eer van naauwelijks verschenen en ook reeds beroepen te zijn. Doch ik wil u die onedele beginselen niet melden. God zij gedankt, dat hij mij buiten de verzoeking gelaten heeft! - Nu hoop ik met te meerderen ijver mijne plannen voort te zetten, u, mijne ouders! genoegen te geven, mijzelven te vormen voor de edelste roeping, en bovenal God onzen Vader en Christus onzen Heer te behagen. Hij zij met u en met mij en alle de onzen!’
En hij deed, gelijk hij schreef. Hij bleef ijverig aan de studie. Op den 27sten Maart 1833 verwierf hij den rang van Doctor in de Theologie, in het dingen naar dien door hem met den hoogsten lof verkregen titel slechts door een enkelen Lutherschen predikant, en door geen anderen tot hiertoe gevolgd. Zijn lijvige dissertatie over den zelfmoord bewoog zich op het gebied der zedekunde, en werd behandeld, zooals men van iemand als Nieuwenhuis verwachten mocht; die het door anderen geschrevene met groote belezenheid verzamelde, nauwkeurig ziftte, voorzichtig toetste en met zijn eigenaardig cachet bestempelde.
Wat hem juist tot dit bepaalde onderwerp noopte? Wellicht was op die keuze de bijzonderheid van invloed, dat er drie in Felix Meritis uitgesproken verhandelingen in het licht zijn gegeven door wijlen den Lutherschen predikant J.W. Statius

{==296==} {>>pagina-aanduiding<<}

Muller, den leermeester en veeljarigen vriend van J. Nieuwenhuis, den door den zoon innig geliefden en hooggeschatten vader. Van die hooge waardeering spreken in de toewijding van zijn proefschrift, de schoone regels, waarin hij opsomt, wat hij voor zijn geestelijke vorming en opvatting der in Christus geopenbaarde waarheid, aan 's vaders voorbeeld en leiding verschuldigd is, en waarbij hij afdaalt tot bijzonderheden omtrent het ouderlijk gezin, waarin ik u met het oog op onzen vriend, even te introduceeren heb.
Op reeds tweejarigen leeftijd, verloor hij door den dood zijne moeder C.W.F. Domela, wier naam later aan zijn geslachtsnaam werd toegevoegd. Zij liet drie zoontjes na, en ging heen met de woorden: ‘Ik sterf; vaarwel! Zorg goed voor de kinderen! Vaarwel tot in eeuwigheid.’ Een jaar later hertrouwde zijn vader met mejufvrouw van Pesch, eene goedhartige, zachte en teeder zorgvuldige vrouw en moeder. Toen ten jare 1832 het door hersenlijden treurig 27jarig leven van den oudsten broeder eindigde, voelde onze vriend diep van de drie broeders thans de eenig overgeblevene te zijn, terwijl in zijnen naam die zijns vaders en zijner moeder vereenigd waren. Leest dezen aan zijne tweede moeder gerichten brief:

‘Heb dank, innigen dank, dierbare moeder! voor alle zorgen en moeiten aan het drietal besteed, dat gij op den dag des huwelijks als uwe kinderen aanmerktet. Het was eene zware taak, de opvoeding dier moederlooze kinderen op u te nemen; en nu, daar gij teregt van die kinderen dankbare harten en toegenegene liefde verwachten moogt, nu is er slechts één. Groote God! dat die eene, tot nog toe door U gespaard, in zich vereenige, hetgeen drie zouden gedaan hebben!
Ja! één. Onverdragelijk is mij dit denkbeeld en heb ik met vurige lippen gebeden om verlossing van den lijdenden broeder, nooit heb ik kunnen denken, dat het denkbeeld van gemis zoo grievend zou kunnen wezen. Neen! er is niet één, er zijn eene moeder en twee zoons in den hemel, die den stond der vereeniging verbeiden, om u met reine harten dank te zeggen.’

Zulke bladzijden uit het inwendige leven gelden als vin-
{==297==} {>>pagina-aanduiding<<}
geraanwijzingen zijner vorming en ontwikkeling. Zij zijn sprekende bewijzen van den vromen, degelijken zin van den jeugdigen man, dien wij verder als Candidaat tot den Heiligen Dienst in onze verbeelding volgen.
Hij bewerkt de hooge feesten der Christelijke Kerk in derzelver oorsprong en bestemming. Aan het oordeel van bevoegde mannen ontleent hij de noodige vrijmoedigheid tot de uitgave van wat hij voor eigen studie had bearbeid. Met innemende bescheidenheid en loffelijke eerlijkheid noemt hij, zonder geleerd vertoon van aanhalingen, de bronnen, waaruit hij putte. De toongevende recenseerende tijdschriften dier dagen oordeelden gunstig over de pennevrucht van den jeugdigen beoefenaar der wetenschap, die, kortheid met duidelijkheid vereenigende, door het tusschenvlechten van veelsoortige proeven uit oude homiliën populariseert, wat hij nederig beleed van anderen ontvangen te hebben.
Nog eenige andere regelen danken wij aan de pen van den proponent. Hij wijdde namelijk aan den op 30jarigen leeftijd gestorvenen Klinkhamer, die met hem te Leuven bekroond werd, zoo een waardige hulde van echt Christelijke vriendschap, dat de opwekking van den staatsraad Mr. M.C. van Hall tot het voor de drukpers bewerken van dit levensbericht wel verklaarbaar is.
Het geliefkoosd kanselwerk bleef intusschen niet achterwege. Hij predikte in vele Luthersche, ook in enkele Remonstrantsche gemeenten. Zoo had hij eens te Leiden gekanseld, en maakte zijn vader een aanmerking op zijne eigenaardige preekwijze. Bij een volgend optreden toonde de zoon den ontvangen wenk te hebben willen gehoorzamen, doch zijn vader gaf den wijzen raad: ‘jongen, ga liever je eigen gang.’ En Nieuwenhuis bewaarde zijn individualiteit, zonder te stranden op de klip der nabootsing zelfs van den meest gevierden kanselredenaar dier dagen, waarop zoo licht een bewonderend discipel gevaar liep te verzeilen.
Dat optreden hier en daar, ook al geschiedde het onder

{==298==} {>>pagina-aanduiding<<}

veel aanmoediging, kon echter voor een hart, brandende van lust in de Evangeliebediening, het gemis van een vaste standplaats niet vergoeden. Niet onnatuurlijk is het, dat een uitzicht op, ja zelfs het aanbod tot spoedige plaatsing bij de Remonstrantsche Broederschap hem moest toelachen. Hij trad in overleg met zijn geliefden leermeester, ‘onder verzekering van het voornemen, om zijnen raad te volgen.’
Toen van der Hoeven, ‘wien hij overigens welkom zou geweest zijn’, onder zijn aandacht bracht, dat het zijn vader, wegens zijn betrekking in de Evangelisch-Luthersche kerk, niet aangenaam kon wezen, zijn zoon bij een ander kerkgenootschap als predikant te zien, was dit advies, gelijk gij kunt nagaan, voor onzen Nieuwenhuis beslissend, en mocht de Luthersche kerk een man behouden, die haar roem is geweest en hare eer.
Juist op zijn 26sten geboortedag ontving hij een lang gewenschten beroepsbrief, en wel terecht werd het jaar 1834 door Nieuwenhuis ‘als voor hem merkwaardig’ genoemd.
Binnen twee maanden toch werd hij door zijn vader te Leiden tot het Evangelieambt ingezegend, kerkelijk in den echt verbonden en eindelijk te Monnikendam als predikant bevestigd.
Aan de niet talrijke gemeente verbond hij zich den 6den Juli, naar II Cor. V: 20, ‘als bode in Christus' plaats’. Als zoodanig werd hij er geëerd en geliefd, en voelde er zich gelukkig. Hij mocht in Lutherdam, zooals Monnikendam in de dagen der reformatie herdoopt werd, het tweede eeuwfeest van het bestaan der gemeente herdenken en openbaarde toen reeds zijn later schitterende gave als feestredenaar. Een aangeboden beroep naar Bodegraven werd in 1835 afgewezen, en toen, op den 30sten April 1837, na een bijkans driejarig verblijf, de vertrekkende leeraar in zijn afscheidswoord zei: ‘gelooft vrij dat deze stad en deze gemeente mij dierbaar zal blijven tot aan mijn jongsten snik,’ was dat zoo weinig grootspraak, dat namens de gemeente van Monnikendam,

{==299==} {>>pagina-aanduiding<<}

na zijn dood getuigd werd: ‘Hartelijk bleef hij haar steeds in liefde gedenken, en de vele bewijzen, die zij van zijne toegenegenheid ontving, zullen haar onvergetelijk blijven.’
Door de nabijheid van Amsterdam onderhield Nieuwenhuis, gedurende zijn verblijf in het over het IJ gelegen stadje, het wetenschappelijk verkeer met zeer- en hooggeleerde mannen. Op aansporing van professor Rooijens leverde hij aan de Godgeleerde Bijdragen een verslag van G. Hermes' Dogmatik en Bretschneider's Theologie und Revolution. Van dien tijd dagteekent zijn medewerking aan dit tijdschrift. Tot in 1843 onderteekende hij zijne recensies. Later dekte hij zich onder het schild van anonymiteit. Schoon ik persoonlijk het strijden met open vizier onder de vanen van Aristarchus voorsta, eerbiedig ik de meening van den recensent, zonder mij te willen vergewissen, hoe menige beoordeelende regel uit zijn somwijlen scherpe pen is gevloeid, welke niet, gelijk nog bij buitenlandsche werken en enkele losse stukken geschiedde, met zijn naam of initialen onderteekend werd.
Op den eersten Pinksterdag 1837 aanvaardde hij de bediening te Utrecht, na weder door zijn vader, die aldaar zelf het Evangelie gepredikt had, in den nieuwen werkkring te zijn ingeleid. Als te Monnikendam werd hij ook daar de opvolger van zijn vriend Kicherer, wiens nagedachtenis hij tijdens de vacature in een rede over Joh. XV: 16-22 huldigde.
Aan kwade geruchten, daarover in omloop gebracht, hebben wij de plaatsing der Voorafspraak aan de nagedachtenis van den ontslapene, in het laatste nummer der Letteroefeningen van 1836 te danken.
In de deftige academiestad was Nieuwenhuis spoedig de meest getrokken leeraar. Oud en jong, aanzienlijk en gering, geletterd en ongeletterd verdrong zich om den kansel, als hij uit zijnen schat oude en nieuwe dingen voortbracht, ernstig en waardig vermaande en bestrafte, leerde en waarschuwde en met levendigen gloed en bezielende warmte sprak, zooals, en omdat hij geloofde.

{==300==} {>>pagina-aanduiding<<}

Onder de algemeene en zeldzame toejuiching, die hem ten deele viel, en terwijl de weigering van het aanbod der tweede predikantsplaats te Haarlem, evenals het afwijzen van een beroep naar 's Gravenhage hem in de algemeene schatting deden rijzen en zijn levenslot stoffelijk verbeterden, schrijft hij, mededeelende dat door verbouwing eenige kerkezitplaatsen gewonnen zijn, op 7 December 1840, aan zijnen vader:
‘Zoo dikwerf ik gepredikt heb, en de talrijke, dikwijls zeer aanzienlijke schare het bedehuis verlaat, zou ik kunnen weenen over de onderscheidende goedheid Gods in het zegenen van mijn arbeid. Ach! mogt die aandacht vele zielen winnen voor den hemel, en mijzelven bewaren voor het kwade!’
Zijne gemeente, zijne eigene gemeente, aan zijn rechtstreeksche zorg en leiding toevertrouwd ging hem ter harte. Van daar, dat hij zoo een ijverig catecheet was. Zich niet kunnende vinden in bestaande leerboekjes, leverde hij achtereenvolgens een Kort en eenvoudig onderwijs in de Christelijke godsdienst en de Voornaamste bijzonderheden van de kerkelijke geschiedenis in vragen en antwoorden. Zij werden gevolgd door een Beknopte Bijbelsche geschiedenis, in vragen en antwoorden, en Een Handleiding bij het onderwijs in de Christelijke godsdienst.
Zoo gaf hij een serie van leerboekjes tot katechetisch onderwijs, alle verdienstelijk door kortheid en eenvoudigheid, en het laatste merkwaardig door de nauwe vereeniging, of liever samensmelting van geloofs- en zedeleer. Hij gaf ze eerst, nameloos, bloot ‘tot eigen gebruik’, eerst later, toen ze, herhaalde oplagen, een zelfs tot zevenmaal toe, beleefden, maakte hij zich als opsteller bekend.
‘Voor dien stand der maatschappij, welke de meeste leden telt, en de minste middelen heeft’, vervaardigde Nieuwenhuis een Gebedenboekje, waartoe hij niet zou zijn overgegaan, ‘indien het gebruik van oude gebedenboekjes hem niet bij velen gehinderd had’. Verrijkt met een Wegwijzer tot het lezen van het N.T., toont een nog tweemalen herhaalde op-
{==301==} {>>pagina-aanduiding<<}
lage, dat er in een aanwezige behoefte door werd voorzien.
Christen en wereldzin, tevens Christelijke wekker, ziedaar den juist gekozen nieuwen titel voor de ‘Kleine Wochenpredigten van Karl Steiger’, waarvan een eerste stukje vroeger door F.B. Adèr en een tweede door Nieuwenhuis vertolkt werd, en dat door hem in 1844 als één geheel, thans meer naar, dan uit het Hoogduitsch bewerkt, in het licht verscheen.
Dit geestrijk, menschkundig en Christelijk boekje moest wel de sympathie trekken van een man als Nieuwenhuis, wien wij thans op een terrein ontmoeten, waarop de Lutheraan zich door geboorte en opvoeding, stand en overtuiging bij voorkeur bewoog.
Moest op het veld der Nederlandsche Kerkgeschiedenis de Luthersche Kerk zoo al niet een woeste dan toch een schaars bearbeide akker heeten, Nieuwenhuis was de rechtstreeks aangewezen persoon, om de bestaande leemte aan te vullen. In vereeniging met Schultz Jacobi werd de uitgave ondernomen van Bijdragen tot de geschiedenis der Evangelisch-Lutersche Kerk in de Nederlanden. Zij verschenen op onbepaalde tijdstippen van 1839-1845. Zijne werkzaamheid op dat gebied heeft, volgens zijn eigen uiterst openhartige, elders geschreven bekentenis, haren ‘grond in de zucht, om de Nederlandsche Luthersche Kerk in haren oorsprong en ontwikkeling te doen kennen, daar het mij reeds als jongeling, zoo te Deventer als later te Leiden, gehinderd had, dat zij, als minder bestaande uit den aanzienlijken stand, doorgaans zoo niet met minachting, toch met onverschilligheid beschouwd werd’.
Onder weinig samenwerking en luttele aanmoediging vertraagde Nieuwenhuis niet in zijn blakenden ijver tot opdelving en samenvoeging van het hier en daar verspreide. De gemeenten van Utrecht, Amersfoort, Monnikendam, Edam, Purmerend, Alkmaar, Leiden, Middelburg, Vlissingen, Veere en Goes werden beschreven met een nauwkeurige toelichting omtrent personen, en volledige opsomming van

{==302==} {>>pagina-aanduiding<<}

velerlei geestelijke en stoffelijke bijzonderheden, tot wier oprakeling wel een taai geduld en volhardende vlijt behooren. De zeven stukken vormen over het geheel voor den beoefenaar der Kerkgeschiedenis een magazijn, door Nieuwenhuis vooral met de meest bruikbare en welgeordende bouwstoffen gevuld.
Later, in 1855, verscheen de geschiedenis der Evangelisch-Luthersche gemeente te 's Gravenhage. De beschrijving voorts der gemeente te Amsterdam, in hare opkomst met navorschenden ijver, in hare twisten met onpartijdige verschooning, in hare buitengewone weldadigheid voor kerk en armen met warme ingenomenheid, vult een lijvig, met vele bijlagen verrijkt, boekdeel.
Wel was het de liefde voor zijn Kerkgenootschap, welke hem tot dien arbeid lust gaf en kracht, en toen nu Dr. Harless, in het door hem geredigeerde Zeitschrift für Protestantismus und Kirche, weeklaagde over ‘den tegenwoordig ontzettend dooden toestand der Luthersche Kerk in Holland’, kon Nieuwenhuis dit niet over zijn kant laten gaan. Hij wees den Hoogleeraar in een brief terecht, welken echter de geadresseerde niet in zijn tijdschrift wilde opnemen, en welks lezing, blijkens nader geschrijf, zijn gevoelen niet had gewijzigd. Toen zond Nieuwenhuis den brief, op raad zijns Vaders, ook voor zijn landgenooten naar de pers. Een hervormde ambtsbroeder, die te vergeefs zijn naam verborgen hield, gaf Iets over het schrijven van Dr. d.n. aan Dr. Harless, hetwelk de briefschrijver op hupschen, vredelievenden toon beantwoordde.
Daarentegen werden de twee te 's Gravenhage verschenen brochures: Een paar woorden, als ‘te personeel en den stempel der jaloezie te duidelijk dragende’ en De vrijmoedige gedachten over het geschrevene door en tegen Dr. n. als ‘te onbeduidend’ met stilzwijgen bejegend. Het thans vergeten twistgeschrijf hinderde den prikkelbaren Nieuwenhuis zeer, en hij nam zich ernstig voor in het vervolg met meer om-
{==303==} {>>pagina-aanduiding<<}
zichtigheid te werk te gaan, en zich voor overijling te wachten.
Door veel belangrijker gebeurtenissen dan door dit gekibbel was het jaar 1842 voor den Utrechtschen kerkleeraar gekenmerkt.
Op den 16en Maart was hij door een feestrede ter inwijding van een Wees-, oude mannen- en vrouwenhuis, de tolk eener dankbare gemeente, in en buiten wier kring ook onder krachtige medehulp van Nieuwenhuis zelven, tot het erlangen van voldoende fondsen rusteloos geijverd was. Vijfentwintig jaren later mocht hij het zilveren bestaan der stichting vieren door een rede over Jacobus I: 27.
Gewichtig was voor hem persoonlijk de 5e Mei van 1842, de dag der Koninklijke benoeming tot het buitengewoon hoogleeraarsambt aan het Luthersch Seminarie. Hoe streelend de onderscheiding was, en hoe ook tot de opvolging door zijn Vader, destijds medeverzorger der Kweekschool, werd aangedrongen, Nieuwenhuis bedankte voor de keuze, deels om stoffelijke bezwaren, maar grootendeels, zooals hij aan de Curatoren berichtte, ‘omdat de benoeming hem geen gelegenheid opende tot het waarnemen van predikbeurten, en het prediken zijn lust en zijn leven was’.
Gelijk men verwachten kon, toonde de gemeente haren katecheet, herder en leeraar hoog te waardeeren. Zij was onder en door hem in bloei toegenomen, en hij ijverde voor haar inwendig leven. Zij vorderde veel tijd en zorg, omdat zij zich over het grootste gedeelte van het Sticht uitstrekte en daarenboven bij zich opnam de, meer dan honderd leden tellende, filiaal gemeente te Loenen, waar de Utrechtsche predikanten tweemaal 's jaars het Avondmaal hebben te bedienen en somwijlen te kanselen. Doch Nieuwenhuis was pastor. Toenemende in gezondheid, welke, door veel na te laten en er niet weinig voor te doen, zich boven aller verwachting had verbeterd, vergunde hem lichamelijke vermoeienis en inspanning des geestes. Iets belemmerends in zijn uitspraak had hij

{==304==} {>>pagina-aanduiding<<}

door onverdroten oefening zoo overwonnen, dat hij, als voor den christelijken leerstoel geschapen, letterlijk in alle opzichten de rechte man op de rechte plaats bleek te zijn.
Als een enkele proeve van zijn kanselwerk verscheen een Biddagspreek over II Kon. XIX: 30, den 21sten Juni 1840 gehouden ‘wegens een aanmerking, of blijk van misverstand’. Was de tekst-keuze verrassend, de uitwerking karakteriseert den prediker, die mannelijk het geestelijk zwaard hanteert en recht op den man af weet te spreken naar de behoeften des oogenbliks. Zij gelde als een voorbeeldige tijdpreek, hoe men volkswonden behoort te peilen, volkszonden te ontdekken en volksplichten aan te dringen.
Zijne Opwekking tot bijbelverspreiding en ondersteuning van het Nederlandsch Bijbelgenootschap, 17 October 1844 bij het jaarlijksch verslag in de Domkerk uitgesproken, drong hij vooral aan, door op de toenemende macht van het Pausdom en op den inwendigen toestand der Protestantsche kerk in ons vaderland te wijzen. Zij werd gedrukt en nagenoeg geheel uitverkocht ten voordeele der Protestantsche Vereeniging ‘Hulpbetoon’, waarvan Nieuwenhuis, ik geloof van den aanvang af, zeker tot zijn levenseinde toe, voorstander was en Hoofdbestuurder.
Mochten voor zijn huiselijk, kerkelijk en maatschappelijk leven de jaren, in Utrecht doorgebracht, zonnige jaren heeten, dan is het verkwikkelijk, om in eigenhandige aanteekeningen telkens de belijdenis van dankgevoel voor genoten weldaden uitgedrukt te zien. De grondtoon der geschiedenis zijner, voor zich zelven opgeteekende, levensbijzonderheden is vervat in de aan haar einde geschrevene ontboezeming: ‘Loof den Heer voor alle zijne gunstbewijzen! Alle roem blijv' uitgesloten. Door Zijne genade sta en werk ik tot op dezen dag!’
Zoo drukte zich de gevierde en rijk gezegende man uit op den laatsten dag des jaars 1844. Vijf maanden daarna werd hij andermaal tot buitengewoon hoogleeraar benoemd. Vooraf

{==305==} {>>pagina-aanduiding<<}

had hij, omtrent de keuze ingelicht, na veel overleg en strijd, tegen zijn zin besloten, het herder- en leeraarambt neder te leggen. Zijn, bij het eerste beroep uitgesproken, wensch werd, door de opgedragen vervulling van twaalf predikbeurten 's jaars, thans bevredigd, en zijn voorwaarde, dat bij den dood van een der beide hoogleeraren, het buitengewoon professoraat in een gewoon zou overgaan, volkomen goedgekeurd.
Des Zaterdags verklaarde hij zich schriftelijk bereid het hoogleeraarambt te aanvaarden, en 's Maandags daarop werd het overlijden van professor Sartorius, die 's Zondags middags nog gepredikt had, rondgezegd. Wel verklaarbaar is de betuiging bij den kinderlijk geloovige: ‘Zoo beschikte God duidelijk mijne benoeming, kwam vele onaangenaamheden voor en drukte als het ware het zegel op mijn besluit, om mij te wijden aan de opleiding van aanstaande Evangelie-dienaren.’
Zijn laatste wetenschappelijke arbeid te Utrecht èn vullende het gansche slotstuk der ‘Bijdragen’, èn afzonderlijk uitgegeven, bestond in een Geschiedkundig overzigt der predikwijzen in de Nederl. Luthersche Kerk.
De niet onrechtmatige klacht over gemis aan pragmatische behandeling, met ten grondslag strekkend beginsel of leidend begrip, wordt getemperd door des auteurs plan, zich bepalende tot een Bijdrage van de geschiedenis der kansel-welsprekendheid. Zoodanig beschouwd, is het een verdienstelijk overzicht, waardoor gij volledig bekend wordt met de Luthersche preekmanier, naar inhoud en vorm, in verschillende tijdperken. Het werk van ruim een zeventigtal kanselredenaars, naar den tijd, waarin, en het gehoor, waarvoor zij optraden, wordt onpartijdig beoordeeld en leidt den schrijver tot eenige opmerkingen omtrent den vooruitgang of achteruitgang der predikwijzen, welke hij dus besluit: ‘Mogten de onzen leeren, Visscher en Velten in beknoptheid, zaakrijkheid en schriftmatigheid, Mützenbecher in schoonen stijl, Statius Muller in duidelijkheid, Ebersbach in hartelijkheid te evenaren, en daarbij

{==306==} {>>pagina-aanduiding<<}

het bevallige van van der Palm, het menschkundige van van Eck, en het populaire van Egeling of Kist, met navolging zonder nabootsing der onvergelijkelijke voordragt van den grooten Remonstrantschen kanselredenaar onzer dagen, te voegen: zij zouden, bij een levendig geloof in Christus, den waren schriftgeleerde gelijk zijn, die oud en nieuw uit zijnen schat voortbrengt. Ons kerkgenootschap zou te meer bloeijen door eene eenvoudige, apostolische welsprekendheid, even afkeerig van tooneelkunsten, als van het afgetrokken redeneren op den kansel. Daar echter de letter doodt en de geest levend maakt, spreke ieder evangelie-dienaar uit zijn eigen geest, door dien van Christus verlicht en geheiligd!’
De kennismaking met deze regelen ontleent haar belang uit de bijzonderheid, dat hem, juist nadat dit overzicht was afgewerkt, de gewichtige taak der opleiding van Evangeliedienaren werd opgedragen.
Op Oogstmaand's laatsten dag - nomen et omen! - legde hij den herderstaf neder met een afscheidsrede, waarin mannelijke kracht zich aan zielsontroering paart, en zich Christelijke belangstelling vermanend, dringend en biddend, hoogst treffend uitspreekt.
Hij had tot tekst Phil. I: 12: ‘Wandelt slechts waardiglijk het evangelie van Christus, opdat, hetzij ik kome en u zie, hetzij ik afwezend ben, ik van u hoore, dat gij staat in éénen geest.’ Dit gebruikelijke afscheidswoord was voor Nieuwenhuis dubbel gepast, om de door hem opgevolgde uitnoodiging van jaarlijks acht predikbeurten te blijven waarnemen. Zoo werd het gevaar voorkomen, dat in den professor de predikant zou opgaan.
Zijn kracht en zijn roem, zijn lust en zijn leven moeten immers bij voorkeur op den kansel gezocht worden. Voor den geest van wie hem daar mocht zien en hooren rijst de herinnering van een zeldzaam begaafden prediker. De roep van een eenigen kanselredenaar ging hem vooruit, toen

{==307==} {>>pagina-aanduiding<<}

hij met jeugdig vuur naar Utrecht toog, en hij heeft daar niet alleen groote verwachtingen bevredigd, doch acht jaren lang, ik zeg niet in onverminderde, maar in steeds klimmende mate, hoorders van verschillenden rang - dat beteekent wat! - van onderscheiden richting - dat beduidt niet minder! - weten te boeien en te stichten.
Nauwelijks heeft hij zijn standplaats verlaten, of hij geeft een bundel kanselredenen tot gedachtenis van zijn Evangeliebediening te Utrecht. Dat was een waagstuk voor eenen, bij wien het: viva vox en vivus homo, zoo al niet alles, gelijk sommigen beweerden, dan toch ontegenzeggelijk meer afdeed, dan zelfs bij het gros der predikers het doorgaand geval is.
Wat vonden zijne Twaalf preken over het Oude Testament een verschillend onthaal! Doch het is den lezer onnut en voor de eer des ontslapenenen onnoodig, om thans nog den klank te doen hooren van de loftrompet der Godgeleerde Bijdragen en Letteroefeningen; de scherpe kritiek van wijlen van Gilse in herinnering te verlevendigen, of naar de beslissend afkeurende stem van Dr. Mensinga te luisteren. Preeken moeten niet naar een bepaalden maatstaf, maar naar den persoon, die ze levert, beoordeeld worden. Wat Nieuwenhuis voor den kansel bewerkte zou ik liefst kenmerken als toespraken, onder het motto van de Genestet's even vaak gebruikten, als misbruikten wensch:

Verlos ons van den preektoon, Heer! 
Geef ons natuur en waarheid weêr! 


's Mans preeken zijn echt populair: bevattelijk voor ieder lid eener gemengde schare. Ze zijn wezenlijk practisch: de hoorders in het werkelijke leven verplaatsende; krachtig apologetisch: godsdienstzin en vroomheid des harten als overal en altijd onmisbaar aanprijzende; actueel: lettende op algemeen kerkelijke, of burgerlijke gebeurtenissen en afdalende zelfs tot persoonlijke omstandigheden. Komt nu de criticus

{==308==} {>>pagina-aanduiding<<}

met het snoeimes, dan zie hij toe, door afsnijden van waterlooten, tegelijkertijd geen liefelijken bloesem weg te nemen, en zoekt een ander, mikroskopisch, onder het blinken van veel schoons, naar ontsierende vlekjes, hij passe op, dat hij, het onkruid vergaderende, ook mogelijk de tarwe niet uittrekke. Nieuwenhuis' deugden en gebreken zijn te zamen gegroeid en vormen, bij elkaar genomen, den geheel eigenaardigen man voor den preekstoel.
Of ik zijn kanselredenen voor modellen houd? Modelpreeken zijn er niet en mogen er nooit komen, want gij zoudt de individueele oorspronkelijkheid benemen. Nieuwenhuis, door studie geleid, door smaak veredeld, door gevoel verfijnd, door ervaring gerijpt, gaf in zijne preeken zichzelven geheel en al, en op zijne wijze. Die nu telkens den vinger bestraffend opheft en zegt: dit is te onbepaald, dat te onjuist, hier is iets bedenkelijks, daar iets te oppervlakkigs, loopt gevaar, van zijn oog te sluiten voor het ongedwongen losse, het hartindringende, gemoedelijke en zoo menige andere lofwaardige eigenschap. Daarvoor had zelfs de kundige, preek voor preek ontledende recensent in de Gids een open oog, zoodat hij verklaarde, ‘aankomende leeraars van de godsdienst mogen er uit leeren, zich los en vrij op den kansel te bewegen, op duidelijke en bevattelijke wijze te spreken, ernstig te bestraffen, krachtig te troosten.’ - ‘Zij mogen van den auteur zijne levendige ongedwongen voordragt afzien,’ voegde hij er bij en besloot met den wensch: ‘de heer Nieuwenhuis geve ons spoedig eens een bundel preken over teksten uit het Nieuwe Testament.’
Er gaan zoo vele jaren voorbij, eer dat het van vele kanten ondersteunde verlangen bevredigd wordt, dat zich voor onze beschouwing, als vanzelf, een nieuw tijdvak uit zijn leven ontsluit.
De Evangelisch-Luthersche hoogleeraar treedt op den voorgrond, door op den 25sten Sept. 1845 eeninwijdingsrede te houden: Over de veranderingen in de Luthersche Kerk in ons vaderland.

{==309==} {>>pagina-aanduiding<<}

Na de mededeeling der ondergane uitwendige wisselingen, die met de samenstelling, de uitbreiding en het bestuur der kerk in verband staan, volgt de veel meer gewichtige, omtrent den innerlijken toestand, daaronder samenvattende het kerkelijke leven, waartoe zoowel het onderricht en de predikatie, als de besturing en het waarnemen der plechtigheden behooren. Vrij en onbewimpeld, rondborstig en kloekmoedig liet zich de hoogleeraar uit over den Doop, de leer van het Avondmaal, het gezag der Symbolische boeken, het Evangelie in den Bijbel, en bewees klaar en krachtig, ‘dat de Luthersche kerk in ons vaderland vroeger eene vreemde was, maar eene Nederlandsche geworden is, en dat zij van geheel en al Luthersch, zooals zij vroeger was, tot eene Evangelische is overgegaan.’ Zoo, als aan de hand der geschiedenis, aantoonende, dat door dergelijke veranderingen de kerk niets verloren, maar integendeel groote vorderingen had gemaakt, sprak hij zijn geloovige overtuiging onverholen aldus uit: ‘Terwijl wij de vormen eener schoolsche Godgeleerdheid verworpen hebben, mogen wij geenszins datgene verkrachten, hetwelk het N.T. over de gewigtigste deelen der godgeleerdheid, over de goddelijke natuur van Christus, over den Heiligen Geest, over het algemeene verderf der menschelijke natuur en over de vergeving der zonden door Christus alleen duidelijk en klaar leert. Want kan men iets ellendigers bedenken, dan het willekeurig, door overmoed des verstands, door jagen naar nieuwigheden, of door hoop op ijdelen roem, vernietigen van de grondslagen der Christelijke godsdienst van den eeniggeboren Zoon Gods, die voor ons aan het kruis genageld is? Derhalve als wij zeggen, dat wij in onze kerk eene Evangelische zien, dan bedoelen wij, dat het Evangelie ons de eenige bron zij van kennis der goddelijke dingen en dat aan de symbolische boeken geenerlei gezag worde toegekend.’
Ziedaar zijne belijdenis, waarmee hij tot de studenten kwam, ‘als de deelgenoot en helper hunner werkzaamheden, wel is

{==310==} {>>pagina-aanduiding<<}

waar in geleerdheid geenszins te vergelijken met Plüschke’, doch als deze, bezield met de begeerte, om hun den rechten weg aan te wijzen. Zoo stond hij mede aan het hoofd eener Kweekschool, waarvan zijn vader nog verzorger was, naar wiens voorbeeld, de zoon aan de menschelijke rede hare rechten had leeren toekennen, geloovende, ‘dat de volmaakte rede eeniglijk in den Zoon Gods op aarde is verschenen, door Wiens goddelijken geest, de menschelijke rede moet gezuiverd en ontwikkeld worden.’
Omdat Nieuwenhuis deze in onzen wisselzieken tijd trouw gehandhaafde overtuiging zoo bepaald uitsprak en het oogpunt, waaruit hij zijn taak beschouwde, zoo helder aantoonde, is op dit aangelegen punt mijn uitvoerigheid verklaard en gerechtvaardigd.
Die dagen na zijn optreden als professor, aanvaardde hij het predikambt te Amsterdam, naar de woorden (Handel. XXI: 17), ‘toen wij nu te Jerusalem kwamen, namen de broeders ons gaarne aan.’ De goede ontvangst van Paulus te Jerusalem, ontstaan uit de geloofsgemeenschap, de goede getuigenis van zijnen arbeid bij andere gemeenten, zijne zucht om zich te schikken in onverschillige dingen, zijne bedoeling om het welzijn van alle gemeenten te bevorderen, was den kanselredenaar tot waarborg zijner goede opname in de gemeente te Amsterdam. Indien deze preek, met hare zeer karakteristieke, tot de studenten gerichte aanspraak, ware uitgegeven, zou zij den gunstigen indruk, door de weldra ook in het Hollandsch vertaalde oratie gewekt, allezins bevestigd hebben.
Nauwelijks was het eerste academiejaar geëindigd, of de jonge professor stond, door Plüschke's overlijden, alleen, met eene dubbele taak op zijne schouders. Wat al collegies had hij te geven! Het onderricht in de geschiedenis van de boeken des Nieuwen Testaments, exegese, encyclopedie, naturaal, dogmatiek, moraal, liturgie en homiletiek: dat alles was hem opgedragen. Voeg nog daarbij predik- en catechiseeroefenin-
{==311==} {>>pagina-aanduiding<<}
gen en wekelijks een avondonderhoud over de bijbelsche geloofsleer, dan verklaart gij u den uitroep: ‘ik begrijp niet, hoe ik zooveel werken kan, daar ik mij dikwerf zoo mat voel. En toch daarin is het ware leven, dat wij arbeiden.’
Toen in Mei 1847 de grondige geleerde Millies, als zijn ambtgenoot, optrad, schreef Nieuwenhuis ergens: ‘Nog weet ik niet, hoe ik die dubbele taak heb kunnen volvoeren. De Heer heeft mij bijzonder gesterkt.’
Welk een merkwaardige combinatie van hoogleeraren ziet men toch aan die Luthersche Kweekschool!
Eerst naast Plüschke Nieuwenhuis, toen naast Nieuwenhuis Millies, en eindelijk Loman. Tegenover den rationeelen theologant gold Nieuwenhuis als streng Evangelisch; tegenover den orthodoxen liberaal, en behoudend tegenover den modernen. Zoo keuren en schatten de menschen naar den loop van omstandigheden; doch de man, die niet omgevoerd door allen wind der leere, of voortgesleept op den stroom des tijds, houdt wat hij heeft, en rekenschap geeft van zijn welverzekerd geloof, verandert niet, maar de tijden veranderen rondom hem.
In zijn rustigen gang, als docent, wordt hij in het allereerste begin door een pennestrijd gestoord.
De hoogleeraar geeft een brief uit met het opschrift: Het Avondmaal volgens de Heilige Schrift, waarin beknoptelijk over de juiste beteekenis en de meest passende viering van het Avondmaal wordt gehandeld. De schrijver komt tot een, met het heerschend gevoelen der Nederlandsche Hervormde Kerk overeenstemmende slotsom. Daartegen verheft zich de stem van een gemoedelijken, ijverigen Lutheraan, die zich ten voordeele der onvervalschte Luthersche opvatting luide, ook buiten den kring der gemeente, doet hooren. Daarop zendt Nieuwenhuis een Voorlezing in het licht over het Avondmaal, ‘die echter niet is voorgelezen’, met een voorrede, waarin hij zich tegen den krassen uitval verdedigt. Op den eersten druk volgde spoedig een tweede. De titel

{==312==} {>>pagina-aanduiding<<}

mist het: ‘die echter niet is voorgelezen,’ en al wat polemisch riekt is uit de voorrede verdwenen, zoodat nu een boekje verschijnt, behelzende een geschiedenis der Avondmaalsleer en der Avondmaalsviering, om aan ongeletterden de vruchten aan te bieden van het onderwijs, dat hij, in wetenschappelijken vorm, aan zijne leerlingen gegeven had. Het gansche geschrift ademt den geest der stellige overtuiging, dat de Heer het schenken van zijnen zegen niet van onze menschelijke vormen afhankelijk maakt, maar van onze gezindheden jegens hem en elkander. Zonder geleerden pronk, voert de getuige der waarheid zelve, op eenvoudigen trant, een pleidooi ten voordeele eener waardige Avondmaalsviering, om, in den geest des Heeren, diens dood als oorzaak van onze zaligheid, te verkondigen, tot verlevendiging van ons geloof.
Door zulk een thetische en irenische behandeling van het leerstuk, verwijderde Nieuwenhuis den twistappel, buiten zijn toedoen en weten, op den disch der liefde geworpen.
Na den afloop van dezen pennestrijd lees ik in zijn manuscript: ‘Ik wil geen ander dan Evangelisch Christen zijn en bekommer mij niet over menschelijke belijdenissen. Ook zal ik geene aanleiding geven, dat uit ons Seminarium andere, dan Evangelische leeraren voortkomen.’
Voegzaam sta hier de vermelding, dat vijf jaren daarna, gansch en al afgescheiden van deze schermutseling, door Nieuwenhuis de leer van het Avondmaal in de Nederlandsch-Luthersche Kerke werd in het licht gegeven. Door ze een niet geringe aanwinst te noemen voor de geschiedenis der stellige godgeleerdheid, maak ik mij geenszins aan overdrijving schuldig en de aanwijzing van den invloed door de meer vrije opvatting der Avondmaalsleer op het formuliergebruik, was geheel in den geest van den persoon, die, bij afkeer van kerkelijk leerstelsel, trouw vasthield aan den inhoud van het Evangelie.
Na deze intermezzo willen wij den hoogleeraar van nabij

{==313==} {>>pagina-aanduiding<<}

beschouwen en aan het werk zien. De Godgeleerde Bijdragen van 1847 werden geopend door een verslag van ongeveer vier vellen druks der in 1845 verschenen Theologische Ethik van Rothe. Het was helder en duidelijk, wel te waardeeren, om het abstracte van den vorm in het oorspronkelijke en het gebruik van philosophische kunstwoorden uit de Hegelsche school. Van het volgend gedeelte, dat in 1848 werd uitgegeven, verscheen tenzelfden jare weder een verslag, opnieuw zoo uitvoerig en nauwkeurig, dat men zich daardoor orientieeren kon in een, om zijn uitvoerigheid, duisterheid en kostbaarheid, voor velen bezwaarlijk aan te schaffen werk.
De moeite; door hem ten koste gelegd aan de bekendmaking eener Ethik, welke het wijsgeerig element met het Christelijk theologische zoo diepzinnig tot één geheel vereenigde, deed verlangend uitzien, of men van Nieuwenhuis, met het onderwijs in de moraal belast, verrijking mocht te gemoet zien van dit stiefmoederlijk behandelde deel der vaderlandsche godgeleerdheid.
Om die reden werd van de Schets der Christelijke zedeleer, zijnen vader, als eene feestgave op diens 72sten geboortedag, aangeboden, belangstellend kennis genomen. Naar den vorm is zij in korte paragrafen en uitvoerige aanmerkingen vervat, met de bedoeling, om de studenten van het lastig dicteeren te verlossen en hen door een handleiding te believen, welke mondeling ontvouwd en toegelicht, tot zelfstudie kon opleiden. De zedeleer wordt drieledig, als deugdleer, beoefeningsleer en plichtenleer ontvouwd. De grondgedachte der moraal wordt hier bepaald als ‘de verwerkelijking van het rijk Gods in en door den mensch.’
Een uitnemend beginsel! Jammer, dat het bij de ontwikkeling niet streng vastgehouden werd, zoodat het niet de draad bleef, waardoor alles vastgesnoerd samenhing. Dan de gewenschte nauwkeurigheid, duidelijkheid en innige samenhang werden door mondelinge voordracht mogelijk aangevuld.

{==314==} {>>pagina-aanduiding<<}

Het gold althans in veler schatting als een goed leerboek, hetwelk ook elders werd gebezigd; anderzins zou na de eerste uitgaaf geen herdruk noodig zijn geweest, die veel verbeterd mocht heeten, èn omdat de geschiedenis in omvang, èn omdat menige uitdrukking in juistheid en helderheid gewonnen heeft.
De wensch naar onpartijdigheid in het voorstellen van verschillende richtingen noopte hem, om na vroeger gebruik van verschillende leerboeken, voor de Dogmatiek Scholten's Initia ten grondslag te leggen, met gebruikmaking van den Hutterus Redivivus, ten einde zich aldus, naar de wijze der academici, van beslissing te onthouden. Dan met den Leidschen hooggeleerde kon de Luthersche professor het op den duur niet houden. Het pars formalis werd dan ook eindelijk vervangen door een eigenhandige Schets der inleiding in de Christelijke Dogmatiek, op ruim dertig, wijdgedrukte, klein octavo bladzijden, paragraafswijze, nedergelegd. Zulk een uiterst beknopt boekje verkrijgt eerst door breede en toelichtende uitbreiding, behoorlijk gehalte, en kan op zichzelf ter nauwernood naar waarde geschat worden.
De Duitsche Lutheraan C.L. Luthardt was in den lateren tijd zijn gids bij het onderwijs in de leerstellige godgeleerdheid. Nieuwenhuis' ingenomenheid met dezen van nature apologetiseerenden theoloog is wel te begrijpen, omdat hij met hem in den levenden God geloofde, Die zich volkomen openbaart in Zijnen Zoon Jezus Christus, Gezonden tot verlossing der door de zonde ontaarde en diep ellendige menschheid. Bij overeenstemming in de hoofdzaak moest zich echter in kerkelijke termen en schoolsche vormen weder verschil openbaren, want onze hoogleeraar heeft de lijn tusschen dogmatisme en den vrijen geest van het protestantisme scherp getrokken en altijd geëerbiedigd.
Ik kan mij beroepen op een boekje met een voorrede, gedagteekend 1 April 1869 - de maand van zijnen dood. Het is een Schets der Geloofsleer, volgens de symbolische

{==315==} {>>pagina-aanduiding<<}

boeken der Luthersche, met vergelijking van de leer der Hervormde Kerk. In die vergelijkende voorstelling worden overeenkomst en onderscheid, omtrent de leer van God, den mensch, het heil, de kerk en de laatste dingen onpartijdig geschetst. Wat volgens den schrijver boven de in menig opzicht verjaarde kerkleer moet gehandhaafd worden, daarover laat de slotsom niet den minsten twijfel, welke ondubbelzinnig de hoofdtrekken wedergeeft eener geloofsleer, zooals die in zijne, voor den Christen voldoendgekeurde belijdenis, zonder theologischen vorm, wordt uitgedrukt.
Deze schets, zijn allerlaatste werk voor de pers en als nalatenschap verspreid, is een blijvend gedenkstuk, hoe haar ontwerper in kerkelijke en evangelische opvatting zichzelven gelijk is gebleven. De professor van 1845 en de professor van 1869 zijn geen mannen met twee aangezichten. Het standpunt van den eersten is voor den tweeden geen zweefpunt geworden.
Welk een kleine professorale letterkundige oogst, twee, drie schetsen - ziedaar alles! Er zijn gewisselijk productieve geesten, die het brochures laten regenen en lijvige boeken schenken in menigte, - tot die soort behoorde Nieuwenhuis niet. Doch als een hoogleeraar uitsluitend naar de volgeschreven riemen papier te wegen is, dan worden er uit vroegere en latere dagen heel wat te licht bevonden. Schrap dan, om mij alleen bij Amsterdamsche, theologische hoogleeraren te bepalen, behalve Nieuwenhuis, uit de rij der professoren Koopmans, Rooijens, van der Hoeven, Millies en Muller. Mij aangaande, ik zou het eer tot lof dan tot blaam rekenen, dat iemand zichzelven toont te kennen in zijne kracht en in zijne zwakheid. Had hij over geen pakhuis te beschikken met geleerdheid volgestapeld, hij ontsloot schatkamers voor zijne discipelen, waaruit hij oude en nieuwe dingen, door hem gecontrasigneerd, voortbracht, hun tot aanmerkelijk profijt. Ik heb verschillende zijner meest uitstekende leerlingen geraadpleegd, en zelfs zij,

{==316==} {>>pagina-aanduiding<<}

die niet bij hem ter schole gingen in de verwachting van veel te zullen profiteeren, geven het eenparig getuigenis van niet weinig aan hem verschuldigd te zijn. Zij gewagen met onverdeelde ingenomenheid van zijn Catechetiek, theoretisch en practisch leerende, hoe men tot het kind behoort af te dalen en het tot zich moet weten te verheffen. Zijn Pastoraal? De dorpsleeraar onder zijne eenvoudige lui en de stadspredikant in zijne bevolkte wijken, herinneren zich helder de pittige anecdotes, waardoor Nieuwenhuis herderlijke wenken gaf en menschkundige lessen, waarvan zij nog winst trekken in hunne omgeving.
Op het collegie over de predikkunde was de hoogleeraar in zijn volle kracht. Daar putte hij uit een rijke bron. Zijn ervaring, zijn belezenheid, zijn smaak bewezen hem daar goede diensten. Naar zijne manier levendig en bezield sprekende over zijn lievelingsvak, was hij rijk in opmerkingen, mild in lessen, door de kracht van zijn levend voorbeeld aangedrongen. Voegt daar nog bij de lessen over de uiterlijke welsprekendheid, de populaire, of zooals zij heette, de practische exegese, het zoogenaamde colloquium, en het niet te vergeten schetscollegie, dan kunt gij u begrijpen, hoe ‘een zijner dankbare leerlingen’ zich dus 1 uitte:
‘'t Was een genot, die onderhoudende lessen des nieuwen Hoogleeraars bij te wonen; hem in de college-kamer of elders, - zoo zonder eenige gemaakte deftigheid en toch waardig, zoo soms vol spirit en toch nooit zijn karakter als leermeester prijsgevende, - te hooren expliceeren of demonstreeren; en van hem dan vooral zijne opmerkingen van allerlei aard, zijne eenvoudige maar vaak zoo beteekenisvolle vingerwijzingen, met één woord: veel, dat u in welk opzicht dan ook, en vroeger of later, tot nut kon zijn, te mogen ontvangen. De studenten toonden zich dan ook niet zelden op de duidelijkste wijze aan hem gehecht. Zij spraken hun liefde en eerbied voor hem zeer gaarne, en onverholen uit.’
Als soms - zoo zijn er! - over gemis aan grondigheid

{==317==} {>>pagina-aanduiding<<}

geklaagd en met arrogantie van ‘aardigheden’ gesproken werd, dan vergat men, dat een hoogleeraar, met commilitones op en neer gaande, veel meer winst doet, dan de priester der wetenschap, die in zijn breed geplooiden mantel hoog boven, of ver buiten zijn leerlingen staat. Wie somwijlen ondervond, dat professor zijn luimen had, mocht wel bedenken, dat ook een hoogleeraar niet afschudt wat menschelijk is. Mocht er verschil zijn op te merken in 's mans vroegere of latere verhouding tot de studenten, dan brenge men in rekening...... doch neen, laat ik niet ophalen van bittere levenservaringen, het allerminst van die ééne met dien eenen student, welke vooral in prediktalenten den meester scheen te evenaren en later - o! het hart van Nieuwenhuis heeft onder die teleurstelling gebloed. Zulke ondervindingen leeren bedachtzaamheid. En trok dan op dit uur de duivenoprechtheid aan, dan moest op een ander de slangenvoorzichtigheid wel eens min behagelijk wezen.
De proefhoudende waarde van den hoogleeraar wordt minder door zijne met pen en inkt geschreven boeken geijkt, dan door zijn studenten, in wier vleeschen tafelen des harten hij wist te graveeren. Beschouwt gij Nieuwenhuis jegens zijn leerlingen op de keper, dan leert gij in hem iemand hoogschatten, die, al werd hij niet moeielijk door anderen overtroffen in veelzijdige studiën of wijsgeerigen aanleg, blaakte van lust en ijverde met tact tot vorming van Evangeliedienaren. Hij gaf zichzelven aan de jongelieden geheel en al, en zij wederkeerig voelden zich gehecht aan hunnen niet meesterachtigen meester, welke zijne discipelen op het hart drukte: ‘Gelooft in Christus en wijdt hem uw leven, dat is het eerste; weet rekenschap te geven van uw geloof, dat is het tweede; erlang bekwaamheid en begaafdheid in het spreken, dat is het derde; indien gij eenmaal goede leeraars en bedienaars des goddelijken Woords wilt worden.’
Voor Nieuwenhuis had Cicero niet te vergeefs geschreven: ‘non solum scire aliquid artis est, sed quaedam ars etiam

{==318==} {>>pagina-aanduiding<<}

docendi.’ Wat men dan ook bij hem afdinge, hij was een wakkere leidsman, neen, opvoeder voor het herder- en leeraarambt, die wat meer en wat anders vordert, dan wetenschap alleen. Zijn eigenaardige wijze van omgang bracht mede, dat hij beurtelings tot zich trok en dan weder los liet, om alzoo schijnbaar den student, zonder hem aan een leiband te houden, naar zijne persoonlijkheid te vormen, niet tot een kamergeleerde, maar tot een van God geleerde, welke in het volle, rijke menschenleven moest optreden. Hij was een vriendelijke leeraar, die als een vuurslag werkte, opscherpte door paradoxenjacht en geestigen kwinkslag, door gezochte en ongezochte tegenwerpingen in het nauw brengende. Zoo werd het denkvermogen geoefend en zelfstandigheid bevorderd.
In den student zag hij den toekomstigen Christenleeraar, wiens hart hij geen vacantie gunde ten koste van het hoofd, of omgekeerd. ‘We zien hem,’ dus spreekt een leerling, meest bekend met het middentijdvak van de jaren zijns professoraats, ‘we zien hem daar nog staan bij zijn catheder, - een schilderij aan van der Palm, een andere aan van der Hoeven herinnerende, achter zich, 't beeld van Luther vóór zich en zoo op levendige, op losse en toch gepaste, op ernstige en soms aangrijpende wijze tot ons sprekende.’
De teederste snaren van het jeugdig gemoed hebben zeker getrild bij de laatste opening zijner lessen op 6 October 1868. Hij sprak na het overlijden van zijn tweeden zoon, Francis Coenraad. Bij het lezen dier taal, is het u te moede, alsof gij een bloedend vaderhart voelt kloppen. Toen ik hem mijn persoonlijken dank bracht voor de, niet in den handel, doch mild verspreide rede, en zei: ‘wat moet u het schrijven en uitspreken dier woorden een strijd hebben gekost,’ kreeg ik ten antwoord: ‘dat hebben er meer gedacht, doch zij vergaten, dat ik tot mijn studenten sprak en dat kostte mij geen moeite.’
Zekerlijk was het, vooral in deze dagen van strijd en dobbering in het jeugdig gemoed, hoogst weldadig, een vader te

{==319==} {>>pagina-aanduiding<<}

hooren spreken over de redenen, waarom zulk een opgevoede en opgeleide jongeling, op het punt van het kerkelijk examen te ondergaan, geene vrijheid heeft gevonden, om zich te wijden aan de Evangeliebediening. Met een ontroerd gemoed, omdat hij een zoon voor de kerk had zien verloren gaan, bezwoer de leermeester ten laatste zijne leerlingen: ‘Gaat gij voort op den ingeslagen weg van geloof met wetenschap te vereenigen. Studeert biddende in de Heilige Schriften, die wijs maken tot zaligheid. Blijft bewaard voor wonderzucht, maar ook voor wondervrees. Laat Christus wonen in uwe harten.’
Hebt gij nog getuigen van noode, hoe Domela Nieuwenhuis zich van zijn taak heeft gekweten, hoort Jhr. Mr. J. de Bosch Kemper, president-curator der Kweekschool den met hem in richting verschillenden professor toespreken:
‘Altijd heb ik u gekend, vol liefde tot hetgeen gij goed, vol vuur voor hetgeen gij waarheid oordeeldet. Uwe geleerdheid heeft een helder licht over de geschiedenis van ons Kerkgenootschap in ons Vaderland doen opgaan; uw pastoraal onderwijs heeft aan menigeen uwer leerlingen den weg doen kennen, langs welken gij voortdurend bij uwe hoorders het godsdienstig geloof tot werkende liefde weet te bezielen. Gij hebt uw onderwijs practische vruchten doen dragen. Ons Seminarium en ons Kerkgenootschap gevoelen daardoor zich dankbaar aan u verbonden.’
Als oudste hoogleeraar, was Nieuwenhuis meer dan 20 jaren praeadviseerend lid der Luthersche synode. Of zijn aandeel in al 't reglementaire werk veel dan weinig beteekende, laat ik onbeslist. De levendige man was niet de rechte persoon, om bij wetsartikelen het puntje op de i te zetten, doch waar het geestelijke belangen gold, bijv. de bij elke nieuwe oplaag wenschelijk gekeurde revisie der Luthersche bijbelvertaling, kon men op hem bouwen.
Laat ik, u niet met wettenmakerij vermoeiende, mij bij ééne enkele synodale handeling uitsluitend bepalen, om u te doen zien, hoe dehoogleeraar krachtig heeft meegewerkt tot de heeling der breuke tusschen de Hersteld- en Evangelisch-Lutherschen.

{==320==} {>>pagina-aanduiding<<}

De kerkelijke scheuring, in haar ontstaan en voortduren, heeft hij beschreven 1 en de wensch naar verbroedering, door hem van jongelingstijd af gekoesterd, bleek eindelijk geen vromen wensch te zullen blijven. Reeds in 1854 benoemde de kerkvergadering hem tot lid der commissie tot verbroedering, waarin hij werkte en doorzette met grooten, naar de meening van sommigen, met overdreven ijver.
Later, na één keer niet verkozen te zijn, werd hij lid eener permanente commissie, waarvan hij de ziel was en het erkende hoofd. Moeielijkheden het hoofd bieden, slagboomen ontsluiten, hinderpalen uit den weg ruimen, discussies leiden, tegenspraak ontzenuwen, dat was zijn taak, waarbij hem de langwijligheid niet verlamde, het vaak vruchtelooze niet ontmoedigde, en kerkijver zijn voorzichtig beleid niet verijdelde. En heeft hij het alles bekroonend einde van die veeljarige onderhandelingen niet beleefd, zekerlijk heeft hij persoonlijk er veel toe bijgedragen, dat een Evangelisch-Luthersch predikant te 's Gravenhage bij de Herstelden te Amsterdam beroepen werd.
Bij diens intrede, was hij met de verbroederings-commissie en een commissie uit den Evangelisch-Lutherschen kerkeraad tegenwoordig. De brochure, getiteld: Vooruitgang in de Luthersche Kerk, welke in veler bezit is, stort sprake uit van Christelijke blijdschap over het dempen eener klove, die wijd had gegaapt, en het genezen eener wonde in het lichaam des Heeren.
In die gansche verbroederings-geschiedenis leeft van het begin tot het einde de wel met iets menschelijks vermengde naam van Nieuwenhuis. Onvergetelijk moet het blijven, dat hij, de openbare meening trotseerende, op den 5den Juli 1863, de eerste Evangelisch-Luthersche was, welke voor de Herstelde gemeente optrad. De keuze van den dubbelen

{==321==} {>>pagina-aanduiding<<}

tekst Hand. II: 43a, opschrift der Hersteld-Luthersche, en I Cor. III: 11, randschrift der nieuwe Evangelische Luthersche Kerk, moest reeds gunstig stemmen, en wie weet, hoe, op dat oogenblik een woord uit dien mond, neen, uit dat hart gewerkt kan hebben op velen.
Zoo ontmoeten wij weer den prediker, dien wij een poos uit het oog verloren. Hij gaf, gelijk ik reeds met een woord aanduidde, vijf jaren na zijn twaalftal preeken over het Oude Testament, een gelijk aantal over het Nieuwe Testament. De laatste in dien bundel is de eenige, welke uit Utrecht dagteekent en herinnert, als uitgesproken bij de inzegening van gemeenteleden, den trouwen, belangstellenden leeraar. Zij strekt, naar Joh. XVII: 15, tot proeve, hoe zulk een plechtigheid liturgisch te besturen zij, en ware niet de anders altijd behartigde verdienste van kortheid gemist, zij zou onberispelijk wezen.
De zesde, over de doorn in het vleesch, zag, op aandrang, het licht, evenals de negende, over de verzoeking in de woestijn, de eene verdiende dat om hare practische waarde, de andere omdat zij in hare geleidelijke ontwikkeling, over Jezus' verzoeking, het beeld onzer verzoeking in de wereld, even helder de bladzijde uit 's Heilands leven verklaart, als diepe angels slaat in 's menschen zondig hart.
De zevende en achtste over Joh. I: 29b en Hebr. XII: 24b zijn in den eigenlijken zin leerredenen, welke de vraag in de pen geven: was Nieuwenhuis niet meer geschikt tot zedekundig, dan tot leerstellig prediker?
Van vrijzinnigheid, op het punt van kerkelijke schriften, getuigt de tweede preek, aandringende op het alleen (beter: uitsluitend) hooren van Jezus Christus (Matth. XVII: 5c), en gehouden op den jaarlijks in de Amsterdamsche gemeente te herdenken verjaardag der overgave van de Augsburgsche confessie, zonder dat er met een enkele syllabe over de artikels van die geijkte belijdenis werd gerept.
In de negende preek, over het betrachten der waarheid in

{==322==} {>>pagina-aanduiding<<}

liefde (Eph. IV: 15), behandelt Nieuwenhuis zijn lievelingsdenkbeeld. Het letterlijk overschrijven eener passage strekke ten bewijze, hoe zuiver populair het natuurlijk verschijnsel van onderscheidene zienswijzen bij de Christenen, niet in het afgetrokkene beredeneerd, maar zichtbaar en tastbaar wordt afgeschilderd:
‘Het vermogen van waarnemen is niet bij allen gelijk. Stelt u voor: wij zien iets in de verte. De een ziet niets, want zijne oogen zijn te zwak; de ander meent een boom te zien, want zijne oogen zijn sterker; de derde verzekert stellig: ik zie een schip; zijne oogen schijnen wel de sterkste. Maar eerst later, als wij het voorwerp van alle kanten kunnen beschouwen, blijkt de waarheid, en het vermeende schip is een toren! Doorgaans schijnen ook de dingen de kleur te hebben van de glazen, waardoor men ziet: van hier dikwerf strijd, zoodat de een groen noemt, wat voor den ander blaauw of rood is. Maar hoe helderder wit het glas, te zuiverder wordt de waarneming. In het geestelijke zijn de voorwerpen der beschouwing altijd op verren afstand; en hoe verschillen de glazen, waardoor wij zien, en die hun de kleur geven! want door zijne opvoeding, ontwikkeling, leeftijd, ja zelfs landaard brengt ieder zijne vooroordeelen mede.’
Doch laat ik, mij beperkende, er slechts nog bijvoegen, dat deze kanselredenen zich in plan en uitwerking, vooral door eenen edelen eenvoud aanbevelen. Van de eerste tot de laatste toe zijn ze heldere afdruksels van een warm hart, helder hoofd en fijnen smaak. Een waardige kalmte met voldoende verheffing spreekt uit deze redenen, waarin gij schijn noch schaduw vindt van die oratorische kunstjes, welke Nieuwenhuis ergens qualificeert als ‘bij de Evangelieprediking hoogst onvoegzaam, en die alleen geprezen kunnen worden door hen, die den heiligen geest voor de eerwaardigste bediening vereischt, missende, het ijdele boven het degelijke, het schitterende boven het nuttige verheffen.’
Enkele afzonderlijk uitgegeven predikaties voorbij gaande, mag ik de vermelding niet verzuimen, hoe een enkele preek, ten voordeele van Lize-Seraing, zoo rijke giften deed toestroomen, dat geen onzer landgenooten meer tot den opbouw van dat Evangelisch kerkje aldaar heeft opgezameld, dan Domela

{==323==} {>>pagina-aanduiding<<}

Nieuwenhuis. Zoo wist onze prediker het hart te treffen, dat hij ook anders gesloten beurzen overvloedige aderlatingen kon doen ondergaan. Drie jaren later met Petrus' woorden: ‘wat ik heb dat geef ik u’ nogmaals tot hetzelfde doel aankloppende, predikte hij wederom niet voor doove ooren.
Noode scheid ik van den prediker, die in latere jaren, blijkens uitvoerige schetsen, wel wist wat, maar niet tot tittel en jota toe, hoe hij op den kansel spreken zou. Dat heeft gewis bijgedragen tot dien lossen, vrijen trant, welke naderde tot aan, doch niet schreed over de grens van platheid, en hem eene luisterende aandacht verzekerde, welke, zonder inspanning, gespannen bleef tot het einde toe.
In de geschiedenis der hedendaagsche kanselwelsprekendheid staat buiten kijf zijn naam met gulden letteren te prijk, gelijk die met ingenomenheid wordt gespeld op ruimer Wetenschappelijk, Kerkelijk en Letterkundig gebied.
Toen het plan van een Bijbelsch Woordenboek voor het huisgezin, door een uitgever geopperd, tot rijpheid kwam, vond het bij Nieuwenhuis warme belangstelling. De naamlijst van minder numereuse, dan pondereuse bearbeiders vermeldt hem niet voor de leus als medewerker. De artikelen van dogmatischen inhoud werden, wel ietwat bevreemdend, op zijn verlangen, hem hoofdzakelijk opgedragen. Vindt gij ook stukken van een andere rubriek door hem behandeld, dan zij het u ten bewijze, hoe bij den in de derde plaats genoemden redacteur, de lust en de ijver, ook bij het door velerlei omstandigheden vertraagd voortgaan van het werk, niet verminderden.
In hetzelfde zevenjarig tijdperk der wording van het Bijbelsch Woordenboek verscheen ook de Geschiedenis der Christelijke Kerk, in tafereelen, waaronder twaalf van hem afkomstig zijn, welke - hetgeen niet van alle geldt - door aanschouwelijke voorstelling, aan de eischen van een tafereel voldeden.
Dat echter hooger doel, dan het verschaffen van onder-
{==324==} {>>pagina-aanduiding<<}
houdende lectuur, voor zijn geest zweefde, bewijst het zegel op de voltooide onderneming gedrukt, als hij zegt: ‘Waar zij - de liefde - met het jagen naar heiligmaking verbonden, de verschillende afdeelingen der ééne algemeene Christelijke Kerk bezielt, dáár is de hoogere éénheid, bij verscheidenheid van inzigt en meening, of bij verschil van kerkelijke vormen en bestuur; de éénheid des Heiligen Geestes, die alle belijders van Christus tot ééne kudde onder éénen Herder verbindt, al dragen zij verschillende namen, en al vergaderen zij in onderscheidene bedehuizen. Moge de waardering van die eenheid ook door deze tafereelen bevorderd worden!’
Die wensch is ontboezemd in het door Nieuwenhuis gestelde Besluit, waar hij, naar de op twee platen voorkomende portretten, een tiental levend, of pasgestorven verdienstelijke godgeleerden, min of meer uitvoerig, maar allen met een juiste pennestreek als penseelt.
Dat roemen van wie hij lichtelijk uitnemender achtte dan zichzelven, is hem kennelijk behoefte van het hart, bij hem den zetel van echte piëteit. Toen hij zijne lessen in 1855 opende, kon hij niet zwijgen over den pas ontslapen van der Hoeven, en beschouwde hem als ‘een voorbeeld van kanselwelsprekendheid.’ Hij maalt den eenigen redenaar naar 't leven, deed het niet om zijnentwil, maar om den wil zijner leerlingen, opdat zij zich door kinderlijk geloof en ontwikkeling van eigen aanleg, zouden vormen naar het voorbeeld van hem, ‘die alle regels onwillekeurig vertoonde.’
Het Leven en karakter van AM des Amorie van der Hoeven, gedeeltelijk uit onuitgegeven brieven en zijne schriftelijke nalatenschap, beschreven door F.J. Domela Nieuwenhuis is van algemeene bekendheid. Onder algemeene opschriften groepeerende, laat hij den man, van kind des huizes af, als onder het oog zijner lezers opgroeien. Hij laat hem, zonder zijn schaduwzijde te verzwijgen, zien op de hoogte, welke hij door aanleg en ontwikkeling bereikte en

{==325==} {>>pagina-aanduiding<<}

waarop hij, in volle kracht, en bewierookt door velen, zich bevond bij zijn vijfentwintigjarig professoraat, welke gedenkdag door Nieuwenhuis werd opgeluisterd, met de voor die gelegenheid passende feestgave: Een geschiedkundig overzigt der vroegere zorg van de Nederlandsche Luthersche Kerk voor de opleiding tot het Herder- en Leeraarambt. In de biographie wordt verder de onloochenbare waarde van van der Hoeven geschetst voor de Remonstrantsche Broederschap, de Christelijke Kerk, den Letterkundigen roem van ons vaderland.
Een levensbeschrijving van zulk een man, door zulk een hem vereerenden, als hartelijk liefhebbenden leerling vond, als van zelf spreekt, zoo gereeden aftrek, dat ze weldra was uitverkocht. De tweede druk is niet verschenen. Een begaafd recensent deed aan een biographie strenge, doch geen onbillijke eischen. Jammer, dat die beoordeelaar, overdrijving in persoonsverheffing afkeurende, bij Nieuwenhuis den schijn verkreeg, als wilde hij verguizen. Ware bij het: fortiter in re, het: suaviter in modo meer in het oog gehouden, dan zouden wij ons wellicht in een verbeterde uitgave van een werk hebben kunnen verblijden, waartoe nu de moed, althans de lust aan den auteur benomen was. Hij geeft, in een voor de bezitters van het werk verkrijgbaar gesteld naschrift, daaromtrent inlichting.
‘Hij heeft er geen lust in, zegt hij, om de nagedachtenis van een, bij zijn leven algemeen geachten man, door het zorgvuldig opsporen en aanwijzen van zijne gebreken, te onteeren.’ Dat zijn regels uit zijne brochure: Lublink Weddik als prediker beschouwd. Deze man, vol geestige zetten, kwistige beelden en satyrieke gedachten, bezat voor den kansel zooveel bijzonders en vreemds, dat een homileet zich wel tot een bijzondere studie van zulk een mensch moest getrokken voelen. Wie het boekje ter hand neemt, leert een gansch eigenaardige preekwijze kennen, en wordt telkens verrast door verstandigen raad en juiste waarschuwing door iemand, die spreekt als macht hebbende onder de kanselredenaars.

{==326==} {>>pagina-aanduiding<<}

In hetzelfde jaar, dat hij Weddik herdacht, welke in drie gemeenten, drie en dertig jaar het Evangelie had gepredikt, wijdde hij eenige bladzijden aan de nagedachtenis van M.L. Roll, welke in even zoo vele gemeenten, gedurende ruim een halve eeuw den kansel mocht beklimmen.
Al kent Nieuwenhuis den eerepalm als Evangelieprediker aan van der Hoeven toe, als Gelegenheidsprediker stelt hij boven dezen Roll met ‘zijne soms merg en been doordringende welsprekendheid.’ Met een beetje ondeugend welgevallen vertelt de auteur over, hoe de vertaler van Zschokke's Stunden der Andacht en Schmid's Bibel für Kinder hem op zijn 78sten verjaardag klaagde, dat het hem verveelde te hooren en te zien terugkeeren, wat hij in zijn jeugd had gehoord en gelezen; gelijk toen, was het weer de wonderen ontkennen en Jezus tot een gewoon mensch maken.
Onze Maatschappij dankt aan haar medelid drie levensberichten, waardoor hij welverdiende hulde bracht aan Matthes, den vriend van ‘zijnen waarden vader’; aan Schultz Jacobi, zijn ijverigen mede-verzamelaar van bouwstoffen tot de geschiedenis der Luthersche kerk; en aan J. Decker Zimmerman, zijn Utrechtschen ambtgenoot, die bij zijn wieg had gestaan en bij het sterfbed zijner moeder. Onder het schetsen dezer uitéénloopende persoonlijkheden, verzuimt de auteur niet van hunne waardeering der Schrift, als oorkonde van geloofswaarheden, te gewagen, gelijk hij voor zijne overtuiging op dit punt gaarne uitkwam.
Door W.A. Statius Muller, den zoon van zijns vaders oudsten vriend, om een voorrede gevraagd voor zijn werk: De Bijbel, rigtsnoer voor geloof en leven, betuigt hij onverholen zijn blijdschap over het bijbelsch standpunt van den schrijver, en ‘als er zijn,’ zegt de voorredenaar, ‘die het als verouderd kenmerken, omdat hij toont te gelooven, wat hij overeenkomstig met de Heilige Schriften, als Protestantsch Evangeliedienaar behoort te leeren, zal ik het mij tot een eer rekenen zijn smaad te deelen.’

{==327==} {>>pagina-aanduiding<<}

Hij deinsde dan ook niet terug voor den naam van achterblijver, middelman, liberaal van gisteren, en dergelijke epitheta, door niet tegen - het was geen twistgeschrijf - maar tegenover Scholten het Supranaturalisme der Godsleer in den Bijbel, van Jezus Christus en de Hervorming te staven. Als hij, bij het uitspreken der slotsom zijner overwegingen, zich met een slag om den arm stijl had gedekt, dan zou hij door vriend en tegenstander beschuldigd zijn van plooien, den zedelijken man onwaardig.
De waardeering van den Bijbel, als: Bron des geloofs en Regel van handel en wandel, wegens het daarin vervatte woord Gods, was bij hem de moeder van onvermoeiden ijver voor de verspreiding der Heilige Schrift. Hoort hem over ons Bijbelgenootschap:
‘Het Bijbelgenootschap is de smederij, waarin het wapen des H. Geestes gesmeed wordt ter bestrijding van den vorst dezer wereld, die in ongeloof en bijgeloof zijne kracht bezit; het Bijbelgenootschap is de munt, waarin het goud en zilver wordt bereid en gestempeld, dat allen noodig hebben op de reis naar het hemelsche vaderland; het Bijbelgenootschap is het leger der verbondene mogendheden tegen den dwingeland, die aan zijnen scepter allen wil onderwerpen, zich inbeeldende, het oneindige in iets eindigs te kunnen besluiten; het Bijbelgenootschap is het zuurdeeg, dat de Christelijk-Protestantsche Kerk in al hare Afdeelingen langzaam doortrekt tot bevordering van zamensmelting; het Bijbelgenootschap is de wandelende Luther, die nimmer sterft, en daarom het meest door Rome wordt gevreesd, en het minst door Rome is te bewaken.’
Zoo luidt het in het eerste door hem uitgebracht Openbaar Verslag 1.
Bij soortgelijke gelegenheid prees hij, dertien jaren later, de Bijbelverspreiding aan tot het behoud der Christelijke waarheid in de Evangelische of Hervormde Kerk. Doch hoe bezielend ook zijn opwekkend woord bij zulke openbare verslagen klonk, hij heeft meer gedaan. Laat ik u uit het algemeen verslag van het Bijbelgenootschap letter-
{==328==} {>>pagina-aanduiding<<}
lijk overschrijven, hoe onze Nieuwenhuis wordt geroemd: ‘In 1846 was hij tot Lid van het Hoofdbestuur gekozen, in plaats van zijn overleden ambtsvoorganger Prof. G.J. Sartorius, en bleef, behoudens drie jaren van rust wegens periodieke aftreding, die betrekking bekleeden tot aan zij dood. Van 1846 tot 1852 fungeerde hij als Secretaris; later, gedurende 11 jaren in 't geheel, als Ondervoorzitter. Bij de herdenking van het 50jarig bestaan des Genootschaps vervulde hij de taak van feestredenaar. Langen tijd heeft hij ook, als Lid der Eerste Commissie, invloed op de werkzaamheid des Genootschaps in Oost-Indië gehad. In de vergaderingen des Hoofdbestuurs bleef zijn plaats niet ligt onbezet, en ook daarbuiten gaf hij gaarne moeite en zorg voor het Genootschap ten beste. Voor de eer van het Genootschap was hij uiterst gevoelig: las hij in tijdschrift of dagblad iets dat hem krenkend toescheen, straks ging een krachtig antwoord, met of zonder zijn naam, uit zijn studeervertrek de wereld in. En dat alles was het uitvloeisel van zijn groote ingenomenheid en hartelijke liefde jegens het Genootschap, waardoor hij zich in dezen kring een blijvend regt op dankbaar aandenken, en een eervolle plaats verworven heeft onder de ontslapenen waaraan het Genootschap veel is verpligt.’
Een strijder voor het Godsrijk weet, dat dit onbegrensd is, en is uit den aard der zake vriend der Zending. Het Nederlandsch Zendeling-Genootschap telde hem sinds jaar en dag onder zijn directeuren. Toen het Genootschap door de guurheid der tijden kwijnde, betoonde Nieuwenhuis zich een vriend in den nood ...... dan ik bedwing mijn pen: de linkerhand zelfs mocht niet weten, hoeveel barmhartigheid zijn rechter gedaan heeft. Doch, gewagen moet ik van zijne zendingsrede ten jare 1854. Op de koele vraag, welke zij ten opschrift heeft: Wat gewordt er mij voor? treedt hij, door een viervoudig antwoord, zoo krachtig als getuige op voor het oude, niet verouderde genootschap, dat hij een

{==329==} {>>pagina-aanduiding<<}

nieuwen lauwer behaalde voor den roem zijner welbespraaktheid en welsprekendheid.
Zoo komt hij ongemerkt weer in zijn meest beduidende waarde te voorschijn, en de uitstekende onder de openbare redenaars verdient ook elders dan op den preekstoel beluisterd te worden.
Ten jare 1854 werd Nieuwenhuis door A. des Amorie van der Hoeven als bestuurslid bij de Amsterdamsche Afdeeling van de Hollandsche Maatschappij van Fraaie Kunsten en Wetenschappen ingeleid. De bezitter van het diploma door het Utrechtsch Genootschap, met het jaartal 1838, en dat der Leidsche Maatschappij, die hem in 1842 onder hare leden opnam, werd ook zonder die aanbevelingsbrieven met open armen ontvangen, en zag zich weldra het secretariaat opgedragen.
Van de catheder af hoorde men hem met welverdiende onderscheiding, zoo dikwijls hij te Amsterdam, te Utrecht, enkele malen ook elders optrad. Geestige opstellen, ik denk aan het lijden van een secretaris -; flinke beschouwingen o.a. over de naïveteit -; karakterkundige schetsen - over Ambrosius en Brugman -; portretten van dichter en kunstenaar - Körner, Tollens, Mendelssohn -: zij vielen in den smaak. Gelooft mij niet om mijns zegens wil, gij kunt zelven oordeelen.
Als voorzitter der Hollandsche Maatschappij spreekt hij in hare jaarlijksche vergadering over de Waarde der fraaije kunsten voor het Christendom, in den vorm van een pleitgeding, met zooveel vonkjes van vernuft doortinteld, en met zooveel wetenswaardige mededeelingen uit den schat zijner kennis verrijkt, dat de voor een openingsrede lange toespraak, niemand te lang zal zijn gevallen. Twee jaren later staat dezelfde man op dezelfde plaats met hetzelfde doel. Het stalen geheugen van Mr. T.M.C. Asser - destijds advocaat, tegenwoordig hoogleeraar - gaf die toespraak over de Zelfontwikkeling op het gebied van wetenschap en kunst

{==330==} {>>pagina-aanduiding<<}

op het papier, waardoor zij in druk kon verschijnen. De redenaar toch was, bij zeer plotselinge verhindering van den voorzitter, met een improvisatie in de bres gesprongen, en leverde een merkwaardig bewijs van zijn vlugheid en welwillendheid.
Van die beide eigenschappen zou de vroegere redacteur van het Evangelisch Penning-Magazijn kunnen spreken. Gedurende diens driejarig beheer heeft Nieuwenhuis daarin menig stuk doen plaatsen. Als kenmerkend voor zijn richting, noem ik zijne in 1863 opgenomen beschouwing van Lente en Zomer, Herfst en Winter, als Godsopenbaring, in den volgenden jaargang met eene over die in den Bijbel en in Jezus Christus besloten. Met meer bijdragen vulde hij bladzijden van dit maandschrift ter verspreiding van Evangelisch licht, waartoe onder anderen behooren Gedachten bij Joh. II: 1-11. De daarin voorkomende opmerking, ‘hoe Jezus in een verlegenheid voorziet, schoon er geen behoefte bestond,’ wijst op den Heer als ons voorbeeld, vooral ook in onze huisgezinnen, waar men zich zonder feestkleed vertoont en de huisgenooten ‘altijd moeten zoeken te voorzien in de bevordering van elkanders genoegen.’
Zoo worden wij door zijn voorlaatste opstel in het Evangelisch Penning-Magazijn, als aan zijne hand, in zijn eigen familiekring verplaatst. De geschiedenis van zijn huis, beurtelings een huis der vreugde, een klaaghuis, een huis der rouwe, bestond uit de gewone twee hoofdstukken met de opschriften: huiselijke zorgen, huiselijke zegen.
Door den echt verbonden met de vrouw die zijne ziele liefhad - gij herinnert het u - van zijne jeugd af, heeft hij met en door haar levenslusten genoten en levenslasten gedragen. Gedurende hun tweeëntwintigjarig huwelijk zijn elf kinderen geboren, en tot viermalen toe werden er op prillen leeftijd grafwaarts gebracht, daarenboven verkeerde zijn levensgezellin meer dan eenmaal in doodsgevaar. Hoe zijn

{==331==} {>>pagina-aanduiding<<}

hart van vreugde kon kloppen en beven van smart, liet hij somwijlen in dichterlijke juich- en klaagtoonen hooren. Dat ik van die huiselijke intimiteiten, soms op een gedrukt velletje aan vriend en maag toegezonden, geen overdruk onder uwe oogen breng, wordt goedgekeurd door die neten, dat er voor een man en vader van die innige ‘onder onsjes’ zijn, waarmede de wereld niets te maken heeft. In zijn talrijk gezin was de aangebeden Fannij een t'huisvrouw welke buitenshuis niet schitterde maar binnenshuis prijkte, schikkende, regelende, zorgende met echtelijke trouw en moederlijke liefde.
Daar komt het jaar 1857. Op het Paaschfeest verkondigt Nieuwenhuis den dood des Heeren, vijf dagen na zijns vaders afsterven. Zijne vrouw, vergezeld door een hartelijk deelnemende vriendin, en zijn oudste zoon waren daartoe met hem gegaan naar Monnikendam, in welke gemeente, vol zoete herinneringen, zij bij voorkeur aan het heilig gedachtenismaal wilden aanzitten.
Den eersten Mei-Zondag, den dag van zijn verjaren, door zijne vrouw begroet met de innige hartetaal: ‘God beware ons lang voor elkander en onze kinderen, want dat voor elkander is toch ons geluk,’ preekt hij over de belofte (Joh. XIV: 18): Ik zal u geene weezen laten, ik kom weder tot u, en bij het ten avond neigen van den derden daarop volgenden dag heerschte de nacht des doods in zijne woning. Een zenuwberoerte had de moeder aan haar kroost ontrukt, en den man van zijn wederhelft beroofd. Bij hare begrafenis, verkreeg hij kracht om tot vertroosting zijner zonen zijn mond te ontsluiten, en op den 17den Mei sprak hij over de onvergetelijke op den Amsterdamschen kansel.
‘De aandoeningen te matigen,’ - ik schrijf over wat de met Nieuwenhuis door en door bekende, en aan niemand volstrekt onbekende Johanna heeft opgemerkt - ‘de aandoeningen te matigen, zich niet door vreugde of smart geheel te laten overweldigen, maar zijne gewaarwordingen te beheerschen, de kracht van zijn gevoel te bestrijden voor

{==332==} {>>pagina-aanduiding<<}

God, en op te lossen in eenswillendheid met God: dat was steeds zijne leuze!’ 1
Slechts zij, die geen flauw begrip hebben van een strijd niet voor 't oog van menschen, maar voor Gods oog gestreden, konden hem van ongevoeligheid verdenken. Als het niet een al te vertrouwelijk vis-à-vis met zichzelven was, zou ik dezulken door eigenhandige aanteekeningen kunnen beschamen.
De weduwnaarsstaat, drukkend en pijnlijk voor den vader van een talrijk, deels nog veel hulp behoevend kroost, was kort van duur. In mejufvrouw Marianna Antoinette Meijer, dezelfde, welke met zijne eerste vrouw aan de straks vermelde avondmaalsviering in de eerste gemeente had deelgenomen, zag hij zich een nieuwe hulpe geschonken in zijn vernietigd leven. Met den moed der liefde aanvaardde de onbezorgd levende jonkvrouw de edele taak van moeder der moederloozen, en schonk zij haar hand en hart aan den man met wien zij, gelijk met zijn onvergetelijke vrouw, als trouwe huisvriendin gedurende zijn drieëntwintigjarig verblijf te Amsterdam bekend was. Tien jaren slechts was zij hem en zijne halfverweesde kinderen, thans voor haar een aandoenlijke nalatenschap van een dierbaren afgestorvene, ten rijken zegen, waardoor Nieuwenhuis ook velen ten milden zegen kon wezen.
Door een kijkje te gunnen in het familieleven van Nieuwenhuis, handelde ik zeker niet tegen zijnen geest. Immers, toen in 1856, bij het reeds bestaan van een gesteendrukt afbeeldsel in deftig ambtsgewaad, zijn gegraveerd portret gevraagd was, schreef hij: ‘ik verblijd mij in den studenten-almanak zonder toga te zijn voorgesteld, om toch mijn persoon in zijne huisselijkheid te bewaren.’ Ware dat portret vier jaren later verschenen, dan zoude het: Virtus nobilitat,

{==333==} {>>pagina-aanduiding<<}

aan het knoopsgat geprijkt hebben. Doch ook zonder dat teeken van welverdiende onderscheiding verscheen hij, warsch van alle affectatie en gemaakte deftigheid, voor zijn studenten.
Hij hield in de vierde April-week een liturgisch collegie, en sprak ‘over de plichten’ - de student Bleeker heeft het geschreven 1 - ‘van den toekomstigen Evangeliedienaar, waar deze geroepen wordt bij de uitvaart van een afgestorvene’ - het was zijn laatste collegie.
Nauwelijks een week later, werd hij zelf ten grave gedragen. Dat geschiedde te Muiderberg, Zaterdags vóór zijn 61sten geboortedag. Dáár stortten twee aanverwanten hunne ontroerde harten uit, waarin de trouwe broeder een ruime plaats had ingenomen; dáár bracht de ambtgenoot den ontslapen hoogleeraar, van wien hij in richting veel verschilde, een ongehuichelde hulde; dáár getuigde een verzorger der Kweekschool, wat de man geweest was voor die wetenschappelijke inrichting der Lutherschen, en voor hun gansche Kerkgenootschap; dáár sprak een zijner dankbare leerlingen, als de tolk van velen, door hem gevormd en opgeleid; dáár roemde een Remonstrantsche predikant, die tegenwoordig was geweest bij het plotseling sterven der eerste vrouw, den trouwhartigen vriend en hartelijken Evangeliedienaar; dáár huldigde de bijkans tachtigjarige stichter van Nederlandsch Mettray de nagedachtenis van den Onder-Voorzitter der Commissarissen dier landbouw-kolonie; dáár mengden zich de tranen van een dankbetuigenden zoon met die van vele anderen, elkander herinnerende zijn laatste prediking, over Jezus' woord: ‘den Engelen gelijk.’
Den volgenden dag werd in de Remonstrantsche Kerk te 's Gravenhage, naar denzelfden tekst, de ontslapene in zijne veelzijdige verdiensten herdacht door een bevrienden prediker, toen niet vermoedende, dat hij zijn biograaf zou worden. Tot

{==334==} {>>pagina-aanduiding<<}

een Levensbeschrijving was de Secretaris der Luthersche Synodale Commissie, des ontslapenen meest vertrouwde vriend, de rechtstreeks aangewezen persoon. Deze had de taak op zich genomen, doch, nog vóór dat hij een letter op het papier had gezet, ontviel de pen aan Meppen's stervende hand. Zij werd door mij opgenomen. Ach, waarom stond zij mij niet beter en vaardiger ten dienst? Niemand betreurt het meer dan de levensbeschrijver zelf, dat hij, door het vertrouwen eener bedroefde weduwe, in het bezit van schriftelijke mededeelingen gesteld, den afdruk niet juister wedergaf van den indruk, welken geestelijk verkeer met zulk een persoonlijkheid wekken moet.
Zooals ik kon, niet zooals ik wilde, heb ik u iemand laten zien, die in eenvoudigheid en oprechtheid voor God ons geleerd en onder ons gewandeld heeft, in het geloof, dat hik door Gods genade daartoe werd gesterkt en bekrachtigd.
En daarom schetste ik om alles saam te trekken achtereenvolgens een veel belovend kind; een liefhebbenden zoon; een vromen, vlijtigen student; een op menigerlei wijze practischen aankweeker van Evangelie-zin bij jeugd en ouderdom; een mannelijken bestrijder van kerkelijken dwang; een warmen aanprijzer van den Bijbel, als bevattende Gods woord; een hartvermeesterenden prediker; een kundigen beoordeelaar van binnen- en buitenlandsche geschriften; een trouwen voorstander der belangen van zijn Kerkgenootschap; een wijs bouwmeester op den eenigen grondslag, die gelegd is; een vriendelijken hoogleeraar, met de hem verleende gaven zich wijdende aan de vorming van toekomstige herders en leeraars; een ijverigen mede-arbeider aan wat kennis verspreiden, gevoel veredelen en godsvrucht vermeerderen kon; een wakkeren vriend van Bijbelverspreiding en uitbreiding van het Godsrijk; een wel toegerusten bevorderaar van het schoone en goede, liefelijke en welluidende; een, onder zegeningen in God dankbaren en onder wederwaardigheden in God lijdzamen echtgenoot en vader.

{==335==} {>>pagina-aanduiding<<}

Voegt die losverspreide trekken samen, dan verrijst voor uwen geest het beminnelijk beeld van een zich in verschillende richtingen bewegend leven, dat in volle kracht door den dood werd geëindigd, maar geliefd bij huis- en landgenooten, geëerd bij tijd- en geloofsgenooten, tegen vergetelheid waarborgt den naam van:
FERDINAND JACOBUS DOMELA NIEUWENHUIS.
 
's Gravenhage, Maart 1870.
J. Herman de Ridder.


{==336==} {>>pagina-aanduiding<<}


Geschriften van F.J. Domela Nieuwenhuis.

I. Afzonderlijk uitgegeven.

1827.	1.	Commentatio de Renati Cartesii commercio cum philosophis Belgicis deque philosophiae illius temporis in nostra patria ratione.
1833.	2.	Dissertatio Ethica-Theologica de αυτοχειριας facinore ex religionis Christianae praeceptis et indole judicando.
1834.	3.	De hooge feesten der Christelijke Kerk en derzelver oorsprong en bestemming.
1834.	4.	Herinnering van Mr. S.C. Klinkhamer.
1838.	5.	Handleiding bij het onderwijs in de Christelijke godsdienst.
1840.	6.	Leerrede over II Kon. XIX: 30, uitgesproken op danken bededag, den 21sten Junij 1840.
1841.	7.	Voornaamste bijzonderheden van de kerkelijke geschiedenis.
1841.	8.	Kort en eenvoudig onderwijs in de Christelijke godsdienst.
1842.	9.	Redevoering bij de plegtige inwijding van het Evangelisch-Luthersch wees- oude mannen- en vrouwenhuis.
1842.	10.	Verdediging der Nederlandsche Evangelisch-Luthersche Kerk tegen de beschuldiging van Dr. G.C.A. Harless.
1844.	11.	Beknopte Bijbelsche geschiedenis, in vragen en antwoorden.
1844.	12.	Christen- en wereldzin, tevens Christelijke wekker. Naar het Hoogduitsch van Karl Steiger, vrij bewerkt.
1844.	13.	Opwekking tot Bijbelverspreiding.
1845.	14.	Oratio de varia mutatione, quam, teste historia, in patria nostra subiit ecclesia Lutherana.

Hetzelfde werk vertaald door J. Tideman.
1845.	15.	Gebedenboekje voor Christenen.
1845.	16.	Viertal feest- en gelegenheidsredenen gehouden in de Evan-


{==337==} {>>pagina-aanduiding<<}

 	 	gelisch-Luthersche gemeente te Utrecht door F.J. Domela Nieuwenhuis, H.C. Millies en J. Decker Zimmerman.
1845.	17.	Twaalf preken over teksten uit het Oude Testament.
1846.	18.	Opwekkende rede voor het Bijbelgenootschap.
1847.	19.	Het Avondmaal volgens de Heilige Schrift. Een brief.
1847.	20.	Het Avondmaal in de Christelijke kerk. Eene voorlezing, die niet is voorgelezen.
1849.	21.	Schets der Christelijke zedeleer.
1850.	22.	Twaalf preken over teksten uit het Nieuwe Testament.
1852.	23.	De leer van het Heilige Avondmaal.
1852.	24.	Geschiedkundig overzigt der vroegere zorg van de Ned. Luth. Kerk voor de opleiding tot het Herder- en Leeraarambt.
1852.	24a.	Wie zegt gij dat ik ben? Leerrede over Matth. XVI: 15b.
1852.	24b.	Lize-Seraing en Amsterdam, verantwoording aan zijne hoorders van den 28sten November 1852.
1854.	25.	De oorsprong en de belooning van het geloof in den Christus, den Zoon des levenden Gods, volg. Matth. XVI: 17-19.
1854.	26.	Wat gewordt er mij voor? Eene getuigenis voor 't Ned. Zendelinggenootschap.
1855.	27.	Geschiedenis der Evang. Luth. gemeente te 's Gravenhage.
1856.	28.	Abrm des Amorie van der Hoeven, beschouwd als een voorbeeld der kanselwelsprekendheid.
1856.	29.	Wat ik heb, dat geef ik u. Eene preek over Hand. III: 6b.
1856.	30.	Geschiedenis der Amsterdamsche Luthersche gemeente.
1858.	31.	B. Bouvier, Christelijke ziekentroost met een aanbevelenden brief van Domela Nieuwenhuis.
1859.	32.	Leven en karakter van Abrm des Amorie van der Hoeven.
1859.	33.	Schets der Christelijke zedeleer en hare geschiedenis, 2e veel verbeterde druk.
1859.	34.	Opwekkende rede bij het Bijbelgenootschap.
1859.	35.	De waarde der fraaije Kunsten voor het Christendom. (Niet in den handel).
1859.	36.	Zedekunde. (No. 48 der Volksbibliotheek van Weijtingh en van der Haart.)
1861.	37.	De zelfontwikkeling op het gebied van Wetenschap en Kunst. (Niet in den handel).
1864.	38.	Voorrede voor: De bijbel, rigtsnoer van geloof en leven door W.D. Statius Muller.
1864.	39.	B.T. Lublink Weddik als prediker beschouwd.
1864.	40.	Gedachtenisrede ter viering van het vijftigjarig bestaan van het Nederl. Bijbelgenootschap.
1865.	41.	De vooruitgang in de Luthersche kerk. (Niet in den handel).
1867.	42.	Naturalisme tegenover J.H. Scholten, Supranaturalisme in verband met den Bijbel, Christendom en Protestantisme.


{==338==} {>>pagina-aanduiding<<}

1867.	43.	Schets der Inleiding in de Christelijke dogmatiek.
1867.	44.	Feestrede bij het 25jarig bestaan van het wees- en oude mannen- en vrouwenhuis te Utrecht.
1868.	45.	Toespraak bij de opening zijner lessen op 5 October 1868 na het overlijden van zijn zoon Francis Coenraad. (Niet in den handel).
1869.	46.	Schets der geloofsleer, volgens de symbolische boeken der Luthersche, met vergelijking van de leer der Hervormde Kerk.



II. In de Bijdragen tot de geschiedenis der Evangelisch-Luthersche Kerk in de Nederlanden.

1839.	Ie deel. De geschiedenis der Evang.-Luth. gemeente te Utrecht.
1840.	IIe deel. De Bijbelvertaling bij de Nederlandsche Lutherschen in gebruik.

De Luthersche gemeente te Amersfoort.
1844.	Ve deel. Aanteekeningen betreffende de Luthersche gemeente te Leijden.

Idem omtrent die te Monnikendam, Edam en Purmerende.

Idem omtrent die te Middelburg, Vlissingen en Veere.

De Luthersche gemeente te Alkmaar.
1845.	VIe deel. Berigt omtrent de Luthersche gemeente te Goes.
1845.	VIIe deel. Geschiedkundig overzigt der predikwijzen in de Ned. Luthersche kerk. (Ook afzonderlijk uitgegeven).



III. In de Godgeleerde Bijdragen.

1836.	Verslag van George Hermes' Dogmatik.

Idem van Bretschneider's Theologie und Revolution.
1838.	De verdeeling der X geboden.
1842.	Verandering der Apostelen sedert den Pinksterdag.
1842.	Bijdragen tot de geschiedenis der ‘Huyskercken’.
1844.	Aanmerkingen op de geschiedenis van het Luthersche Kerkgenootschap in de Nederlanden tegen B. Glasius.
1847-1848.	Verslagen van Rothe's Theol. Ethik.
1849.	Over Joh. XIX: 13.
1851.	Over Joh. XXI: 15.

Bepalingen voor de Predikanten der Evangelisch-Luthersche gemeente te Amsterdam in 1588 en 1602 vastgesteld.
1867.	Dr. Carl Ullmann, naar Dr. W. Beijschlag's Lebensbild.

In verschillende jaargangen tal van minder en meer uitvoe-


{==339==} {>>pagina-aanduiding<<}

 	rige recensies, voor een klein deel met d.n., voor een groot deel zonder naam of initialen geteekend.



IV. In de Kunst- en Letterbode.

1846.	Ter nagedachtenis van den Hoogleeraar J.F. Plüschke.



V. In de Geschiedenis der Christelijke Kerk in tafereelen.

1852-1859.	Ie deel. De openbare Godsdienstoefening, vóór Konstantijn den Groote.

Het Christelijke huisgezin, (idem).
1853.	IIe deel. De val des Heidendoms. - Julianus en Theodosius de Groote.

De openbare Godsdienstoefening, nà Konstantijn den Groote.

Het Christelijke huisgezin, (idem).
1854.	IIIe deel. Godeschalk, Paschasius, Radbertus en Berengarius.

De Scholastiken.

De Mystiken.

Algemeene en naaste voorbereiding der Hervorming.
1856.	IVe deel. De Hervorming in Duitschland. 31 October 1517.

Luther en Zwingli te Marburg, of vruchtelooze poging om de Hoogduitsche en Zwitsersche Hervormden te vereenigen.

De Hervorming in Frankrijk.

De opkomst der Hervorming in de Nederlanden.

Twisten in de Evangelische, of Luthersche en Hervormde kerk.
1859.	Ve deel. Vervolging der Protestanten.

De Luthersche kerk.

Verschillende secten onder de Protestanten.

Verklaring van de titelplaat.



VI. In de Geschiedenis der Christelijke Kerk in Nederland.

Deel I.	Johannes Brugman.
Deel II.	Het Kerkgenootschap der Lutherschen.



VII. In de Handelingen van de Maatschappij der Nederlandsche Letterkunde.

1854.	Levensbericht van H.J. Matthes.
1866.	Levensbericht van J.C. Schultz Jacobi.
1869.	Levensbericht van J. Decker Zimmerman.



{==340==} {>>pagina-aanduiding<<}


VIII. In het Evangelisch Penningmagazijn.

1863.	De lente als Godsopenbaring.

De zomer als Godsopenbaring.

De herfst als Godsopenbaring.

De winter als Godsopenbaring.
1864.	De Godsopenbaring in den Bijbel en in Jezus Christus.

J.M.L. Roll herdacht.
1864.	De wonderen van Jezus.
1866.	Gedachten bij Joh. II: 1-11.
1867.	De lijdensweg van Jezus Christus.
1868.	Een bezoek te Wittenberg.



IX. In de Kerkelijke Courant.

1869.	De doopsformule in de Luthersche Kerk. (No. 11, 13 Maart.)

X. In het Bijbelsch Woordenboek voor het Christelijk gezin, uitgegeven door W. Moll, P.J. Veth en F.J. Domela Nieuwenhuis, vele en velerlei artikelen, met d.n. onderteekend, meest van leerstelligen en zedekundigen aard.




{==341==} {>>pagina-aanduiding<<}





Levensberigt van J.W. Ermerins.

Toen ik in 1835 als Rector Magnificus der Hoogeschool mijnen vriend met een programma bij de Academie moest inleiden, gaf ik met een woord te kennen, dat mij een levensberigt van den vriend door den vriend opgesteld eenigzins onvoegzaam voorkwam. Zulk een opstel toch - geldt het eenen verdienstelijken man, voor wien men hoogachting koestert - ontaardt zoo ligt in eene lofrede. Hoe weinig dacht, veel minder wenschte ik dan ook bij het aanvaarden zijner levenstaak onder ons, nog eenmaal, en wel na het eindigen zijner loopbaan, te worden opgeroepen, om het leven van den braven mij dierbaren vriend te beschrijven. Aan anderen, meende ik, aan hen, die zijne verdiensten als Wis- en Natuurkundige konden beoordeelen, moest die eervolle, mij te zware, taak worden opgedragen. Men kende echter te Leiden den vriendschapsband, die ons sedert den Academietijd onafgebroken had verbonden, en wist, dat ons levenslot door woonplaats en ambtsbetrekking als in één was geweven. Daarom mag dan wel het geacht Bestuur van de Maatschappij der Nederlandsche Letterkunde mij boven velen in staat hebben geacht, om Ermerins, zoo niet als wis- en natuurkundige, dan ten minste in het algemeen als letterkundig en echt

{==342==} {>>pagina-aanduiding<<}

wetenschappelijk Hoogleeraar, om zijnen levensloop als mensch en als burger, te schetsen: elders toch - antwoordde men op mijne bedenkingen - zoude wel in het meer bepaalde vak zijner wetenschappelijke oefeningen aan hem de verdiende hulde worden toegebragt. Aan dit vertrouwen mogt ik niet langer weerstand bieden, en ik wil naar mijn vermogen, in zijnen, dat is, eenvoudigen en waarheidlievenden geest, mij van dezen pligt trachten te kwijten. Hoogen lof beoogde hij nimmer, maar, moest er dan van hem ook een levensberigt voor de Handelingen dezer Maatschappij worden ingediend, een hartelijk woord van mij ter zijner nagedachtenis voor vrienden en betrekkingen zoude hij wel niet hebben gewraakt.
 
Jan Willem Ermerins, de oudste der negen kinderen van Robbert Carel Ermerins en Helena Maria van Adrichem, werd geboren te Zierikzee op den 19den Februarij 1798.
Zijn vader 1, die zich kort na zijne promotie aldaar als Med. Doctor gevestigd had, genoot in zijne drukke en veeljarige praktijk het vertrouwen en de achting zijner stad- en gewestgenooten.
Zijne moeder was de dochter van Mr. Hendrik Albert van Adrichem, Raad van 's Hertogenbosch, en stadhouder van den Hoofdschout der stad en Meijerij van dien zelfden naam, en Anna Maria van Beusechum van der Linden. Deze stamde af van de Hoogleeraren Henricus Antonides van der Linden 2 en Joh. Antonides van der Linden 3.
Zijne ouders, beiden dus uit een niet onaanzienlijk geslacht gesproten, waren brave, godsdienstige, verstandige en ijverig

{==343==} {>>pagina-aanduiding<<}

werkzame menschen, die, bij de getrouwe vervulling hunner pligten in de maatschappij, in den eenvoudigen en gullen huiselijken kring het geluk van hun leven stelden, en het toekomstig lot hunner kinderen door eene goede en deugdzame opvoeding wenschten te bevorderen.
Op deze voornemens schonk God zijnen zegen. Behalve de opleiding in den huiselijken kring en in de lagere scholen was ook ter voorbereiding voor den geleerden stand de gelegenheid bij uitstek gunstig. Willem Leonard Mahne, later Hoogleeraar te Gent, en na den Belgischen opstand te Leiden, was Rector der Latijnsche school te Zierikzee, en het is genoegzaam bekend, hoe zeer die geleerde en smaakvolle beoefenaar der oude letterkunde, een der echte leerlingen van Daniel Wyttenbach, de lust voor de oude talen bij zijne kweekelingen wist op te wekken en aan te vuren. Na den vijfjarigen schoolcursus te hebben doorloopen, waarin hij jaarlijks bij elke klasse den prijs had verworven, had hij zich nog een jaar het bijzonder onderwijs van den heer Mahne ten nutte gemaakt, en vertrok in 1816 met een bijzonder eervol getuigschrift van zijnen leermeester naar Leiden. Zijne eerste opleiding in de wiskunde ontving hij van den geleerden en scherpzinnigen Predikant en Matheseos Lector, Jacob Abraham Dompeling. Diens helder en vruchtbaar onderwijs leeft nog te Zierikzee in veler herinnering, als dankbaar leerling sprak Ermerins meermalen zelf daarover, en erkende steeds den weldadigen invloed, dien zijne leerwijze op geheel zijn maatschappelijk bestaan had uitgeoefend. Dat die kundige man 1 inderdaad eene bijzondere geschiktheid bezat, om den lust voor die wetenschappen in jeugdige gemoederen over te storten, heeft en het voorbeeld van mijn overleden vriend, en dat van eenigen zijner

{==344==} {>>pagina-aanduiding<<}

broeders 1 en anderen zijner stadgenooten voldingend bewezen.
Hij begaf zich dus uitnemend voorbereid in het najaar van 1816 naar Leiden, om zich aldaar op het voetspoor van zijnen vader, en diens ouderen broeder Jan Pieter Ermerins, den ervaren Middelburgschen geneesheer, op eene grondige beoefening der geneeskundige wetenschappen in haren wijden omvang toe te leggen. Schoon hij zich deze als het ware doel van zijn volgend leven voorstelde, had toch de lust voor klassieke letterkunde en wijsbegeerte bij hem te diepe wortelen geschoten, dan dat hij hare beoefening zou hebben vaarwel gezegd. Hij bleef deze dus met de voorbereidende lessen voor de geneeskunde verbinden. De studie der oude letterkunde, bij Mahne zoo gelukkig aangevangen, werd door hem bij J. Bake voortgezet en de collegiën over Logica en Metaphysica bij S.J. van de Wijnpersse bezocht, terwijl hij mede de lessen over Wiskunde en Sterrekunde bij C. Ekama, over hoogere Mathesis en Physica bij S. Speijert van der Eijk, over Chemie, Botanie, de Natuurlijke Historie, en in 't bijzonder over de Geologie bij S.J. Brugmans met dagelijks toenemende ingenomenheid bijwoonde. De weldadige invloed door dien uitstekenden man op zijne leerlingen, en hunne studiën uitgeoefend, werd door Ermerins steeds op den voorgrond geplaatst, zoo dikwijls er sprake was over zijnen ruimen en veelomvattenden blik op het veld der natuurkundige wetenschap, en zijne hooge bewondering

{==345==} {>>pagina-aanduiding<<}

der talenten van dien geliefden leermeester is door hem nog met warmte verkondigd, toen hij op het laatst van zijn leven als Rector der Academie de nagedachtenis vierde van zijnen boezemvriend en ambtgenoot Cl. Mulder 1. Ook toen hij reeds tot de beoefening der geneeskunde was overgegaan, gaf hij aan zijne studiën geene al te eenzijdige rigting, en beperkte deze dus niet bij de aan toekomstige artsen voorgeschrevene lessen. De liefde voor de oude letterkunde eenmaal opgevat was niet bij hem verdrongen. Van daar dat hij met eenigen der kundigste medici wenschte te deelen in een zoogenaamd liefhebberij-collegie bij den Hoogleeraar Tollius, waarop eenige loca selecta van Hippocrates werden gelezen en uitgelegd; en later, toen reeds het einde van zijn academie-leven naderde, vond men hem nog onder de auditores op het collegie van Professor van der Palm over de Epistola ad Pisones, de zoogenaamde Ars poëtica van Horatius, waarop die begaafde en smaakvolle man met bewonderenswaardigen tact, de fijne ironie van den Romeinschen dichter zijne hoorders deed proeven en genieten.
In de geneeskunde was hij een vlijtig beoefenaar der anatomie en physiologie bij G. Sandifort, der materies medica bij J.C. Krauss, der chirurgie, obstetrie enz. bij M.S. du Pui, den academievriend en later den leermeester van zijnen vader en oom; eindelijk, wien ik zeker in zijne schatting niet het laatst moest noemen, bij J.C.B. Bernard hield hij de pathologie en praktijk. Ik herinner mij nog, hoe de beschaafde en gevoelige voorgang van dezen Hoogleeraar bij het ziekbed aller harten voor hem had ingenomen, en ook bij mijnen vriend de achting voor hem had bevestigd, welke hij bij alle studenten, na zijne keurige oratie: de ratione Hippocratica nostra nota minus quam Boerhavii aetate commendanda, had opgewekt. Mij verwonderde geenszins deze ingenomenheid; daar ik zelf met e. getuige was geweest van de uitnemende

{==346==} {>>pagina-aanduiding<<}

humaniteit ons door dien Hoogleeraar bewezen aan het sterfbed van eenen mijner oudste vrienden, Richard Jan Koolhaas, reeds op de Latijnsche school te Middelburg mijnen geliefden commilito, nu na welvolbragte studiën aan het einde zijner loopbaan als student in de Medicijnen, maar, helaas! vóór het bereiken van zijn doel in Junij 1819 overleden 1.
In den tijd der Fransche overheersching had hij met mij en anderen mijner vrienden in jeugdige opgewondenheid te Middelburg een genootschap opgerigt onder den schoonklinkenden titel: Fide, amicitia et virtute, en toen later verscheidene der leden zich te Leiden als studenten vereenigden, moest, zooals van zelf sprak, eene spruit daarvan onder de stadgenooten aldaar worden overgeplant, en in verbindtenis met den moederstam aangekweekt. In dezen letterkundigen vriendenkring werd Ermerins, als Zeeuw, spoedig opgenomen. Zijn helder verstand, ijver voor de wetenschap, zijne bedrevenheid in de toen nog zoo algemeene taal der geleerdheid, en zijne gevatheid in den vriendschappelijken redetwist, vertoonden zich ongedwongen aan ieder onzer, en als tegen zijn eigen wensch; want zoo iemand, dan zeker had hij een' afkeer van gemaaktheid en schijn van voortreffelijkheid boven anderen. Hij vertoonde zich, gelijk hij inderdaad was, rond, openhartig, zonder kunst of vernis, maar dit deed dan ook zijn braaf gemoed helder doorblinken, waarin hij het oordeel van anderen volstrekt niet behoefde te schuwen. Hij kon het als 't ware met den dichter uitspreken:

Mî natura dedit leges a sanguine ductas, 
Nec possum melior judicis esse metu. 



{==347==} {>>pagina-aanduiding<<}

ten minste zijne vrienden kenden hem die natuurlijk goede inborst eenparig toe. Van dien tijd af, het najaar van 1816, dagteekent onze vertrouwelijke vriendschap, die tot zijnen dood toe onafgebroken heeft voortgeduurd, en die, zooals een mijner nog levende vrienden zich na zijn overlijden uitdrukte, menigen opbeurenden lichtstraal heeft geworpen op mijn overigens niet vrolijk levenspad.
Maar - en hiermede stap ik hoezeer schoorvoetende over op een mij geheel vreemd terrein, waarop ik uit de herinnering aan mijnen gelukkigen studententijd slechts namen noemen, slechts enkele punten aanstippen kan, - toen hij ter naauwernood tot de lessen der geneeskunst was overgegaan, om deze met zijne geliefkoosde wijsgeerige oefeningen te verbinden, viel hem het voorregt ten deel lid te worden van het medisch gezelschap: Miscens utile dulci, waarin eenige wetenschappelijk gevormde jongelieden hunne kennis in deze zoo uitgebreide vakken door onderlinge oefeningen trachtten te vermeerderen en te volmaken. En zeker ik behoef slechts mannen als C. Pruys van der Hoeven, H.C. van der Boon Mesch, J. Landt, Nicol. Tholen 1, R.J. Koolhaas, C.W.H. van Kaathoven, Jan van der Hoeven, J.C. van den Broecke, als toenmalige of iets later aangestelde leden dier jeugdige vereeniging te noemen, om te toonen dat men daar den tijd niet in onnutte bespiegelingen of ijdele gesprekken verbeuzelde, maar stevige fundamenten trachtte te leggen, waarop later hun roem, als mannen der wetenschap en praktijk zou worden opgetrokken 2. Door hun voorbeeld aangemoedigd,

{==348==} {>>pagina-aanduiding<<}

zelf werkzaam van aard, en levendig van geest; beoefende hij met ijver de zoo verscheidene en toch onderling zamenhangende en naauw met zijne lievelingstudiën verwante vakken der geneeskunde. Bij zijne Hoogleeraren en medestudenten verwierf hij dan ook gereedelijk den lof van tot de knappe medici te behooren, en dat deze welverdiend was, heeft hij steeds bij Academische oefeningen bewezen, en daarop later bij zijne promotie de kroon gezet door het schrijven, en in 't openbaar verdedigen zijner medische dissertatie: de ratione inter formam ossium aliarumque partium corporis humani. Intusschen bleef hij genoegzamen tijd uitwinnen om zich in mathesis en physica door eigene oefening te bekwamen. Uitgenomen eene toespraak, waarmede hij een publiek medisch dispuut onder Prof. M.S. du Pui heeft gesloten, dragen zijne als student in het Latijn geschrevene opstellen, onder zijne nagelatene papieren gevonden, allen dien stempel; en ook de vruchten, die hij reeds aan de Hoogeschool van zijnen arbeid inoogstte, getuigen daarvan. Reeds als tweejarig student dong hij in 1818 naar den prijs door het opstellen eener Descriptio historiae inventionis penduli compensatorii, et expositio ejusdem penduli theoriae in universum spectatae, en toen hij in het volgende jaar daarvoor met goud bekroond werd, opende zich voor hem aanstonds de gelegenheid om nieuwe lauweren te plukken 1. Ook uit dezen strijd kwam hij als overwinnaar te voorschijn, en werd hem met zijnen jongeren broeder H.A. Ermerins, die op de wiskundige vraag zijne krachten had beproefd, de prijs der

{==349==} {>>pagina-aanduiding<<}

overwinning toegereikt door den aftredenden Rector M.S. du Pui; bij welke gelegenheid deze beiden op de betrekking wees, welke hem met hunnen oom en vader als vriend hunner jeugd, en later ook als Hoogleeraar had verbonden. Bij zijne eerste bekrooning een jaar te voren, werd hij mede op het voorbeeld van beide die voortreffelijke geneeskundigen gewezen door den Hoogleeraar van der Palm, die zich zijn verblijf in Zeeland en de aldaar aangeknoopte vriendschap later nog zoo gaarne herinnerde. Bovendien had hij zich gedurende zijne studiejaren, voor zooveel de geneeskunde hem vrije uren toestond, bezig gehouden met eenig belangrijk hoofdstuk der sterrekunde, en, gelijk hij in de praemonenda zijner inaugurele dissertatie verklaart, dit later weder opgevat, om er mede te dingen naar den graad van Doctor et Magister Matheseos et Philosophiae naturalis. Op die dissertatie de refractione astronomica promoveerde hij mede in het openbaar, den 3den April 1824, een uur na zijne bevordering tot Medicinae doctor. Men zou zich mogelijk voorstellen, dat iemand van zulke veelomvattende en gansch niet gemakkelijke studiën in de studentenwereld wel tot een afgezonderd leven moest vervallen; maar ten zijnen opzigte zou hij zich zeer vergissen. Schoon met ijver bezield voor de wetenschap en gestadig aan den arbeid, werkte hij vlug en gemakkelijk, en zijne opgeruimde en vrolijke gemoedsstemming, zelfs naar het onbezorgde overhellende, behoedde hem voor die stroeve eenzelvigheid, die den omgang met zijne medemenschen doet vermijden. Homines amabat, - zeide onlangs de aftredende Rector 1, - ab hominibus amabatur. Inderdaad zoo kenschetste hem zijn verblijf te Franeker, en later te Groningen, en hoe zou dit in zijne studentenjaren dan anders kunnen geweest zijn. Eene aangeboren goedaardigheid en

{==350==} {>>pagina-aanduiding<<}

dienstvaardigheid, welke hij reeds in zijne kinderjaren, naar ik onlangs in zijne geboorteplaats mogt vernemen, vertoonde, gepaard aan vlugheid van bevatting en veel opgewektheid van zijnen levendigen geest, namen ook te Leiden voor hem in. Geen wonder dus dat men zijnen omgang zocht en weinige studenten zoo algemeen geacht waren en bemind. Vijanden had hij niet; integendeel, zijn opregt gemoed, reinheid van zeden, ongeveinsde Godsdienstzin verwierven hem warme vrienden, zoowel onder de ernstig gestemden, als onder de meer luchthartige maar fidele academie-broeders. Men kreeg allengskens achting voor en vertrouwen op zijn doorzigt; zijne bedrijvige voortvarendheid was door velen ondervonden, door allen gekend, en waar dus in de huishouding van dien mikrokosmus iets viel uit te voeren of te beredderen, werd hij door de vrijwillige keuze der meerderheid al ligt aan het hoofd geplaatst, wist hij ook den broederband steeds voorzigtig aan te halen, en hierdoor de waardigheid van het corps gelukkig op te houden. Zoo herinner ik mij, toen ik reeds te Franeker gevestigd was, hem in Julij 1823 te hebben ontmoet op het vierde eeuwfeest van de uitvinding der boekdrukkunst te Haarlem, waar hij aan het hoofd stond eener commissie van Leidsche studenten door den Raad van Haarlem tot de plegtigheid uitgenoodigd.
In April 1824 in beide genoemde vakken gepromoveerd, vestigde hij zich in 's Gravenhage, ten einde als Medicinae doctor de praktijk uit te oefenen. Kort evenwel was zijn verblijf aldaar, want zijn levensweg leidde elders henen. Eene gunstige beschikking gaf hem geheel aan de van jongs af meest geliefde studiën terug. Toen op den laatsten dag der zomervacantie in 1824 de Hoogleeraar J. Pierson Tholen aan het Rijks Athenaeum te Franeker was ontvallen, bepaalde zich de keuze van Curatoren op Ermerins als opvolger van dien waardigen man, welken hij reeds vroeger te Leiden bij het sterfbed van zijnen vriend Nicolaas Tholen had leeren kennen; en nog op den laatsten dag van hetzelfde jaar werd

{==351==} {>>pagina-aanduiding<<}

hij bij Koninglijk Besluit benoemd tot Hoogleeraar in de bespiegelende en natuurlijke wijsbegeerte en wiskunde te Franeker.
Reeds na de Paaschvakantie van 1825 opende hij zijne lessen, maar hield volgens beschikking van Curatoren eerst op den 8sten Junij zijne intreê-rede: de studio Matheseos ad plurimorum hominum ingenia accommodato 1. In het daaropvolgende uur als Rector van het Athenaeum aftredende had ik het voorregt hem met het zoo eervol aanvaarden zijner betrekking geluk te wenschen, alvorens het Rectoraat aan onzer beider Academievriend Cl. Mulder over te dragen. Later viel mij nog eens dit genoegen te beurt, toen ik in October 1835 als Rector der Groninger Academie hem met zijne benoeming als opvolger van Prof. S. Brouwer in het openbaar mijne blijdschap mogt betuigen. En - zonderlinge loop onzer lotgevallen! welken wij beiden dankbaar erkenden - toen mij in 1867 wegens 70jarigen ouderdom het Emeritaat was toegekend, ontving ik van hem, als aftredend Rector der Hoogeschool, in October van datzelfde jaar, een hartelijk en bemoedigend woord op mijnen nog overigen levensweg. Mogt die van den toen nog naar ligchaam en geest zoo krachtvollen man, voor mij niet zoo spoedig zijn afgebroken!
De eerstelingen van zijnen arbeid te Franeker behaagden door de eenvoudige en bevattelijke wijze, zoowel van redenering als van voordragt, waarmede hij het onverdiende en onbillijke oordeel van velen, die tot de beoefening der wiskunde ongaarne werden opgeleid, trachtte te beschamen, en aan te toonen dat veeleer de meeste, ja zelfs de minst geoefende verstanden, eene natuurlijke vatbaarheid bezaten, om de beginselen dier wetenschap, mits goed en geleidelijk voorgesteld, zich eigen te maken, en ten ontwijfelbaren nutte te doen strekken in al wat de menschelijke geest met den titel

{==352==} {>>pagina-aanduiding<<}

van wetenschap heeft geijkt en gewoon is als zoodanig te beoefenen.
Die redevoering was als een voorteeken van hetgeen de steller als docent wezen zou. Gemakkelijkheid en helderheid van betoog, zonder eenig bejag naar sierlijke of opgesmukte taal, paarden zich aan blakenden ijver voor de wetenschap, welke hij van jongs af had lief gekregen, en zelf als uitmuntend hulpmiddel ter verstandsontwikkeling had leeren kennen. Deze zou hij voortaan door les en voorbeeld als zekere voorbereiding en opbouwing van het hooger onderwijs zijnen leerlingen voorhouden en aanbevelen. En hij heeft aan zijn doel en aan aller verwachting voldaan. De ondervinding heeft het ten duidelijkste doen zien, dat hij met ter zijde stelling van eigen' roem en eer, het nut en belang zijner toehoorders alleen bedoelde. Met onuitputtelijk geduld trachtte de levendige en vlugge, maar niet minder goedaardige en daardoor ook zoo beminde man, den min ontwikkelden in het wetenschappelijke alle zwarigheden op te lossen en hunne gebreken te herstellen, maar ook hun, wier aan!eg en verstand iets voortreffelijkers deden verwachten, den weg te openen, waarop zij door eigene oefening zelf hun hooger wetenschappelijk doel konden bereiken.
In den aanvang scheen hem zijne taak wel eens zwaar genoeg door het aantal en de verscheidenheid der aan hem opgedragene lessen: behalve toch de collegiën over Mathesis en Physica moest hij zich met die over Logica en Metaphysica belasten; ook blijkt het uit den ordo lectionum van die jaren te Franeker, dat hij buitendien nog lessen heeft gehouden over Astronomie, alsmede over Stereometrie en Trigonometrie. De redeneerkunde behandelde hij eerst in het Latijn naar aanleiding der Praecepta philosophiae logicae door Wyttenbach uitgegeven, later gaf hij die lessen, ook die over de bovennatuurkunde, tot meerder gemak zijner leerlingen bij voorkeur in de moedertaal. Die groote omvang zijner veelzijdige studiën ontmoedigde hem niet; zijn doorgaans gezond en krachtig ligchaam weigerde aan zijnen vlug-
{==353==} {>>pagina-aanduiding<<}
gen geest den dienst bijna nimmer, terwijl de bewustheid van nuttig te zijn en de algemeene goedkeuring op zijnen arbeid te genieten den weldadigsten invloed op zijn kalm en rustig gemoed uitoefenden. Daarbij had hij reeds vroeg leeren inzien, hoe de schijnbaar meest uiteenloopende wetenschappen, als uit dezelfde bron opgeweld, ter grondige behandeling een wederkeerig nut opleveren, en als het ware elkander de hand reiken. Deze ruime blik op het veld der kennis des menschen deed hem gestadig letten op de teekenen der innerlijke verwantschap, welke het menschelijk verstand op alle takken der wetenschap had afgedrukt, en met veel behagen was hij gewoon de wijsbegeerte als eenige zekere leidsvrouw tot de kennis der waarheid ook op de meer stellige wetenschappen der ervaring toe te passen. Deze echt wetenschappelijke beschouwing deed hem dan ook - opdat ik dit reeds hier aanstippe - later in 1832 bij het overdragen van het Rectoraat te Franeker 1 tot onderwerp zijner redevoering kiezen de Physicorum methodo vere philosopha 2.
Zijne hoofdstudie bleef ook toen de natuurkunde, waarvoor hij, zooals vroeger is aangetoond, reeds als student te Leiden eene zekere voorliefde gevoelde. In dit gedeelte zijner wetenschap leefde hij als het ware, zoo te huis, als daaglijks op het physisch kabinet, en het was hem een waar genoegen, die verzameling, gesteund door de goedgunstigheid der Curatoren met de nieuwst uitgevondene werktuigen te mogen verrijken, en alzoo overeenkomstig met de aanzienlijke

{==354==} {>>pagina-aanduiding<<}

vorderingen des tijds deze voor het openbaar onderwijs geschikt te doen zijn. Geene inspanning werd door hem gespaard om dit voor zijne studiën zoo weldadige doel te bereiken. Ik herinner mij nog zoo goed, welk eene voldoening hij smaakte, toen het hem, bij een verblijf te Parijs in 1827 met zijnen broeder j.j.e. en mij genoten, mogt gebeuren bij den voornaamsten instrumentmaker dier wereldstad zijne bestellingen in persoon aan te dringen, en zich als jeugdig geleerde in de belangstelling van Professor Ampère aan te bevelen. Levendig was dan ook zijne blijdschap, toen hij voor zijn geliefd Franeker kabinet van natuurkunde een' volkomen electrodynamischen toestel, onder het oog van Ampère zelven vervaardigd, in zijn bezit had gekregen, waardoor hij in staat werd gesteld alle tot het electromagnetisme betrekkelijke proeven te nemen, en alles hem met dien toestel volkomen gelukte. Schoon hij bij te groote geringschatting zijner talenten zich meestal niet berekend verklaarde om door uitvindingen of geleerde geschriften zijne wetenschap uit te breiden, week dan toch deze overtuiging, zoodra hij meende door eenige openbare mededeeling aan zijne leerlingen en de beoefenaren der natuurkunde eenigszins nuttig te kunnen zijn. De geschiktheid nu van gezegd instrument en de door hem genomen proeven ter verklaring der verschijnselen voor minder ervarenen wekten hem dan ook spoedig op tot de Beschrijving van den Electrodynamischen toestel van Ampère. Hij plaatste dit stuk in de Bijdragen tot de Natuurkundige wetenschappen, verzameld door H.C. van Hall, W. Vrolik en G.J. Mulder 1.
Behalve de collegiën door zijn openbaar ambt gevorderd,

{==355==} {>>pagina-aanduiding<<}

hield hij bij afwisseling met zijnen ambtgenoot en vriend Cl. Mulder populaire lessen over de natuurkundige wetenschappen. Op die avondbijeenkomsten in de zaal van het Athenaeum behaagde zijne hem eigenaardige voorstelling uitermate aan alle zijne hoorders, zonder dat hij de geringste poging aanwendde om in sierlijke taal hun de geheimen en wetten der natuur te ontvouwen; in redenaarstalent gevoelde hij zich niet op gelijke hoogte met zijnen vriend, en toch nam hij ieder voor zich in door zijne natuurlijke eenvoudigheid, gepaard aan eenen wetenschappelijken ijver, welke hem op het open gelaat te lezen stond, terwijl hij in degelijkheid van ontwikkeling der belangrijkste zaken en in heldere bewijsvoering bij bovengenoemden vriend niet achterstond.
Tot zijn verblijf in Friesland behoort nog eene voorlezing in het Departement Franeker der Maatschappij tot Nut van 't Algemeen gehouden, en in een der vaderlandsche tijdschriften uitgegeven. Ik zal wel niet behoeven te zeggen, dat de wijsgeerige aard zijner bovenvermelde studiën hem gedurig aanleiding gaf tot een dieper onderzoek der menschelijke natuur en der voortreffelijke vermogens haar met het heerlijkste doel door den wijzen Schepper ingeplant en in de schoonste harmonie verbonden. Uit deze rijke bron koos hij zich bij herhaling als bijzonder voorwerp zijner beschouwingen, en sprak ook toen voor een gemengd publiek, over 's menschen natuurlijk waarheids-gevoel, waarvan hij den aard, de ontwikkeling gedurende de verschillende leeftijden van den mensch en inzonderheid het vermogen door dit gevoel op 's menschen handelingen en leven uitgeoefend, op eene eenvoudige wijze trachtte te ontvouwen.
Hier veroorloof ik mij een paar opmerkingen, waartoe mij het karakter van mijnen vriend als mensch en als wetenschappelijk geleerde de gereede aanleiding geven.
Vooreerst wat bragt hem meermalen als van zelf tot behandeling van dit onderwerp in verband met zijne studiën? De aard immers zelve der wetenschappen door hem beoefend, zal men

{==356==} {>>pagina-aanduiding<<}

zeggen: deze toch nemen niets aan dan hetgeen zich volgens de wetten van het verstand als waar doet kennen en erkennen. Het zij zoo; maar mag ik er bijvoegen, hebt gij wel ooit onder uwe bekenden iemand aangetroffen, bij wien het gevoel voor waarheid, hetzij in het zedelijke, hetzij in het verstandelijke, zoo gevoelig ontwikkeld, zoo levendig was en zoo oogenblikkelijk scheen te werken als bij hem? Niet slechts vertoonde hij, evenals elk welgeplaatst hart eenen sterk sprekenden afkeer van al wat eenigen schijn van onopregtheid of eigendunkelijken en hooghartigen waan op het voorhoofd droeg, maar, gelijk een zijner vrienden, die hem vele jaren in wetenschappelijke bijeenkomsten heeft gadegeslagen, mij verhaalde, aardig was het te zien, hoe hij soms bij het aanhooren eener voorlezing of betoog, waarin de spreker zich op een min juist gekozen standpunt plaatste, 't welk tot geene goede gevolgtrekkingen kon leiden, van zekere onrust en gejaagdheid blijken gaf, die hem, zoodra het pas gaf, zonder aanzien des persoons, tot tegenspraak aanzette en het zwijgen verbood. Altijd echter was de vorm bescheiden; en niemand duidde den aandrang van zijn waarheidsgevoel, dat niet gemakkelijk was te sussen, en zich wel eens wat onbezorgd uitte, ten kwade.
Maar ten anderen, mag ik vragen was hem dit gevoel, deze aangeboren zucht naar waarheid de eenige drijfveer zijner ziel? was het zijn afgod, waarvoor hij de knie boog, met verwerping van al wat hij na de sterkste inspanning van zijnen redelijken geest met de oogen des verstands niet kon aanschouwen, met de fijnste en meest logische redeneeringen niet als zeker en buiten allen verstandelijken twijfel kon omvatten? Was hem dit alles onwaar, omdat het voor hem onbegrijpelijk was? Voor dien waan behoedde hem zijne Godsdienstige opvoeding. Deze had diepe wortelen geschoten in zijn nederig en van alle zelfverheffing afkeerig gemoed. ‘Gelukkig het kind,’ zeg ik hem na (op blz. 10 dier voorlezing) ‘dat van zijne ouders zulke inlichtingen mag ontvan-
{==357==} {>>pagina-aanduiding<<}
gen, waaraan het tot in den hoogsten ouderdom gelooven kan.’ Dit geloof was naar zijne innige overtuiging den menseh even noodig ter zijner ontwikkeling, als de meest voortreffelijke vermogens van het verstand, door de rede tot het toppunt der volmaking opgevoerd. Wat zoude er van den mensch in de eerste tijdperken zijns levens worden, indien het kinderlijk geloof hem was onthouden? Maar als nu de jongeling op de baan des levens voortschrijdt, en, na de eerste overtuiging hem door de liefde zijner ouders en den invloed van welwillende leermeesters zoo gereedelijk geschonken, de zucht naar eigen onderzoek in hem ontwaakt, als hij, naar mate zijne vermogens in den krachtigen leeftijd meer ontwikkeld zijn, des te rusteloozer, te vuriger, het hoe, het waarom, het waartoe der zinnelijke en geestelijke wereld tracht te doorgronden, en als met de oogen van het verstand voor zich aanschouwelijk te maken, wordt dan op eens en voor goed voor het gelooven een slagboom gesteld, en verwijdert dan ook de onverzadelijke dorst naar waarheid, naar zekerheid voor het verstand, alle zoo liefelijke zoo geruststellende indrukken der ziel, welke den mensch nu en dan influisteren, dat de Hoogste Wijsheid hem reeds hier in het leven der voorbereiding met de heerlijkste vermogens heeft toegerust, maar dat deze daarom niet behoeven toe te reiken om reeds alles, wat tot een verhevener staat, waartoe hij bestemd is, behoort, geheel te omvatten? - ‘Dit weten wij echter,’ zeide hij, ‘dat als door de Hoogste Wijsheid het geloof aan eenige waarheid is voorgeschreven, vordering in kennis naderhand hetgeen wij hier geloofd hebben door grondige bewijzen zal bevestigen. Dat wij dan, ziende op onze beperktheid, ons niet beklagen, alsof te veel voor ons slechts te gelooven, te weinig te aanschouwen ware. Eenmaal, dit weten wij, eenmaal zeker, wanneer wij genoegzaam voorbereid zijn, komt ook voor ons de tijd van aanschouwen.’
Zoo waren bij onzen overleden vriend waarheidszin en geloof, dankbare waardeering der vermogens van onzen geest

{==358==} {>>pagina-aanduiding<<}

en eerbied voor het Opperwezen in het vriendschappelijkst verbond getreden, en zoo smaakte hij in zijn leven die kalme zielerust, welke hem voor het verschrikkelijke der twijfeling aan de verhevenste waarheden vrijwaarde. En voorwaar niemand kan hieromtrent den minsten twijfel voeden, die het door zijnen ambtgenoot en vriend bij eene warme hulde aan het graf uitgesproken woord mogt vernemen en beâmen: ‘Innig Godsdienstig was zijn gemoed. Godsdienst was voor hem eene behoefte.’
Ook zijn huiselijk geluk werd kort na de aanvaarding van het Professoraat te Franeker gevestigd. In den zomer van 1825 verbond hij zich in den echt met Anna Maria Kien, zijne volle nicht van moeders zijde 1. Hunne wederzijdsche toegenegenheid, reeds in de vroege jeugd door familiebetrekking geboren, sleet niet met de jaren, maar bleef tot haren dood in 1865 2, het geluk van hun echtelijk leven uitmaken. Zij was eene verstandige, zeer beschaafde en welopgevoede vrouw, die door echt Godsdienstig gevoel geleid, door liefde voor man en kinderen, en door pligtsbesef, de verstrooijingen der wereld verre beneden huiselijkheid stelde en de vervulling harer huiselijke pligten. Hun huwelijk werd met elf kinderen gezegend, waarvan echter kort na de geboorte twee te Franeker en één te Groningen, een twaalfjarig zoontje mede aldaar overleden, en nog eene volwassene dochter, kort nadat hij de moeder te Lippspringe had ter aarde besteld, aan den bedroefden vader door den dood werden ontrukt.

{==359==} {>>pagina-aanduiding<<}

Na een tienjarig verblijf te Franeker, waarin hoogachting en genegenheid der studenten van het Athenaeum hem ruimschoots ten deel vielen, en zich rond dit gelukkig huisgezin een kring van vrienden vormde, die met hetzelve de genoegens van den gezelligen omgang onderling genoten, en nog jaren na hun vertrek met aangenaamheid zich herinnerden, riep zijne ambtsbetrekking hem en de zijnen naar Groningen.
Toen Professor S. Brouwer wegens ligchamelijke ongesteldheid zijn ontslag had aangevraagd en eervol bekomen, werd Ermerins in Mei 1835 door Z.M. den Koning tot diens opvolger benoemd als Hoogleeraar in de Wis- en Natuurkundige Faculteit aan deze Hoogeschool.
‘Per decem fere annos,’ zegt collega Hecker 1, doelende op den te grooten omvang zijner verschillende collegiën te Franeker, ‘tantâ laboravit Charybdi. Sanus et salvus ex gurgite prodiit, Groningam profecturus, ubi eum in facultate disciplinarum mathematicarum et physicarum angustior et placidior manebat statio, quam honorifice usque ad septuagenariam tenuit aetatem.’
Deze woorden hebben zeker de naaste betrekking tot de werkzaamheden onmiddelijk aan het Professoraat verbonden, en ook zoo nog alleen tot de iets latere jaren van zijn verblijf onder ons, toen hij na de opheffing van het Franeker Athenaeum in 1843 het genoegen had zijnen opvolger en vriend aan de Faculteit der Wis- en Natuurkunde te Groningen als buitengewoon Hoogleeraar te zien toegevoegd, om eenigen tijd later als gewoon Professor te worden aangesteld. Vóór de komst van Professor Enschedé bleven dus, uitgenomen de Logica en Metaphysica, als aan 's Rijks Hoogescholen tot eene andere Faculteit gerekend, ook de overige vakken der natuurkundige wetenschappen, onder andere de Astronomie, even als vroeger tot zijnen werkkring behooren. Ik meen dit kortelijk te moeten vermelden, vermits juist in

{==360==} {>>pagina-aanduiding<<}

dien tusschentijd de uitgave invalt van de ‘Handleiding bij de beoefening der sterrekunde van Sir John F.W. Herschel voor lezers uit den beschaafden stand, door Ermerins uit het Engelsch vertaald 1.’
Nadat dus Prof. Enschedé het doceren der hoogere mathesis, en andere vakken der natuurlijke wijsbegeerte gaarne op zich had genomen, en zich mede het onderwijs in de sterrekunde liet welgevallen, kon men Ermerins daarmede geluk wenschen, dat hem voortaan een kalmer en rustiger leven verbeidde, en hij niet meer door te grooten omvang en verscheidenheid van arbeid van eene grondige beoefening zijner lievelingstudie zou worden afgeleid.
Men make zich echter van die kalme rust geen te bekrompen denkbeeld. Aan zijnen levendigen en practischen geest, waaraan bijna niets, 't welk met de maatschappij en de betrekkingen van het daaglijksch leven in verband stond, ontging, paarde zich eene schaars geëvenaarde bereidwilligheid om zijne stad- en landgenooten met zijne ervaring en kennis ten dienste te staan. En het vak zijner studiën gaf daartoe telkens aanleiding. Aan wien veel is geschonken, van hem wordt veel gevorderd; en zijnen ijver behoefde men niet op de proef te stellen: men wist dat men zijne hulp slechts had in te roepen om hem gereed en bereidvaardig te vinden. Hij toch was niet slechts een voorstander en medehelper van al wat goed en nuttig werd geacht, hij was daarin naar waarheid een voorganger 2.
Maar alvorens dit in bijzonderheden aan te toonen, slaan wij nog in het algemeen eenen blik op zijne verdiensten als leeraar voor hen, die ambtshalve aan zijne zorgen waren toevertrouwd.

{==361==} {>>pagina-aanduiding<<}

De Wiskunde had hij lief, niet slechts als een vak van wetenschap door de verhevenste vernuften beoefend, waarin de voortreffelijkheid van 's menschen verstandelijke vermogens eeuwen lang met boven allen twijfel verhevene zekerheid was ten toon gespreid, en tot de nuttigste doeleinden voor het maatschappelijk leven aangewend, maar ook en boven al als het beste hulpmiddel ter ontwikkeling van de in 's menschen aanleg sluimerende vermogens, welke moeten worden opgewekt, geoefend en als door oefening geslepen om tot eene juistere kennis der geschapene wereld en de onderlinge verhouding der dingen in en rondom hem te geraken. Even als in alle bewerktuigde met leven begaafde ligchamen krachten liggen verborgen, welke, als zij ten gelegenen tijde en plaats door natuurlijke prikkels worden opgewekt en versterkt, zich ontwikkelen om hen aan het doel, waartoe zij zijn ingerigt, te doen beantwoorden, zoo ook stelde hij zich des menschen redelijken en zedelijken aanleg zoo gaarne voor den geest, als de voortreffelijkste gave Gods, door den wijzen en liefderijken Schepper aan ons geslacht ingeplant, en kenbaar aan het gevoel voor het ware, goede en schoone, met onze ziel onafscheidelijk verbonden. Maar deze heerlijke vermogens en krachten der ziel, in beginsel in iederen niet geheel verbasterden en bedorven deelgenoot der menschelijke natuur aanwezig, moesten immers in werking worden gebragt, door menigen prikkel worden opgewekt, zij vereischten aanwending, gebruik en veelzijdige oefening ten einde haren bezitter bevrediging voor zijn gevoel te doen verwerven, en de bewustheid te schenken, dat hij aan het verheven doel zijns aanwezens beantwoordde. - Daartoe dan ook heeft blijkens de ervaring de Voorzienigheid de hulpmiddelen beraamd, en als het ware den natuurlijken weg voorgeschreven, langs welken wij den dorst naar kennis lesschen, en het ingeschapen gevoel voor waarheid, om slechts dit hier te noemen, kunnen bevredigen. Of ziet men het niet, hoe bij het kind, 't welk in de eerste jaren zijner aanvankelijke

{==362==} {>>pagina-aanduiding<<}

ontwikkeling slechts de aanschouwelijke wereld opmerkt en tegenlacht, naarmate het zich met meerdere afzonderlijke en voor de zintuigen tastbare voorwerpen bezighoudt, hoe, zeg ik, zich allengskens in het nog teedere verstand eenige, wel is waar weinige en zeer eenvoudige, maar later onomstootelijk bevondene begrippen vormen, welke, bij aanwas van ligchaamsen zielsvermogens, meerdere even wisse en op de eenvoudigste beseffen steunende begrippen, als op eene geleidelijke en noodzakelijk aaneensluitende wijze doen geboren worden. - Deze nu grijpt die onverklaarbare innige kracht, welke in ons binnenste leeft en werkt, als van zelf aan, en maakt zich de reeds verworven begrippen in volle bewustheid ten eigendom. Rijpt voorts met de jaren door eigenaardige werkingen en vermogens het verstand, dan wendt het de allengs verkregene waarheden aan om steeds verder en hooger voort te streven op den weg, die tot vermeerdering der kennis voor den geest geopend blijft; en, met deze hulpmiddelen als zoo vele mijlpalen en wisse kenteekenen op den weg bemoedigd en gesterkt, treedt de zoo reeds veelzijdig geoefende mensch als met ongedekt gelaat de waarheid te gemoet, terwijl de rede, die Goddelijke gave aan 's menschen geest verbonden, welke het verstand in het beoordeelen leidt en bestuurt en van den dwaalweg afhoudt, hem den kring van al wat als waar kan gekend en erkend worden immer met vasten en zekeren gang doet uitbreiden.
Geenen anderen dan dezen weg, welken de natuur zelve aanwijst, betreedt naar zijne overtuiging de Wiskunde in het uitvorschen, vaststellen en ontwikkelen der verstandsbegrippen, die tot opscherping van het waarheidsgevoel en de zekerheid der overtuiging leiden. Deze beschouwing van het ware doel der Mathesis, en haar nut bij eene grondige behandeling van elk vak van wetenschap en kunst trok hem dan ook in 't bijzonder aan, en hij trachtte het in bijzonderheden aan te toonen bij het aanvaarden zijner ambtsbetrekking aan de Groninger Hoogeschool: hij sprak bij die gele-
{==363==} {>>pagina-aanduiding<<}
genheid op den 16den September 1835 eene intreê-redevoering uit: de Matheseos vi ad acuendum veri sensum 1.
Dit gevoelen schreef hem dan ook naar zijne meening den voornaamsten pligt voor, dien hij in 't algemeen als Hoogleeraar der Wiskunde aan de Akademie te vervullen had. Dit stelde hij zich dus ten regel, en liet zich bij het polsen van den aanleg en de verstandsontwikkeling van iederen aankomenden nog onbedrevenen jongeling daarvan door geene bijzaken afleiden; de ijver waarmede hij de belangen zelfs van den minst ontwikkelden student bleek te behartigen, nam velen voor hem in, en deed hen deze uitlokking der begrippen, altijd met vriendelijken aandrang gepaard, niet ongaarne volgen. Ook moet het naar waarheid gezegd worden: door zijne ervaring in dezen geleid verkreeg hij zulk eenen tact ter juiste waardeering van hunne vatbaarheid en wetenschappelijke toekomst, dat zijn oordeel over hen aan ambtgenooten in andere vakken medegedeeld, dezen een veilig baken was, waarnaar zij hunne hoop of teleurstelling bij den verderen koers konden berekenen. Mij ten minste is de herinnering nog levendig, hoe zijn antwoord op mijne vraag wat ik van dezen of genen zijner leerlingen te wachten had, nimmer faalde. Die geschiktheid hadden getoond voor de methode der wiskunde, bewezen ook later, dat zij vatbaarheid bezaten voor den geleidelijken en zekeren gang der regtsgeleerde studiën. Behoef ik wel te zeggen, dat ik mij dan met zeker genoegen het gezegde van den grooten Leibnitz te binnen bragt over de kracht en evidentie der mathesis, en de gelijkvormigheid aan deze der vaste en consequente redenering der Romeinsche regtsgeleerden in de Pandecten.
Maar wie schetst dan ook zijne verbazing toen hij vernam

{==364==} {>>pagina-aanduiding<<}

dat deze zoo uitnemende propaedeutiek voor alle wetenschappelijk onderwijs op eene onberadene wijze werd afgekeurd, en nog wel door hen, wier eerwaardige betrekking hen als de voornaamste voorstanders van grondige studiën moest doen beschouwen. In 1843 had de Algemeene Synode der Hervormde Kerk in een adres aan Z.M. den Koning pogingen aangewend om de studenten in de Godgeleerdheid van alle verpligte studie der Mathesis te ontslaan. En, hoe afkeerig anders van openbare tegenspraak van andersdenkenden, sprak hier zijn pligt als docent in eene der edelste en nuttigste wetenschappen te luide, dan dat hij dit, naar zijn gevoelen, gevaarlijk voorbeeld onopgemerkt mogt voorbijgaan. Hij aarzelde dan ook niet zijne Bedenkingen daartegen aan het oordeel van het publiek te onderwerpen. Dit geschrift behelst, naar mijn inzigt, eene duidelijke aanwijzing en bondig betoog, hoe men door onberadene klagten van hen die de waarachtige belangen hunner kinderen of pupillen niet doorzien, zich kan laten verleiden om mede te werken tot het opheffen van een onderwijs, door de ervaring en het doorzigt der kundigste opvoeders beproefd en aangeprezen. Niet slechts beweert hij, dat de stellers van dit adres, die hunnen eerbied voor het verhevene dezer wetenschap betuigen, en het nut erkennen, 't welk zij heeft opgeleverd 1, zich niet gelijk blijven, maar ook, door zich in het beoordeelen van het ware nut door de mathesis aangebragt op een verkeerd standpunt te plaatsen, tot verwarring van meeningen aanleiding geven, en niet dan schijnbare redenen kunnen bijbrengen, waarom de wiskunde niet als voor alle beoefenaren der wetenschappen doelmatig en nuttig zou moeten beschouwd worden. Het ware standpunt wordt, zegt hij, voorbijgezien. Niet het onderwerp, maar de vorm, niet de materie van het onderwijs in de mathesis, maar de methode, waarmede de onderwijzer te werk gaat in het opbouwen en vaststellen der opvolgende begrip-
{==365==} {>>pagina-aanduiding<<}
pen en waarheden komt in aanmerking, en deze geldt niet dezen of genen, maar allen, op wier verstandsontwikkeling de weldadige invloed der wiskunde zich openbaart. Men kan zegt hij 1: ‘het nut, hetwelk de wiskunde heeft in de opleiding en vorming der jongelingschap tot hoogere betrekkingen, zich niet beter voorstellen dan door te letten op den voordeeligen invloed, welken de gedurige omgang met beschaafde, wellevende menschen altijd heeft ter verkrijging van eenen beschaafden toon en beschaafde manieren. Gelijk men door hun voorbeeld, zonder het zelf te vermoeden, dien beschaafden toon aanneemt, evenzoo zal men in het onderzoek der waarheid geoefend worden, wanneer men, zich op de wiskunde toeleggende, alles naauwkeurig tracht te bevatten, de bewerkingen nagaat, om te leeren hoe zij volbragt worden, en de bewijzen bezigt, niet om dezelve werktuigelijk in het hoofd te prenten, maar tot eigene overtuiging van de waarheid; wanneer men overal verband en éénheid heeft zoeken te verkrijgen. Het zal voor dezulken zijn, alsof zij in gedurigen omgang leefden met eenen waarheidlievenden man, wiens redeneertrant altijd geregeld en naauwkeurig is, die altijd langs den kortsten en besten weg tot de waarheid komt, enz.’ En zou' dit dan anders zijn voor den aanstaanden Theologant, anders voor den Jurist, den Medicus of den beoefenaar van eenig ander vak van wetenschap? Geen wonder dan dat het gevoelen door de Synode reeds vroeger in 1820 geuit - toen de vrees was ontstaan, dat het der Kerk welligt spoedig aan het vereischte getal predikanten zou ontbreken - dat zeg ik dit gevoelen ook hier door den schrijver wordt herinnerd, en in beginsel als verderflijk voor de studiën met warmte wordt bestreden. De ongelukkige uitdrukking, dat men in 1815 voor toekomstige Godsdienstleeraars een grooter aantal lessen had voorgeschreven, dan de volstrekte noodzakelijkheid schijnt te vorderen, vond in zijne

{==366==} {>>pagina-aanduiding<<}

oogen geen genade 1. Indien het mij vergund ware hem in dit geschrift verder te volgen, dan zou ik wel eens wenschen aan te wijzen, hoe hij de gronden voor het verzoek zoo wel hier als vroeger bijgebragt, opneemt en met wetenschappelijke wapenen vernietigt, ja als te ligt bevonden en voor het oordeel van iederen bevorderaar van degelijk Academisch onderwijs als onwaar en hem ten eenenmale onwaardig ten toon stelt. Ten zij men misschien met eenig regt mogt beweêren, dat dit onderwijs het meest aan het doel zoude beantwoorden, als men de jagt op spoedige examina in de hand werkte, en alles daar henen werd gerigt, dat met den meesten spoed, mits zonder opoffering van tijd en onkosten, door de vaderlandsche Hoogescholen mannen werden afgeleverd van oppervlakkige kennis, te weinig ontwikkeld om steeds het wezen van den schijn te onderscheiden, en nogtans voor de verhevenste en edelste betrekkingen des levens bestemd. Hij moge dan in deze te vergeefs hebben geijverd, wie zal het hem tot oneer durven toerekenen, dat hij als echt wetenschappelijk gevormd Hoogleeraar voor zijne wetenschap in de bres sprong, en zonder eenige vrees van uit baatzucht voor eenen orator pro domo gehouden te worden, beginselen te keer ging, die, zoo ze wortel schoten, alle Academisch onderwijs moesten ondermijnen, en de vaderlandsche Hoogescholen dreigden te verlagen tot inrigtingen, waar de handwerken van het daaglijksche leven werden aangeleerd.
Wat voorts zijne verdiensten betreft in het behandelen en onderwijzen der Physica, het zoude wel de dwaasheid zelve zijn, indien ik de volledigheid en degelijkheid zijner wetenschappelijke studiën hem door deskundigen toegekend, trachtte aan te toonen. Ik heb het immers in het begin van dit opstel zelf erkend, dat mijne onwetendheid in deze mij bijna had afgeschrikt om aan mijnen vriend de laatste hulde, die niet dan gebrekkig kon zijn, te bewijzen. Ik zal mij liever

{==367==} {>>pagina-aanduiding<<}

beroepen op eene langdurige bekendheid met zijn karakter, en zijne onbeperkte ingenomenheid met alle vakken der wetenschap, waarop hij zich immer toelegde; deze toch zal zich wel niet het minst hebben geopenbaard in de wetenschap, welke hij reeds in zijne jongelingsjaren zoo ijverig beoefende; ook moet ik wijzen op de algemeene achting van deskundigen hem te beurt gevallen, vooral van zijnen achtingwaardigen vriend P.J. Uijlenbroek, die niemand liever tot zijnen opvolger bestemde; eindelijk op het gunstig oordeel en de toegenegenheid van allen, die zoo hier als voorheen te Franeker zijn onderwijs in de natuurkunde genoten. Hierdoor verwierf hij zich sedert jaren den roem van een doorkundig docent, en door den welwillenden ijver voor de belangen zijner leerlingen de hoogachting en toegenegenheid, welke ook ongezocht het loon zijn van braafheiden getrouwe pligtsbetrachting. Een zijner vroegere leerlingen, thans mede in een aanzienlijken stand aan het onderwijs verbonden, verzekerde mij onlangs, dat hij zich nog altijd met erkentelijkheid en genoegen zijne nuttige en grondige lessen herinnerde; dat hij niet slechts zijne veelomvattende en degelijke kennis, maar tevens, gelijk hij zich uitdrukte, zijne probiteit als docent, had bewonderd. Het was hem toch niet te doen om door veelheid van schitterende proeven de aandacht zijner hoorders aangenaam bezig te houden; het was veeleer alsof hij zich zelf vergat, en alleen gedreven door de zucht om hunne wezenlijke belangen te bevorderen, hen niet met het meest aanlokkelijke der natuurkunde wenschte bezig te houden, maar bij voorkeur de gronden daarvan ter hunner overtuiging behandelde, welke tot een algemeen inzigt in de geheime krachten en wetten der natuur en hare noodzakelijke gevolgen leiden moesten. Het is waar, zijne eenvoudige en onopgesmukte voordragt, gepaard aan de veelheid der te behandelen zaken, en eene hem eigene voortvarendheid, bragten den spreker wel eens op den weg om door te groote haastigheid aan het duidelijke van zijn betoog schade toe te

{==368==} {>>pagina-aanduiding<<}

brengen; maar hij gevoelde het aanstonds zelf, en schaamde zich niet om op den te vluggen gang terug te komen, en hij rustte dan ook niet vóór hij bespeurde dat hij alles in den samenhang goed had uitgelegd en alles goed was begrepen. Dezelfde waarheidlievende getuige, die mij dit als een staaltje van de probiteit des leermeesters mededeelde, verzekerde mij tevens, dat als hijzelf zich te huis gekomen ter neder zette om het aangeteekende te herzien en uit zijn geheugen aan te vullen, hij zich al het behandelde duidelijk en geleidelijk voor den geest kon terugroepen, en er veel vrucht van bevestigde of vermeerderde eigene kennis uit mogt opzamelen. Ook het opofferen van zijnen tijd voor het onderwijs was voorbeeldig. Op de physica verdubbelde zelfs met de jaren zijn ijver, hij zette zijne leerlingen zelven aan het werk, en liet hen onder zijn toezigt zich oefenen in het nemen van proeven, terwijl hij met de grootste inspanning bij elk met raad en hulp tegenwoordig was. Zelfs in de laatste jaren van zijn Professoraat vond hij zooveel behagen in deze nuttige oefeningen, en behartigde mede met zooveel ijver zijne elementaire lessen, dat hij niet zelden twee derdegedeelten van den dag zich te midden zijner leerlingen op het physisch kabinet met proeven bezig hield, en slechts weinige uren voor eigene studiën kon afzonderen.
En welk gevoelen nu was hij onder den strijd der meeningen toegedaan over het doel der natuurkunde als wetenschap, wat moest zich dus ook de voorganger in deze bovenal voor oogen houden? Was het de wijsgeerige ontwikkeling van het verstand, welke den beoefenaar van elke wetenschap tot zekerheid, tot ware begrippen opleidt, waartoe de physica mede zulk een voortreffelijk middel aanbiedt, gelijk hij vroeger in zijne oratie de Physicorum methodo vere philosopha had betoogd? voorts, had de natuurkunde hare eigendommelijke waarde als een der verhevenste en achtingwaardigste vakken van onderzoek voor den menschelijken geest, of had zij slechts hare hoogschatting te danken aan het stoffelijk

{==369==} {>>pagina-aanduiding<<}

nut, 't welk zij voor de belangen der maatschappij oplevert, aan de praktische resultaten, welke hare verbazende vorderingen vooral in den lateren tijd hadden bewerkt, en de nijverheid tot eene verwonderlijke hoogte hadden opgevoerd, waartoe zij onmogelijk zonder de onschatbare kennis der eigenschappen en wetten der natuur had kunnen opklimmen; eindelijk moest dus en kon een grondig en wetenschappelijk beoefenaar van haar aan de stem gehoor geven van hen, die, uitgaande van het beginsel omne nimium nocet, dit ook op elk afzonderlijk vak van studie wilden hebben toegepast, en beweerden, dat men zich steeds en van den beginne af de haven, het nuttig doel moet voor oogen stellen, zich daarvan door niets laten afleiden, en ook daarom vooral onnutten ballast moet over boord werpen. Het beantwoorden dezer vragen hield hem bezig, toen hij in October 1842 het Rectoraat der Academie overdroeg op den Hoogleeraar L.G. Pareau, en eene oratie uitsprak de ratione qua Physicus disciplinae suae studio plurimum prodesse possit 1. - Het mag na al het gesprokene schier overbodig zijn op te geven, hoe zijn antwoord op die vragen moest uitvallen. Op de eerste antwoordde hij uit volle overtuiging mede bevestigend; op de tweede vraag gaf zijn grondig en degelijk onderwijs gedurende geheel zijn academische loopbaan het ontwijfelbare antwoord; eindelijk de bevestiging der laatste voorstelling achtte hij den echt wetenschappelijken beoefenaar der Natuurkunde, vooral den leeraar aan eene Hoogeschool ten eenenmale en geheel onwaardig. Niet dat hij het beneden de waardigheid van den Professor rekende om steeds aan te

{==370==} {>>pagina-aanduiding<<}

wijzen, welk een onberekenbaar nut deze of gene theörie der Physici had aangebragt voor het maatschappelijk leven, voor andere takken van wetenschap en kunst; neen voorzeker, dan zoude zijn onderwijs zelf van het belangrijk nut zijn verstoken gebleven, 't welk het nu rondom zich verspreidde: maar om met den steeds aanwakkerenden stroom des tijds voortgedreven altijd te vragen, welk pecunieel of industrieel belang is aan dit of dat onderzoek verbonden? en zoo dit twijfelachtig ware, het maar eenvoudig buiten den kring van het onderwijs te laten rusten, zonder zich er te veel om te bekommeren, zulk eene quasi-wetenschappelijke en hoogwijze uiting van den tijdgeest, stuitte hem tegen de borst, en deze wekte bij hem voor den met dit doel slechts werkzamen onderzoeker minachting op. En dan - wij hebben het reeds vroeger gezien - ontbrak het hem niet aan den moed om openlijk in het strijdperk te treden, en het verderfelijke van een beginsel aan te toonen, dat op het vernietigen van allen wetenschappelijken zin moest uitloopen.
Eenige jaren later (3 Oct. 1855) hield hij in het Genootschap ter bevordering van natuurkundige wetenschappen te Groningen eene mede daarop doelende voorlezing, en behandelde daarin de vraag: ‘Is er verband tusschen materialistische rigting en natuurkundige wetenschappen? 1 Ook hier zij het mij vergund de slotsom van zijn betoog met een enkel woord aan te duiden, vermits dit opstel wederom op eene voortreffelijke wijze zijne hooge waardeering van wetenschappelijke studiën openbaart, en hij haar in hetzelve van de smet tracht te zuiveren, welke daarop het onberaden oordeel der menigte nu en dan geworpen heeft.
Feitelijk is het schier boven twijfel verheven, of de sterke ontwikkeling der industrie in onzen leeftijd onder de voorname oorzaken behoort, waardoor die materialistische rigting

{==371==} {>>pagina-aanduiding<<}

wordt te weeg gebragt, en men moet dan evenzeer toestemmen dat de natuurkundige wetenschappen, en meer bepaald de natuur- en scheikunde, dien geest middellijk hebben in de hand gewerkt. Nooit toch zou men in de volmaking van al wat tot de industrie betrekking heeft zoover gekomen zijn, als niet deze door nieuwe ontdekkingen daartoe hadden medegewerkt. Maar bij het opperen dier vraag heeft men eene onmiddellijke, regtstreeksche werking op het oog: moet deze dan als zoodanig erkend worden? Toegegeven dus dat die wetenschappen den materialistischen geest dikwijls hebben bevorderd, volgt dan hieruit, dat dit noodzakelijk heeft plaats gehad, altijd dus uit haren aard, en dat natuurkundige kennis niet kan verspreid worden, zonder die gevolgen te hebben? Het antwoord is eenvoudig: alles hangt eenig en alleen af van de wijze waarop men ze behandelt. In haren aard moeten zij als wetenschappen worden voorgesteld, die hare voortreffelijkheid niet slechts ontleenen aan de toepassing, welke men er van maken kan tot betere vervulling van de behoeften des daaglijkschen levens, of tot het verkrijgen van die praktische uitkomsten, die ons met verwondering vervullen over hetgeen de mensch met zijne zwakke krachten al niet vermag. Stel ze voor als wetenschappen, waarin eenheid en verband tusschen hetgeen daarin behandeld wordt, bestaat of moet gezocht worden. Wil men aan haar meerdere voortreffelijkheid dan aan de meer bespiegelende wetenschappen toeschrijven, hetzij vooral niet omdat zij zich met de stoffelijke wereld en het zinnelijke bezighouden, maar in zooverre in haar meer zamenhang en zekerheid gevonden wordt, en vele van haar een wetenschappelijk geheel uitmaken. Als men steeds van praktijk spreekt en de belangrijkheid der wetenschappen afmeet naar de meerdere of mindere dadelijke inwerking op het stoffelijk bestaan des menschen, dan verwekt men ontegenzeggelijk de materialistische rigting, en verwekt minachting voor hare voortreffelijke zusters, welke uit haren aard die praktische toepassing niet geven kunnen.

{==372==} {>>pagina-aanduiding<<}

Men behandele dan de natuurkundige wetenschappen waarlijk wetenschappelijk, en bevordere nevens haar ook de beoefening van andere niet minder verhevene, dan kan men overtuigd zijn, dat de natuurstudie het meest zal bloeijen, en behoeft niet te vreezen voor het opwekken van dien onwetenschappelijken zin, die in de materialistische rigting van onzen leeftijd zich vertoont, en den bloei van alle wetenschappen moet belemmeren.
 
Tot hiertoe heb ik naar mijn vermogen getracht aan Ermerins de hulde toe te brengen, welke de eenparige stem van der zake kundige mannen hem als echt wetenschappelijk geleerde en verdienstelijk docent zonder eenige aarzeling toekent. Thans mag ik overgaan om, eenen blik te slaan op zijne bereidvaardigheid om, ook buiten den kring zijner werkzaamheden onmiddellijk uit zijnen ambtspligt voortspruitende, aan het algemeen en aan de belangen van verscheidene geleerde genootschappen en inrigtingen nuttig te zijn. De zoo even aangehaalde voorlezing brengt mij in de eerste plaats, als van zelf op het Natuurkundig Genootschap te Groningen gevestigd.
Van deze bloeijende vereeniging was hem, nog te Franeker zijnde, het honorair lidmaatschap opgedragen; en kort na zijne aanstelling aan deze Hoogeschool, tot lid van het Bestuur benoemd, heeft hij deze betrekking tot aan zijnen dood toe, met naauwgezetheid en eere vervuld. Volgens het mij door eenige leden medegedeelde, heeft hij ook in dezen kring van wetenschappelijke mannen uitnemende diensten bewezen, en het genootschap aan zich verpligt. In elken winter vervulde hij niet slechts eene of meer spreekbeurten, maar hield ook verscheidene malen eene aaneengeschakelde reeks van voordragten, die den grootsten bijval vonden, en tot de verspreiding van natuurkennis onder de ingezetenen dezer stad veel hebben bijgedragen. Hoc zeer men zijne verdiensten in deze waardeerde, bleek vooral op eene treffende

{==373==} {>>pagina-aanduiding<<}

wijze, toen hij in het voorjaar van 1845 voor een beroep naar Leiden bedankte. Niet slechts werd hij tot lid van verdienste des Genootschaps benoemd, maar men wenschte als bewijs van dankbaarheid hem een blijvend gedenkteeken aan te bieden, ter herinnering aan de ingenomenheid, welke zijn besluit bij de leden had verwekt. Toen echter zijne kieschheid belette, dat aan dit voornemen werd voldaan, schafte de vereeniging voor hare eigene verzameling een belangrijk physisch instrument aan, plaatste daarop eene op de gelegenheid passende inscriptie ter zijner eere, en voegde er de dringende bede bij, dat hij dezen toestel steeds naar zijne verkiezing mogt gebruiken bij het nemen zijner proeven. Later, toen men in 1864 reden meende te hebben om over de verzameling instrumenten des genootschaps op eene andere wijze te beschikken, maakte men met betrekking tot den voor hem bestemden toestel eene uitzondering, en bood dit werktuig, zeker ook met het oog op hem, der Groninger Hoogeschool ten geschenke aan. Door de Curatoren werd het in dank aanvaard, niet slechts als eene aanmerkelijke aanwinst van het physisch kabinet, ‘maar daarenboven’ - zoo luidden de woorden van HunEd. Achtbaren missive - ‘omdat door deze plaatsing den verdienstelijken Hoogleeraar J.W. Ermerins bij voortduring het vrije gebruik verzekerd bleef van een werktuig, indertijd aangeschaft om te strekken tot een blijvend bewijs van erkentelijkheid voor een besluit, waardoor hij niet alleen het Natuurkundig Genootschap, maar ook de Hoogeschool in hooge mate aan zich heeft verpligt.’
Ook in de werkzaamheden van het in Groningen gevestigd Departement der Maatschappij ter Bevordering der Nijverheid nam hij steeds een ijverig deel; en als lid van het Bestuur herhaaldelijk voorzitter van hetzelve bevorderde hij jaren lang daarvan de belangen, waarbij hij ruimschoots de goedkeuring harer leden mogt inoogsten. In 1864 werd hij mede door Directeuren dezer Maatschappij te Haarlem benoemd tot lid

{==374==} {>>pagina-aanduiding<<}

der Jury voor de Tentoonstelling van Wis- en Natuurkundige werktuigen, welke in 1865 te Leiden zou gehouden worden. Met dezelfde belangstelling in de Academie van Beeldende Kunsten, Bouw-, Toegepaste Werktuig- en Zeevaart-kunde, alhier onder den naam Minerva opgerigt, was hij als Directeur in velerlei bezigheden gewikkeld, en onder anderen als Voorzitter harer Commissie tot het examineren van Varenslieden een onverdroten deelgenoot in hare telkens wederkeerende bijeenkomsten. Ter erkenning van zijne diensten aan deze Commissie jaren lang bewezen, werd hij in 1846 tegelijk met den Heer J. Kool jr. Kapitein-Luitenant ter zee, onder-inspecteur van het Loodswezen in de provincie Groningen, tot Honorair-lid dier Academie benoemd. Hoe hij jegens haar gezind was, en zich haar waarachtig nut en verheven doel met innige overtuiging voorstelde, bleek vooral, toen hij in eene openlijke vergadering op den 16den Januarij 1844 als spreker optrad met een betoog, dat het onderwijs en de werkzaamheden aan de Academie Minerva den heilzaamsten invloed uitoefenen op de ontwikkeling en beschaving des verstands, en op de beste wijze algemeene verlichting bevorderen 1.
In 1845 werd hij met zijne ambtgenooten in de Wis- en Natuurkundige Faculteit, H.C. van Hall en C. Mulder Lid van het gezelschap Groningsche Geneeskundigen, en heeft daar, volgens eene mij gedane mededeeling, menige belangrijke voordragt gehouden.
Eindelijk zij hier nog met een woord vermeld, dat hij ook in het Departement Groningen der Maatschappij tot Nut van 't Algemeen in 1846 eene spreekbeurt vervulde. Deze redevoering, niet in druk verschenen, had ten onderwerp de

{==375==} {>>pagina-aanduiding<<}

ervaring, en strekte ten betooge, dat de mensch bestemd is om door de ervaring tot verstandelijke en zedelijke ontwikkeling te geraken. Zij behelsde menigen nuttigen wenk om dit hulpmiddel onzer natuur tot onze veredeling en volmaking aan te wenden; en geeft overal blijk van zijn eigen goed ontwikkeld zedelijk en Godsdienstig gemoed.
In den jare 1836 benoemde de Eerste Klasse van het Koninglijk Nederlandsch Instituut van Wetensch., Letterk. en Schoone Kunsten hem tot haren correspondent, en toen hij na de opheffing dier inrigting met andere geleerden door Z.M. den Koning in 1852 als Lid werd aangesteld der gewijzigde Koninglijke Akademie van Wetenschappen, meende hij met eenige der nevens hem benoemden bij een eerbiedig adres voor die eervolle betrekking te moeten bedanken. Na de opheffing echter hunner bezwaren, en nadat bij Koninglijk Besluit van 23 Februarij 1855 deze instelling uitbreiding had erlangd, aanvaardde hij het Lidmaatschap en voldeed aan zijne verpligting door het ten bepaalden tijde voordragen of inleveren van een wetenschappelijk betoog. Als overdrukken uit de Verslagen en Mededeelingen, Afdeeling Natuurkunde, heb ik onder de nagelatene stukken slechts gevonden eene mededeeling over de identiteit van licht en stralende warmte, en eene over de dagelijksche beweging van den barometer te Groningen van December 1851 tot November 1861. Hierbij moge het niet ongepast zijn met een woord te vermelden, dat kort na zijne aanstelling e. dagelijks voor eene getrouwe opteekening zorgde van de windrigting, en den stand van barometer en thermometer te Groningen. Deze meteorologische observatiën nu werden sedert 1851 met minder lastigen tijdroof en met meerder gemak en juistheid verrigt, toen hij door den bekenden mechanicus C. Bekker eenige zelfregistrerende instrumenten had doen vervaardigen en op het Academie-gebouw deed plaatsen, of aan de verzameling van het physisch kabinet had toegevoegd; namelijk de toestellen ter zelfregistrering van windrigting en winddruk,

{==376==} {>>pagina-aanduiding<<}

ook der hoeveelheid van gevallen regen, alsmede die ter zelfregistrering van den barometer- en thermometer-stand. Hij maakt van die instrumenten zelf melding in bovengenoemd opstel 1, en het blijkt dat hij van den windwijzer en winddrukmeter op het Akademiegebouw eene uitvoerige beschrijving had overgezonden aan den Raad van Bestuur des Koningl. Instituuts van Ingenieurs 2, om ter vergelijking met den meteorologischen toestel te Utrecht te dienen voor den Heer Tideman, Ingenieur der Marine. Eindelijk moet ik hier nog opteekenen, dat hij na het overlijden van zijn medelid en vriend Cl. Mulder zich op verzoek van den Secretaris naar Amsterdam begaf om ter gewone vergadering der Afdeeling Natuurkunde van 30 November 1867 eene uitvoerige mededeeling te doen 3 aangaande het wetenschappelijk leven en werken van hem, dien hij sedert zijne jongelingsjaren zoo goed had gekend en hooggeacht.
Aan dezen aandrang van zijn gevoel gaf hij ook te Groningen gehoor, toen hij bij het heropenen zijner lessen na den dood van Mulder eene belangrijke redevoering uitsprak over de verdiensten van onzen afgestorven ambtgenoot. Een talrijk gehoor van Hoogleeraren en studenten, allen vrienden des overledenen, woonde deze aandoenlijke plegtigheid bij, en gaf zijne goedkeuring te kennen, toen bij het einde dezer toespraak de Hoogleeraar van Hall opstond, en als tolk van aller gevoelen den welmeenenden dank uitsprak voor de uitnemende wijze, waarop hij zijnen en onzen vriend

{==377==} {>>pagina-aanduiding<<}

had vereerd. Ambtshalve heeft hij nog eenmaal dezen pligt waardiglijk vervuld, toen hij in October 1867 als Rector der Hoogeschool aftrad.
Toen Koning Willem II, na veelvuldige klagten over te geringe bekwaamheid der tot het hooger onderwijs toetredende jongelieden, goedvond bij Besluit van 23 Mei 1845 (Staatsbl. no. 25) eenige wijzigingen te verordenen aangaande de toelating der studenten tot de Hoogescholen en Athenaea, werd Ermerins mede gekozen onder de Leden der eerste Commissie tot het afnemen bestemd van het staatsexamen. Hij deelde dan ook in den vermoeijenden arbeid in den zomer van 1845 (6-22 Augustus) door die Commissie te 's Gravenhage volbragt, en mogt zich dus mede een deel toerekenen van de hooge goedkeuring haar namens Z. Majesteit door den Minister toegekend. ‘Aan de welberaden voorbereiding en inrigting van het examen’, zoo luidde onder anderen 's Ministers missive dd. 15 October 1845, ‘aan den geregelden en vasten gang van hetzelve, aan U aller onverpoosde inspanning en onwrikbare onpartijdigheid bij de uitspraak is het te danken, dat deze eerste proeve mijns inziens, ten volle aan de bedoeling heeft beantwoord.’ Ook de in de volgende jaren aangestelde commissiën prezen eenparig de wijze, waarop niets aan die welberaden voorbereiding en inrigting van de examina door hare voorgangster had ontbroken.
Intusschen is het algemeen bekend, hoe reeds toen, en naderhand, de gevoelens verschilden over het nut 't welk deze staatsexamina ter opheffing der gebreken voor onze Hoogescholen moesten opleveren. Geen wonder dus dat Ermerins, die zich reeds lang met het wetenschappelijk hooger onderwijs had bezig gehouden, en zijne leemten kende, over dit onderwerp in dien tijd vooral ernstig nadacht, en zijne ondervinding ten nutte van anderen kenbaar wenschte te maken. Een uitvoerig en helder uiteengezet opstel van zijne hand, Over het Staatsexamen en eenige daarmede in

{==378==} {>>pagina-aanduiding<<}

verband staande punten van het hooger onderwijs, strekt daarvan ten bewijze. Zijn voornemen was het openbaar te maken; nadat echter bijzondere omstandigheden hem vooreerst hadden verhinderd er gevolg aan te geven, en hij in 't begin van 1849 tot die uitgave wenschte over te gaan, verscheen het Besluit van 15 Januari 1849, waarbij de Koning eene commissie van tien leden benoemde, om aan de Regering een rapport, een wetsontwerp en eene memorie van toelichting over het hooger onderwijs voor te dragen. Daar nu waarschijnlijk eene geheele verandering aanstaande was, en zijn geschrift geheel en al steunde op de toen nog in werking zijnde Besluiten betreffende het hooger onderwijs, hield hij zijne aanmerkingen terug, als voortaan, naar zijne bescheidene meening, geen nut of toepassing hoegenaamd kunnende opleveren.
Ook aan de gewestelijke en stedelijke overheid stond hij met zijne wetenschappelijke kennis gaarne ten dienste, zoodra zijne voorlichting werd ingeroepen. Toen in het najaar van 1847 Zijne Exc. de Minister van Binnenlandsche Zaken bij verscheidene missives de aandacht der Gedeputeerde Staten van dit gewest had gevestigd op het wenschelijke dat al de administratieve verordeningen op het stuk der maten en gewigten in één Koninklijk Besluit werden opgenomen, en door H. Ed. Gr. Achtbaren wenschte te worden ingelicht aangaande verbeteringen, waarvoor de toenmalige bepalingen op het IJkwezen bij een algemeene herziening vatbaar mogten zijn; ook hun gevoelen verlangde nopens de wijze van invoering van eenen ijk op de balansen; en de vraag aan hun oordeel onderworpen had, of het raadzaam ware, de Nederlandsche el door een andere wettige lengtemaat te vervangen, werden de ingewonnen rapporten der Arrondissements-ijkers, en der Kamer van Koophandel en Fabrijken, uithoofde van het eigenaardige dezer zoo gewigtige zaken, in Februarij 1848 in zijne handen gesteld, met verzoek om zijne consideratiën en advijs aan H. Ed. Gr. Achtbaren te willen mededeelen.

{==379==} {>>pagina-aanduiding<<}

Twee afzonderlijke uitvoerige memoriën zond hij daarop in aan gezegd collegie, waarin hij de verschillende gevoelens tot verandering, wijziging of behoud uit één zette, en op eene bescheidene wijze wetenschappelijk beoordeelde 1.
Wat de stad zijner inwoning en hare nabuurschap betreft: bij vele ingezetenen is nog in dankbare herinnering de buitengewone hulpvaardigheid bij gelegenheid eener verbeterde inrigting van het brandwezen te Groningen ook door hem met eenige andere deskundigen, op wier ervaring men kon rekenen, aangewend. Geene moeite ter verkrijging der geschiktste bluschmiddelen, en bij de regeling van het geheel, was voor hem te groot, en in ijverige voortvarendheid mogt hij velen ook hierin ten voorbeeld strekken. Het lag in zijnen aard om al wat hij op zich nam, niet slechts voor een deel en met raad, maar ook met de daad en geheel met zoo veel zorg te behartigen, alsof hij zelf alleen voor het werk verantwoordelijk zoude zijn. En zoo was het ook bij het plaatsen der bliksemafleiders op verscheidene stadstorens en particuliere gebouwen. Op de voor hem meest eervolle wijze betuigde dit onder anderen de stedelijke Raad, toen hij in September 1838 een blijk mogt ontvangen van erkentelijkheid voor de van hem ontvangene wetenschappelijke toelichtingen en hulpvaardige medewerking in het stellen van eenen afleider aan den Martini-toren, ‘van welk belangrijk werk hij op de verpligtendste wijze de leiding wel op zich had willen nemen.’ Dit gedenkteeken der hoogachting van den Raad voor eenen harer verdienstelijkste burgers, een zilveren blad, voorzien van het stads-wapen en een opschrift ter zijner eere, wordt door de familie des overledenen, dankbaar voor de verdiensten des geliefden vaders in blijvende eere gehouden.

{==380==} {>>pagina-aanduiding<<}

Ik meen mij te herinneren, dat e. ook eens naar eene naburige provincie is vertrokken, om bij eenen dergelijken veiligheidsmaatregel met zijnen ingeroepen raad van dienst te zijn. Zeker is het, dat hij eens naar Emden overstak om aan het verzoek van eene stoombootmaatschappij te voldoen en de werktuigen in oogenschouw te nemen en te beoordeelen. Voor deze bereidwilligheid is hem mede eene eigenaardige gedachtenis te beurt gevallen.
Maar hoe zoude ik van zijne verdiensten jegens de stad Groningen kunnen gewagen, en van zijne onvermoeide zorgen voor het stedelijk Gymnasium zwijgen. Op den 22sten November 1845 benoemde hem de stedelijke Raad tot Curator der Latijnsche scholen in plaats van Mr. H.O. Feith, wien op zijn verzoek een eervol ontslag was verleend; en kort na zijne aanstelling volgde reeds spoedig de rustelooze arbeid, welke ook van hem zoude gevorderd worden bij de hervorming dier oud-vaderlandsche inrigting in een zoogenaamd Gymnasium van uitgebreider omvang, en uitgestrekter doel voor het middelbaar onderwijs 1. Opdat ik niet weder verpligt zij den lof van mijnen vriend, en zijne groote verdiensten in dezen te verkondigen, zij het mij vergund eenen zeker wel bevoegden getuige te laten spreken. De geleerde en zelf zoo ijverig werkzame Rector, Dr. J.A. Wijnne liet zich bij de eerste openbare promotie en prijsuitdeeling na het overlijden van e. in den zomer van het vorige jaar nagenoeg aldus hooren: ‘.....zonder iemand te kort te doen mag ik het openlijk uitspreken, gedurende eene reeks van

{==381==} {>>pagina-aanduiding<<}

jaren was J.W. Ermerins de ziel van het collegie der Curatoren. Allengskens toch vatte hij voor dit Gymnasium eene genegenheid op, waarin velen hem mogen evenaren, niemand hem ligt zal overtreffen. Van deze heeft hij in de 23 jaren, dat hij zijne plaats met zooveel eere bekleedde, overvloedige blijken gegeven. Bij elke verandering in de organisatie waakte hij als een vader voor hare belangen. Hij vergenoegde zich dan niet met beraadslagen, maar getroostte zich, zoo vaak de omstandigheden dit vereischten, allerlei moeite, en niet zelden veelvuldige onaangenaamheden...... Voorzeker, zoo deze inrigting jaren van ongekenden bloei heeft gehad, zoo zij een naam heeft, die wel luidt, zoo zij welligt iets eigenaardigs heeft, dat haar een kenmerkend karakter verleent, eindelijk dat zij nog staat en niet is bezweken, of op hare grondvesten waggelt, het is voor een goed deel toe te schrijven aan de trouwe zorgen van den Curator J.W. Ermerins. Aandoenlijk was het te hooren, met welke ingenomenheid hij van haar sprak, wanneer het haar wel ging, treffend hem te aanschouwen, wanneer hij hare verdediging op zich nam tegenover hen, die, slechts een oog hebbende voor hare gebreken, de bezwaren voorbij zagen, waarmede zij had te worstelen. In 't kort voor het Gymnasium te ijveren en te werken was in 's mans eigen oog een belangrijk deel zijner levenstaak.’
En hoeveel, wij hebben het gezien, behoorde tot die bellangrijke taak, of werd er door den gemoedelijken en altijd vaardigen man toe gerekend? ‘Hoe ijverig is hij geweest in velerlei kerkelijke en weldadige aangelegenheden; hoe vele ondernemingen tot welzijn onzer medeburgers heeft hij geschraagd en doen gelukken! Zijn werkzaam en bedrijvig leven was heilzaam voor velen, ten zegen voor ontelbaar velen.’ Ook deze woorden van den waardigen Enschedé in zijne toespraak bij het graf mogen mij vrijwaren van het vermoeden, zoo het al bij sommigen mogt opkomen, dat ik te kwistig ben met den wierook ter zijner eere ontstoken. Neen,

{==382==} {>>pagina-aanduiding<<}

waarlijk, zijne daden spraken zoo luide; en gelijk er zeker niemand onder hen, die Ermerins in Groningen werkende gekend hadden, en op dien oogenblik zich rondom zijne laatste rustplaats schaarden, de aandoenlijke en warme taal des sprekers betwijfelde, zoo was gedurende zijne lange loopbaan, waarop den onbaatzuchtigen en niet naar lof of eere dorstenden man, de goedkeuring en hoogachting als 't ware toevloeiden, niet ligtelijk iemand te vinden, die hem deze onwaardig hadden gekeurd of benijd.
In Leiden verwierf hij, zooals wij vroeger zagen, als student tweemaal den gouden eereprijs; gedurende zijn kort verblijf in 's Hage in 1824 werd hij lid der Maatschappij voor Natuur- en Letterkunde Diligentia; in Franeker na het overlijden van den kundigen D.H. Beucker Andreae te Leeuwarden, lid der Provinciale Commissie voor de Statistiek in Friesland; in 1828 lid van het Zeeuwsch, in 1829 van het Utrechtsch Genootschap; den 3den Julij 1832 dezer Maatschappij der Nederlandsche Letterkunde te Leiden, in 1837 lid consultant van het Bataafsch Genootschap der Proefondervindelijke Wijsbegeerte te Rotterdam; buitengewoon lid van verdienste, in het wetenschappelijke vak, van het Wiskundig Genootschap, onder de spreuk: Een onvermoeide arbeid komt alles te boven, te Amsterdam in 1846; correspondirend Ehren-mitglied der Naturforsch. Gesellschaft in Emden in 1857; ook nog in 1866 rekende het eene vereeniging van Industriëlen en Werkbazen te Groningen zich tot eer hem als eere-lid te benoemen. Eindelijk werd hij reeds op 21 Julij 1846 door Z.M. den Koning benoemd tot Ridder der orde van den Nederlandschen Leeuw, en wel nadat hij Zijne Majesteit eerbiedig had verzocht te willen berusten in de redenen, welke hem voor zijne aanstelling als Hoogleeraar te Leiden hadden doen bedanken, en hem bij voortduring zijnen werkkring te Groningen toe te vertrouwen.
Deze benoeming (7 Januarij 1845) en het bedanken (27 Jan. 1845) kostte hem eenen zwaren strijd. Van ginds de

{==383==} {>>pagina-aanduiding<<}

meest dringende aanzoeken om toch aan het vereerend verlangen der Curatoren te voldoen, van de geheele Faculteit der Wis- en Natuurkunde, van ambtgenooten en vrienden, om de vroegere banden, die hem aan Holland en zijne Leidsche vrienden voorheen zoo aangenaam hadden verbonden, wederom aan te knoopen, en vooral aan den wensch van den kundigen P.J. Uijlenbroek, die hem als zijnen opvolger had aanbevolen; aan deze stem van den zoo hoog geachten en braven vriend, als uit het graf tot hem overgekomen, moest hij immers gehoor geven? hier niet minder hartelijkheid, en belangstelling, ik mag wel zeggen, van allen die hem in zijnen werkkring en karakter hadden leeren kennen; om van geene andere bijzondere belangen te gewagen, welke hem zijne verplaatsing schenen te ontraden. En, toen eindelijk, na rijp beraad, Groningen overwonnen had, moest men, om te zien hoe hoog Ermerins hier reeds toen stond aangeschreven, getuige zijn geweest der algemeene blijdschap, welke zijn besluit had teweeggebragt. Van alle zijden ontving hij de betuigingen van hoogachting en dankbare toegenegenheid. Niet slechts vanwege de Hoogeschool ontving hij de hartelijkste blijken van ingenomenheid, ook de Raad der stad bood hem met een eervol schrijven bij deze gelegenheid een prachtig geschenk in zilver aan, en de aanzienlijkste en vermogendste ingezetenen vereenigden zich om met de betuiging hunner blijdschap over zijne keuze, hem mede een dergelijk geschenk aan te bieden; eindelijk van wege de studenten der Hoogeschool moest hij het zich laten welgevallen, dat er van hem een portret in olieverw werd vervaardigd, en door hem aangenomen. Er moest immers een blijvend gedenkteeken in zijn huis worden opgerigt, 't welk ook zijnen naasten betrekkingen en vrienden verkondigde, welk eene hoogachting zij hunnen leermeester hadden toegedragen, en hoe lief zij hem hadden.
En hoe gedroeg hij zich nu onder zooveel lof en goedkeuring? Zeker was zijn gemoed door deze hem zoo onver-
{==384==} {>>pagina-aanduiding<<}
wachte gebeurtenis geschokt, maar van zelfverheffing geen zweem! hij kende zichzelven, en dankbaar voor de eer hem te beurt gevallen, vond hij, overtuigd zijnen pligt jegens zich en de zijnen volbragt te hebben, al spoedig rust en afleiding in zijn steeds voortdurend bedrijvig leven. In 1847 dreigde bij vernieuwing een soortgelijk aanbod zijne gemoedskalmte te verstoren. Het was hem onder geheimhouding toevertrouwd, en dit was dan ook getrouw bewaard; zelfs herinner ik mij niet, dat hij er mij een woord over heeft medegedeeld. Maar na zijn overlijden heeft zijne niet vernietigde correspondentie zijn stilzwijgen verraden, en het is mij daarom twijfelachtig, of ik er hier verder over spreken mag. Dit blijkt, dat hij aanstonds zonder aarzelen en met opzet zelf den stroom ontzeilde. De stuurmanskunst bij ervaring in het leven opgedaan, gaf hem daartoe voldoende wenken. Hij behield dan zijne standplaats onder ons, en nimmer heeft hij over het genomen besluit eenigzins berouw gehad.
En wat was dan wel de eigenaardigheid van zijn persoon en karakter, waardoor hij anderen zoo zeer voor zich innam, en zich de blijvende achting verzekerde? Ik weet het niet beter uit te drukken, dan dat hem eene zekere gemakkelijkheid van nature eigen was en eene groote eenvoudigheid met degelijkheid en schaars geëvenaarde welwillendheid gepaard. Vlug van begrip, en doorgaans juist in het oordeel, werkzaam van aard, opgeruimd en levendig van geest, eer onbezorgd dan zwaarmoedig, vatte hij alles, wat hij tot zijne levenstaak achtte te behooren, zonder aarzelen aan, en, daar het hem vooral niet om ijdele eer, maar om de zaak zelve te doen was, en geene overmatige zelfzucht, maar ijver voor wetenschap, voor waarheid, voor het wezenlijk heil zijner medemenschen hem bezielde, was hij meestal gelukkig in het welslagen en volbrengen van zijnen arbeid. Hij bespeurde al ligt, dat men zijnen onbaatzuchtigen ijver waardeerde, en zijne zwakheden niet te breed wenschte uit te meten. Dit gaf moed en opgewektheid tot voortgang op zijn bedrijvig

{==385==} {>>pagina-aanduiding<<}

levenspad. Bovenmatige zorgen kende hij niet, zijn leven was voorspoedig, en, naar zijne schatting, boven velen zijner tijdgenooten, en althans boven zijne eigene verdiensten, door God gezegend. Zijne nederigheid en opregtheid deed hem dit, als het te pas kwam, voor zijne vrienden niet verzwijgen.
De wederwaardigheden en rampen des levens drukten hem niet al te zwaar, en stoorden zijne kalme gemoedsrust niet voor altijd. Wel hadden hem dikwijls treffende verliezen en teleurstellingen zijne onbezorgde levensvreugde voor een poos getemperd: reeds als student had hij aan het sterfbed van intieme vrienden gestaan, en eenen veel belovenden beminden broeder verloren; ook zijn verder leven was overvloedig gekenmerkt door het losrukken der banden van toegenegenheid en vriendschap; ja, toen hem bij het klimmen zijner jaren eindelijk nog zijne teederbeminde vrouw en eene geliefde dochter ontvielen, scheen zijn levensgeluk voor altijd verwoest, en zijn levendige geest was als verstompt. Maar spoedig zag men hem weder met ijver zijne gewone bezigheden opvatten. Hij stond immers nog op zijnen post, en wachtte ook spoedig zijn ontslag. Aan neerslagtigheid en klagen mogt hij niet toegeven; vooral niet na zoo lang en zoo veel zegen te hebben genoten. Aan het wijs en altijd liefderijk opperbestuur van zijnen God, van zijnen Vader in Christus, vertrouwde hij zijn lot en dat der zijnen met eenswillendheid en kinderlijk geloof volkomen toe.
Deze onderworpenheid in het dragen van 's levens rampen, en den troost, welken de Godsdienst hem deed genieten, terwijl hij met de hem eigene tevredenheid de nog overgeblevene zegeningen opmerkte en tegen gene in rekening bragt, heeft hij zelf geuit in de laatste redevoering door hem als Hoogleeraar gehouden 1.

{==386==} {>>pagina-aanduiding<<}

Weinige maanden vóór hij zijn 70e levensjaar zoude voleindigen, droeg hij daarmede het Rectoraat der Academie over, hetwelk hem nog in het laatste jaar zijner ambtsbetrekking volgens de wet was opgedragen. - Het had hem zoo dikwijls geërgerd, dat men vooral uit zijne geliefde wetenschap der Natuurkunde wapenen smeedde ter bestrijding van hetgeen de Christen volgens de openbaring in het rijk des geestes en der natuur aan de Almagt en het Albestuur van het Hoogste Wezen toeschrijft en gelooft. Hij liet dus sinds eenigen tijd zijne gedachten gaan over het onware en onbillijke der beschuldiging, alsof gene tegen deze een onoplosbaren strijd voerde en hare grondslagen vernietigde. Hierover wenschte hij te spreken bij het nederleggen van zijnen post. Maar zijn jaar (October 1866-October 1867) had zich onderscheiden door een samentreffen van smartelijke verliezen door de Hoogeschool geleden: hij moest als aftredend Rector het leven en werken in herinnering brengen van drie overledene ambtgenooten en vrienden, en daaronder van zijnen boezemvriend C. Mulder. Geen wonder dan, dat hij zich als spreker hierbij bepalen moest, en dat de aanhef zijner rede, die hem onwillekeurig zijne eigene verliezen gedurende de laatstvorige jaren voor den geest riep, met een waas van somberheid was overtogen, en als eene voorspelling bevatte van zijn naderend levenseinde. Maar hij hervatte aanstonds den moed, en vervulde met bedaardheid en waardigheid ook deze zijne zware en aandoenlijke taak.
De laatste hulde zijnen vrienden hier in het openbaar toegebragt getuigde niet minder van zijnen waarheidszin, zijne menschenkennis en juiste waardeering hunner verdiensten, naar aanleiding van ieders bijzonderen aanleg, levensomstandigheden en ervaring, als van de hooge achting en warme toegenegenheid, welke hij met allen, wier hart over hun verscheiden met rouwe was vervuld, den afgestorvenen had toegedragen.
Vijf maanden na deze plegtigheid mogt het hem gebeuren

{==387==} {>>pagina-aanduiding<<}

den 70jarigen leeftijd te bereiken; zijne krachten schenen in niets verminderd, noch zijn ijver verflaauwd; en wie hem op dien dag te midden zijner geliefde kinderen, ambtgenooten, leerlingen en vrienden mogt aanschouwen, wie hem zoo onder dankbare herinnering aan zijnen gezegenden levensloop, en de hartelijkste gelukwenschingen van allen mogt ontmoeten, wie wenschte hem niet nog vele jaren van werkzame rust en zelfvoldoening toe, ja, durfde deze bijna den braven en nog krachtigen man voorspellen. Maar - en het zij mij nogmaals vergund de hartelijke lofspraak door eenen ambtgenoot 1, hem na zijnen dood toegebragt, hier in te voegen, - ‘Ermerinsio non diu contigit otio cum dignitate frui! Longiorem vitam quis non medullitus ei optavisset? Nullis laborabat senectutis vitiis et incommodis. Homines amabat, ab hominibus amabatur. Vitae bene actae conscientia mentem et vultum exhilarabat. Ab omnibus, qui eum in variis vitae vicissitudinibus et necessitudinibus penitus cognitum perspectumque habebant, bonorum optimus praedicabatur. Indole ac lingua alacer erat et affabilis; muneris officiis par semper paratusque. Institutione potius quam scriptis, quae perpauca reliquit, laudem quaerebat; in discipulorum animis habitare quam per eruditorum ora volitare malebat.
Das wollt' ich wohl gemacht haben, dacht ik met den Wandsbecker Bode, toen ik den begaafden redenaar deze schoone woorden met gevoel hoorde uitspreken. Inderdaad hoe zou men beknopter en juister en met lieflijker penseel de beeldtenis van den beminnelijken en verdienstelijken man als naar het leven kunnen malen? Ja waarlijk dit was Jan Willem Ermerins, zoo hadden wij hem gekend, niemand twijfelde.
De nog overige maanden van den Academischen cursus besteedde hij ten nutte zijner laatste leerlingen met denzelf-
{==388==} {>>pagina-aanduiding<<}
den ijver, alsof hij nog jaren lang hen zoude voorgaan, en met het in orde brengen van zijn zoo geliefd physisch kabinet, waarin hij zoovele aangename uren had doorgebragt, maar 't welk hij nu weldra aan zijnen opvolger zoude overdragen. Toen verliet hij Groningen voor eenigen tijd ten bezoeke van nabestaanden en vrienden en het maken van een buitenlandsch uitstapje, waarop hij naar jaarlijksche gewoonte als ter bedevaart naar Lippspringe toog, waar hij het stoffelijk overschot zijner geliefde vrouw begraven had. Niets scheen zijn gezondheid te hinderen, zelfs niet de buitengewoone hitte dier zomerdagen, en in September was hij hier als altijd welgemoed terug.
Het bleek echter, helaas! al spoedig dat de hartelijke wenschen zijner vrienden niet mogten vervuld worden. Zijne taak was naar Gods raad hier beneden afgedaan, en de rust hem toegebeden zoude weinige maanden later overgaan in de rust van het graf. Bij de aanmerkelijke verandering in het weder na den zoo heeten zomer, bespeurde hij eensklaps op eene wandeling buiten de stad, dat hem de borst erg door de koude werd bevangen, en de ademhaling belemmerd. Eene borstziekte met hevige benaauwdheden van asthmatieken aard wierp hem daarna spoedig op het ziekbed. Echter vleiden wij ons nog, dat zijn krachtig gestel en eene zorgvuldige oppassing hem, ofschoon dan ook langzaam, de vorige gezondheid zouden wedergeven. Die hoop werd verlevendigd tegen het einde des jaars, toen hij nu en dan de ziekenkamer tegen den huislijken kring verwisselde. De aanvallen echter der ziekte herhaalden zich kort daarna met vernieuwde hevigheid, en in Februarij des vorigen jaars werd het maar al te tastbaar, dat noch de trouwe bijstand zijner kundige vrienden, zijnen neef Prof. F.Z. Ermerins en Prof. J. Hissink Jansen, noch zijner hem zoo liefhebbende kinderen, hem voor ons zouden kunnen behouden. Het hoofd bleef helder en het gemoed rustig, maar de fijnere organen der ademhaling, en als het ware de veeren van het raderwerk des physieken

{==389==} {>>pagina-aanduiding<<}

levens, begonnen de ter onderhouding zoo noodige diensten te weigeren, en hij voelde het zelf met volkomene bewustheid en kalmte van geest, dat zijn einde met rassche schreden naderde. Nu en dan echter flikkerde bij rustigere oogenblikken de levensvlam nog eens op; eens hoorde ik hem als met verwondering zeggen tegen zijnen zoon, den Med. Dr. die zijn krankbed niet meer verliet, ‘waarlijk, Karel! ik zou bijna gelooven, dat het met mij nog gaan zal;’ en toen ik hem op den 19den Februarij, zijnen 71sten verjaardag, bezocht, antwoordde hij mij op mijne toespraak, ‘ja, ik wenschte wel hier nog wat te blijven, ik heb het nog zoo goed, en men betoont mij zooveel liefde en zorg, maar......’ hij gaf bedaard te kennen, dat een langer verblijf hier op aarde hem niet waarschijnlijk meer kon voorkomen. Reeds op den 25sten verlangde hij mij nog eens te zien, en mij met een helder oog en verwonderlijke gerustheid de hand toereikende zeide hij op zijnen gewonen en eenvoudigen trant met eene zachte en eenigzins afgebrokene stem, ‘Philipse! het is nu met mij hier afgedaan, ik ga heên, ik ga naar mijne lieve vrouw, zorg voor mijne kinderen.’ Zooveel mijne aandoeningen het toelieten, trachtte ik hem nog met een woord te antwoorden en te sterken met de betuiging: ‘als het zoo zijn zal, dat wij van u moeten scheiden, wij doen het wel met een beklemd gemoed, maar voor u toch met gerustheid en vertrouwen. Gij weet in Wien gij altijd geloofd hebt. Hij zal u overal bijblijven en nimmer begeven of verlaten.’ Waarop mij een nog krachtige handdruk het welsprekend antwoord gaf. Reeds vroeger, toen hij het einde voelde naderen, had hij van zijne kinderen een aandoenlijk afscheid genomen; nu moest hem nog iets van het hart, hij wenschte nog eene zijner beschikkingen in hun belang op te helderen, en toen hij de verzekering had ontvangen, dat zijne woorden begrepen waren en alles goed zou worden nagekomen, sprak hij nog kort: ‘dan ben ik gerust.’ Ook zijne dienstboden moesten tot zijn sterfbed naderen en ontvingen van haren

{==390==} {>>pagina-aanduiding<<}

zoo gemakkelijken en toegevenden huisheer den dank voor de welwillende zorgen aan hem vooral gedurende zijne ziekte betoond, en hij deelde haar naar verschil van jaren wijzen raad mede en dringende vermaningen om toch voor God en de deugd te leven. En nu, nadat hij met even groote helderheid en met even geregelden gang van denkbeelden als in zijne gezonde dagen alles had uitgesproken, was het, als of hij zich tot sterven nederlegde, de zorgen der aarde van zich schoof, en in gedachten met zijnen God alleen het oogenblik wenschte te verbeiden. Toen ik nog eenmaal zijn ziekbed naderde om hem den laatsten groet toe te brengen, hoorde ik hem duidelijk en bij herhaling zich aan de genade van zijnen Hemelschen Vader overgeven en toevertrouwen. Sedert heeft hij niet veel meer met de zijnen gesproken, de krachten werden langzaam gesloopt, en eerst op Dingsdag daaraanvolgende in den morgen van den 2den Maart te half 9 ure blies hij zacht en kalm den laatsten adem uit, om na een wel besteed en Gode gewijd leven in de rust zijns Heeren in te gaan. - Zalig sterfbed van den opregt geloovenden Christen! De dood nadert hem niet als een koning der verschrikking, maar hij lacht hem toe als een bode der ruste en des eeuwigen vredes.
Op den 6den Maart 1869 had de teraardebestelling plaats op de Zuiderbegraafplaats nabij de stad. Toen de lijkstoet de gewone, nu in rouw gehulde vereenigingsplaats der studenten van onze Hoogeschool naderde, sloot zich het studentencorps aan, hun met rouwfloers omwonden wapenteeken voor zich uitdragende. Buiten de stad had zich reeds een groot aantal zijner vereerders verzameld, die met de bloedverwanten, aangehuwden en vrienden des overledene hem, den zoo hoog geschatten en geliefden man, de laatste eer wenschten te bewijzen. Ambtgenooten, leerlingen, commissiën en medeleden van genootschappen, vrienden, door hem beweldadigde ingezetenen der stad, van allen rang en stand, schaarden zich in eerbiedige stilte rond het graf, en toen de

{==391==} {>>pagina-aanduiding<<}

lijkkist in de groeve was nedergelaten, trad de jaren lang beproefde vriend des afgestorvene, Prof. W.A. Enschedé op, om als tolk der gevoelens van allen het laatste huldebewijs te brengen. Met eene bewogene maar krachtige en door allen verstaanbare stem sprak hij eene rede uit, waarvan elk woord met aandoening werd opgevangen. De grondtoon toch zijner woorden ‘een karakter zoo beminnelijk en daarbij zoo achtingswaardig als het zijne wordt voorwaar zelden aangetroffen’ vond weerklank, en trilde als een zuivere en ware toon door aller gemoed. - Ware het voegzaam al wat toen gesproken, en zoo innig gevoeld werd, te vermelden, hoe gaarne zoude ik deze geheele rede, als eene aanvulling en bekrachtiging van dit levensberigt, hier overnemen 1. Alles ademde opregte hoogachting, warme vriendschap jegens den ontslapene; erkentenis zijner uitstekende begaafdheden van hoofd en hart; der verdiensten door hem aan de Hoogeschool, de studerende jongelingschap, zijne betrekkingen en vrienden, zijne stadgenooten, ja aan de gansche maatschappij zoo welwillend bewezen; diepe droefheid over hetgeen allen vortaan door zijn afsterven zouden missen; maar ook troost en zekere verwachting, dat het goede zaad van wetenschap, Godsvrucht en deugd, zoo mild door hem uitgestrooid, weldadige vruchten zoude opleveren, velen tot overvloedigen zegen, en zijne nagedachtenis tot onverwelkelijke eere.
Ook de zoon des sprekers, de heer J.J.C. Enschedé, toenmalig Rector der studenten-vereeniging Vindicat atque polit, voerde in naam zijner mede-studenten met ingenomenheid het woord over de uitstekende verdiensten van hunnen door allen zoo geliefden leeraar en hunnen welmeenenden,

{==392==} {>>pagina-aanduiding<<}

zelf onbaatzuchtigen, maar steeds hun waarachtig belang bedoelenden vriend. ‘Wat hij als mensch was,’ zeide hij onder anderen, ‘vraagt het Groningen's ingezetenen, vraagt het aan ieder die hem kende. Hetzelfde antwoord zal gegeven worden, dat ik hier uit naam zijner leerlingen geef. Hij was boven onzen lof verheven. Toen de treurige mare van zijn overlijden tot ons kwam, was er geen enkele onzer, die niet in zijn hart een snaar van weemoed voelde trillen over het verlies van zulk een voortreffelijk man.’ Hij rigtte voorts nog eenige hartelijke woorden tot de nabestaanden en vrienden des geliefden leermeesters; en, nadat een der zonen, voor zooveel zijne aandoeningen zulks gedoogden, den dank der familie had betuigd aan al de aanwezigen voor de laatste eer den innig beminden en diep betreurden vader bewezen, keerden wij in stillen weemoed stadwaards, met de volle erkentenis, dat de hartelijke taal bij het graf van deze brave gesproken, eene welverdiende en ware hulde was aan hem, die nu tot hooger leven was opgeroepen. Moge ook dit getuigenis ten deel vallen aan de laatste hulde, welke ik mijnen mij onvergetelijken vriend Jan Willem Ermerins heb toegebragt.
 
Groningen, Februarij 1870.
J.H. PHILIPSE.



{==393==} {>>pagina-aanduiding<<}






Levensbericht van S.F. Groen.

‘Met leedwezen moet ik hier gewagen van een onzer voormalige Leidsche leden, die in vroeger jaren ook als Secretaris van de Taalkundige Commissie de belangen onzer Maatschappij behartigde. De omstandigheden hadden hem den weg gewezen over de breede golven, en een werkkring geopend in den prachtigen Archipel, vanwaar zoo velen onzer hunne dierbare verwanten en vrienden met reikhalzend verlangen terugwachten. Dat deden zijne vrienden te vergeefs; op het schip, dat hem naar het Vaderland moest terugvoeren, blies hij den laatsten ademtocht uit en niemand wijst U de plaats, waar zijn stoffelijk overschot rust.’
Toen de hoogleeraar de Wal, als Voorzitter der Maatschappij, de bovenstaande woorden bezigde bij de opening der Algemeene Vergadering op de 17den Juni 1869 gehouden, bracht de redenaar, juist door het verzwijgen van den naam, de meest welsprekende hulde toe aan het voormalig medelid, wiens verlies aldus werd aangekondigd. Immers lag daarin het klaarblijkelijk bewijs dat de spreker in geenen deele beducht was dat velen zijner toehoorders in het onzekere zouden verkeeren, wie met deze woorden zoude bedoeld

{==394==} {>>pagina-aanduiding<<}

zijn. Daartoe toch had Groen niet slechts binnen Leiden, maar evenzeer elders te vele vrienden en bekenden onder de geletterden, die, kennis dragende van zijn plan om naar het Vaderland terug te keeren, zich eensklaps hadden teleurgesteld gezien door het onverwacht bericht van zijn overlijden. Want dat die treurmare ook in ruimeren kring dan slechts onder de bijzondere vrienden met weemoed zal vernomen zijn, dat mag wel met grond om meer dan eene reden vermoed worden. Daardoor toch was niet slechts de hoop verijdeld op het genot dat de vernieuwing van eenen zoo lang afgebrokenen vriendschappelijken omgang zou kunnen opleveren; maar tevens werd ook de goede verwachting tenietgedaan die men voor de bevordering van letteren en wetenschap met recht van dezen geleerde mocht koesteren; van hem, die thans een kalm en rustig en minder zorgvol leven zou tegemoetgaan, en die dus in de gelegenheid zou komen zich voortaan geheel en al aan de studie te kunnen toewijden en anderen deelgenoot te maken van de kennis en ondervinding, die hij door een langdurig verblijf in den vreemde en door zijne menigvuldige reizen ruimschoots had opgedaan.
Onder de vrienden, die zich verheugd hadden op de terugkomst van Groen in het Vaderland en zijne vestiging in hun midden, mag ik mij zelven mederekenen, vermits ik hem meer dan twintig jaren gekend heb, waarvan hij gedurende het grootste gedeelte mijn ambtgenoot geweest is als leeraar aan het Leidsche Gymnasium. Het is dan ook uit dien hoofde dat ik niet geaarzeld heb gehoor te geven aan de vereerende uitnoodiging van het Bestuur der Maatschappij om een Levensbericht van Groen te leveren; hoezeer ik overtuigd ben dat deze taak door menig ander beter zou hebben kunnen volbracht worden dan door mij, daar ik toch in weerwil van eenen dagelijkschen omgang gedurende ruim twaalf jaren, evenwel bijna geheel en al onbekend gebleven was met bijzonderheden die in een Levensbericht niet mogen

{==395==} {>>pagina-aanduiding<<}

gemist worden. Hetgeen ik desaangaande dus zal kunnen mededeelen, heb ik grootendeels te danken aan de inlichtingen die mij welwillend verstrekt zijn door mijnen geëerden ambtgenoot Dr. Ekker, te Utrecht, die Groen niet slechts van der jeugd af gekend heeft en als leerling van het Gymnasium en als student aan de Academie, maar ook later steeds de kennis heeft aangehouden: waartoe zich algedurig de gelegenheid aanbood zoodikwijls Groen, na zijn vertrek uit Utrecht, zijne aldaar wonende familie kwam bezoeken.
Deze inlichtingen stellen mij in staat de volgende bijzonderheden op te geven aangaande Groen's eerste levensjaren.
 
Simon Frederik Groen, werd d. 20 Januari 1817 geboren te Maastricht, alwaar zijn vader Sjouke Simons Groen, een Fries van afkomst, onderdirecteur was van het Militair Hospitaal. Na gepensioneerd te zijn, heeft de vader zich met zijn gezin ter woon begeven naar Utrecht. Daar ter plaatse, waar hij vroeger eene gelijke betrekking bekleed had en in den echt getreden was met Johanna Frederika Weisbroodt, vermoedde hij eenige werkzaamheid te zullen kunnen vinden, waardoor hij, bij zijn niet al te ruim pensioen, in de behoeften van zijn gezin en vooral in de opvoeding van zijne vier kinderen zou kunnen voorzien. Hij vond daar dan ook weldra eenen gewenschten werkkring als Boekhouder op het kantoor van den heer Smits; en liet zijnen zoon Simon gebruik maken van de lessen van het Gymnasium.
Toen deze op elfjarigen leeftijd als leerling van die school d. 19 Augustus 1828 werd ingeschreven, bestond het personeel van Leeraars uit de HH. S. Nijhoff, Rector, G. Dorn Seiffen, Conrector en de drie praeceptoren A. Ekker, G. Leignes Bakhoven, J.H. van Bolhuis benevens den Mathematicus J.C. Schröder. Aan deze mannen dus, wier onderwijs de jonge Groen gedurende zes jaren genoten heeft, is hij zijne eerste letterkundige opleiding verschuldigd. Gaarne erkende hij dan ook in latere jaren nog de verdiensten van

{==396==} {>>pagina-aanduiding<<}

deze heeren en inzonderheid van Ekker, wien hij zijnen vaderlijken vriend en vormer noemde. Buitendien sprak hij menigmalen over hetgeen aan zijne opleiding ten goede gekomen was uit den omgang met zijne medeleerlingen, wier vriendschap hij, althans gedeeltelijk, aan de Academie heeft aangehouden. Onder deze zijn velen, wier later leven en werkkring met grond doen vermoeden dat zij in hunne jeugd vlijtige en oppassende gymnasiasten moeten geweest zijn.
Ingeschreven als student in de Letteren aan de Hoogeschool te Utrecht d. 29 Decbr. 1834, woonde hij voornamelijk de lessen bij van de Hoogleeraars in de Literarische Faculteit. In die jaren gaf V. Heusde onderwijs in de Geschiedenis en het Grieksch; V. Goudoever in de Romeinsche Oudheden en het Latijn; en Visscher in de Hollandsche taal en Letterkunde. Uit de Series lectionum van de drie eerstvolgende jaren blijkt het, dat Groen voor het Grieksch heeft kunnen bijwonen de verklaring van het Symposion van Plato, de Oratie van Demosthenes pro Corona en de Antigone van Sophocles; terwijl voor het Latijn behandeld werd Cicero de Oratore, de Officiis en pro Milone, telkens vereenigd met eenige stukken van Tibullus, Propertius, Horatius en Virgilius. Door vlijtige studie was Groen reeds binnen drie jaren in staat zich aan het Candidaats-Examen te onderwerpen. Hij deed dit haud sine laude d. 20 Decbr. 1837. Tot zoodanige bespoediging zijner studiën werd hij voornamelijk gedrongen door de bewustheid dat een langer verblijf aan de Academie zijnen vader bezwaarde; waarom hij dan ook van stonden aan besloten heeft voor het vervolg van zijn leven in zijn eigen onderhoud te willen voorzien. Wel werd hem, van meer dan eene zijde en vooral door de Professoren, bij wie hij zeer goed aangeschreven stond, te kennen gegeven, dat men alleszins genegen was hem bij de voortzetting zijner studiën te steunen: doch liever, dan verplichting te maken, verkoos de jeugdige Candidaat, nu hij zich het jus docendi verworven had, te beproeven in hoeverre hij mocht

{==397==} {>>pagina-aanduiding<<}

bewaarheid zien de bemoedigende uitspraak der Ouden:

Fortunae faber est quilibet ipse suae.

In deze onderneming slaagde Groen zeer naar wensch. Hij vertrok naar Parijs, om aldaar zijn geluk te beproeven. In het eerst zou hij zich, gelijk te verwachten was, met het geven van privaat-lessen moeten behelpen. Daartoe bood zich ook weldra de gelegenheid aan, toen twee jongelieden zijnen bijstand inriepen bij hunne voorbereiding tot het Baccalaureaat. Intusschen maakte hij zelf gedurende een gansch jaar een getrouw gebruik van de lessen die in het Collège de France en à la Sorbonne gegeven werden.
Daarna vond hij eene plaatsing als Maître d'étude op een pensionnaat te St. Germain. Wel zou daar zijn taak alleen bestaan hebben in het onderwijzen van de Oude Talen; doch weldra werd hij door den Chef van die Inrichting aangezocht ook een gedeelte van het onderwijs in het Fransch aan de hoogste klasse te willen op zich nemen, vermits het dezen heer gebleken was dat Groen deze taal oneindig grondiger verstond dan de overige Professeurs, aan welke dit onderwijs bepaaldelijk was opgedragen. Deze toch misten, door hunne onbekendheid met de oude talen, den vasten grondslag om hunne eigene moedertaal iets meer dan oppervlakkig te verstaan; terwijl het volslagen gebrek aan de noodige kennis van den oorsprong en de juiste beteekenis der woorden zeer natuurlijk ten gevolge moest hebben dat de stukken in het oudere Fransch geschreven, voor deze heeren, gelijk voor de meeste Franschen, eene terra incognita gebleven waren.
Na ongeveer anderhalf jaar aan deze school te zijn werkzaam geweest, kwam Groen als gouverneur bij eene aanzienlijke Engelsche familie, met name Mitford. Hier onderwees hij hoofdzakelijk het Fransch aan twee zonen des huizes, en bleef daar tot dat deze met goed succes hun examen hadden afgelegd en in de school van Eton als leerlingen waren toegelaten.
In het vooruitzicht dat zijn taak bij die Engelsche familie

{==398==} {>>pagina-aanduiding<<}

weldra zoude ten einde loopen, had Groen reeds bijtijds naar eene andere betrekking omgezien. Hij vond die bij den graaf de Granville, die hem de opvoeding van zijnen kleinzoon toevertrouwde. In dit gezin, dat een gedeelte des jaars in Parijs woonde en het ander gedeelte op hun prachtig kasteel leefde, heeft Groen, zooals ik hem menigmalen heb hooren verklaren, een Epicuristisch leven gehad; en de buitengewone voorkomendheid van al de huisgenooten vergoedde althans gedeeltelijk de teleurstelling, die de geringe vatbaarheid van zijnen adellijken leerling hem veroorzaakte. In hoe hooge mate intusschen de oude graaf tevreden was over den onderwijzer van zijnen kleinzoon, moge uit deze omstandigheid blijken. Groen's vader werd doodelijk ziek; de zoon werd uit het buitenland ontboden, doch kwam om slechts nog eene korte wijle te kunnen staan aan het sterfbed zijns vaders. Na aan dezen de laatste eer bewezen te hebben, zou Groen dadelijk naar zijn post zijn teruggekeerd, zoo niet instusschen het aan den graaf meegedeelde doodsbericht beantwoord ware geworden door betuiging van deelneming onder toezending van eene som gelds, die de gouverneur besteden zou om zich door eene reis te verzetten eer hij zijne taak weder opvatte. Zou nu menig ander onder gelijke omstandigheden zich wellicht hoofdzakelijk verblijd hebben over het materieele van dit edele aanbod; Groen heeft daarin stellig iets anders veel meer gewaardeerd dan het geld. Gevoelig als hij was voor iedere, zelfs wel voor eene geringe, attentie, heeft hij zich waarshijnlijk meer verblijd over het goede hart van den gever, dan over de waarde der gift zelve: hoezeer die ook niet anders dan welkom kan geweest zijn. Geen wonder dan ook, zoo hij, na gebruik gemaakt te hebben van dit aanbod, en door de afgelegde reis eenige leeniging gevonden te hebben voor het geledene verlies, met nieuwen moed tot zijnen werkkring zal zijn teruggekeerd.
In de zeven jaren, die Groen in de stad Parijs of in hare omstreken heeft doorgebracht, is hij in de uren, welke hem

{==399==} {>>pagina-aanduiding<<}

van zijne gewone bezigheden overschoten, tevens ook van tijd tot tijd werkzaam gewees voor de pers van Didot en Hachette. De arbeid, die hem door deze heeren werd opgedragen, zal waarschijnlijk minder genoeglijk dan wel voordelig geweest zijn. Voornamelijk toch bestond deze in het corrigeeren van het werk eens anderen of in het nalezen van drukproeven: terwijl de eigene opstellen weinig of geene voldoening aan den vervaardiger konden opleveren, omdat zij zonder naam moesten verschijnen. Dit heeft Groen zich echter gaarne getroost, omdat de verdiensten, die deze vervelende arbeid afwierp, hem in staat stelden tot steun te kunnen verstrekken voor zijne familie, wier bestaan, sedert de ziekte des vaders en vooral na diens dood, aanmerkelijk verminderd was.
Aan zijne betrekking tot de drukkerij van Didot heeft Groen het waarschijnlijk te danken gehad dat hij in kennis gekomen is met den thans ook reeds overleden Dübner. Deze geleerde en werkzame Duitscher achtte Groen zeer hoog en vertrouwde hem menigmalen een of ander wetenschappelijke arbeid toe. Geen wonder dan ook dat, toen Groen later plan maakte Frankrijk te verlaten, Dübner veel moeite aangewend heeft om hem bij zich te houden onder belofte van hem voortdurend te zullen behulpzaam zijn. Toen Groen in latere jaren een en ander maal een uitstapje naar Parijs deed, heeft hij nimmer verzuimd een bezoek bij Dübner af te leggen.
Indien het dus Groen om een aangenaam leven en eene voordeelige positie ware te doen geweest, dan zou hij naar het voorbeeld van Dübner in Frankrijk moeten gebleven zijn. Immers waar hij als huisonderwijzer werkzaam was, werd hij steeds wegens zijnen aangenamen omgang als lid der familie beschouwd en kon vrij onbekommerd voortleven, terwijl hij zich, voor de oogenblikken van uitspanning, den toegang had weten te verschaffen tot de woningen van onderscheidene aanzienlijke personen. Door zoodanige aanbeveling zou Groen toch wel telkens opnieuw eene aannemelijke betrekking ge-
{==400==} {>>pagina-aanduiding<<}
vonden hebben, zoodikwijls dit noodig mocht geweest zijn. Doch de begeerte naar zijnen geboortegrond terug te keeren en in de nabijheid zijner bloedverwanten te wezen, die hij, na den dood des vaders, nog meer dan vroeger, met raad en daad wilde bijstaan, deed hem uitzien naar eene betrekking in het Vaderland, al ware zij ook minder voordeelig.
Eene gunstige gelegenheid om dit verlangen wellicht spoedig zeer naar wensch bevredigd te zien, scheen zich als van zelve aan te bieden in de kennisgeving, die hij in de nieuwsbladen geplaatst vond van wege den Leidschen Gemeenteraad, dat bij de voorgenomene reörganisatie van het in 1838 opgerichte Stedelijk Gymnasium het Onderwijs in de Fransche, Engelsche en Hoogduitsche Talen - tot dus verre door één en denzelfden leeraar gegeven - voortaan zou worden toevertrouwd aan drie Docenten, bij voorkeur inboorlingen dier landen, waar deze talen worden gesproken.
Hoezeer nu Groen geen geboren Franschman was, meende hij echter door zijn langdurig verblijf in Frankrijk de noodige kennis van die taal verworven te hebben om zonder aanmatiging zich met menigen inboorling van dat land te mogen gelijkstellen. Hij solliciteerde dus naar de betrekking van Docent voor de Fransche taal en letterkunde aan het Stedelijk Gymnasium te Leiden; en uit de sollicitanten, die zich hadden aangemeld, had Groen het geluk bij besluit van den Gemeenteraad dd. 6 October 1846 met bijna eenparige stemmen benoemd te worden: of liever, hetgeen ik zonder vleierij zeggen durf, het Leidsch Gymnasium had het geluk Groen onder zijne Docenten te zien aangesteld1.
Naar Leiden overgekomen tegen het einde des jaars, aanvaardde hij zijne nieuwe betrekking bij de installatie van het gereöganiseerd Gymnasium, die op d. 16 Januari 1847 plaats had, tegelijk met de overige evenzeer pas benoemde Docenten.2.
Met deze standverwisseling was Groen reeds dadelijk zeer ingenomen en heeft dit ook later en bij voortduring menig-
{==401==} {>>pagina-aanduiding<<}
maal openhartig betuigd. Wel wachtte hem hier niet de grafelijke tafel en het onbekommerd leven, waaraan hij laatstelijk was gewoon geweest; doch dit gemis was naar zijne eigene overtuiging zeer heilzaam voor hem en werd rijkelijk vergoed door de mindere afhankelijkheid van positie en de ruimere gelegenheid die hij weldra vond tot vriendschappelijken omgang met de geletterde wereld. Een man als Groen had dan ook niet veel tijd noodig om zich in een vreemde plaats spoedig als geheel te huis te gevoelen. Door zijne beschaafde manieren en grondige kennis van zijn vak, gelijk ook nog van vele daarbuiten liggende zaken, verwierf hij zich de welverdiende achting van allen met welken hij verkeerde, aan wie hij steeds de meeste hartelijkheid en belangstelling betoond heeft. Wel zocht hij zijnen dagelijkschen omgan hoofdzakelijk onder zijne ambtgenooten, doch strekte hij dien ook uit tot onderscheidene andere Leidsche geleerden. En niet alleen bij deze, maar insgelijks bij onderscheidene andere families was Groen bijna een gezette gast, wanneer de winteravond met het uitvoeren van muziekstukken of anderszins op gezellige wijze zou worden doorgebracht; waarbij hij alsdan niet slechts toehoorder behoefde te blijven, maar insgelijks door zijn spel kon medewerken hetzij op de piano hetzij op de viool. Was nu dit een en ander reeds toereikend om Groen in zijne nieuwe betrekking schadeloos te stellen voor het gemis van die vroegere rijkelijke levenswijze, zoo kwam nog hierbij het genot van den vacantie-tijd. In den winter ging hij alsdan meestal zijne familie in Utrecht bezoeken; doch de groote vacantie in den zomer werd bijna altijd besteed aan het doen van een reisje: de eerste jaren wel meest naar Parijs, in later tijd of langs den Rijn, naar Zwitserland, of zelfs een gedeelte van Italië, en zulks grootendeels te voet. Zijn reisgenoot was dan telkens zijn boezemvriend Dr. P.J. Uylenbroek, destijds leeraar aan het Athenaeum te Maastricht, later Rector te Haarlem, doch thans ook reeds, evenals Groen, te vroeg uit het leven weggerukt.

{==402==} {>>pagina-aanduiding<<}

Als eigenlijke taak was aan Groen slechts het onderwijs in de Fransche taal en letterkunde opgedragen; en hiervan heeft hij zich steeds op eene zoo voortreffelijke wijze gekweten, dat het zeer te betwijfelen is of deze taal ooit aan eenig Gymnasium ten onzent zoo grondig onderwezen is. Later heeft hij tevens vrijwillig op zich genomen het onderwijs van het Latijn in de Afd. B, hetwelk hij, zooveel dit mogelijk was, in het Fransch doceerde, om daardoor dit onderwijs dubbel vruchtbaar te maken3. Buitendien heeft hij, bij ontstentenis van den Docent der Engelsche taal, een tijd lang het Engelsch onderwezen4, hetgeen hij bijna even gemakkelijk sprak als het Fransch; waarschijnlijk ten gevolge van het dagelijksch verkeer onder de familie Mitford. En zoo zou hij waarschijnlijk ook nog voor andere vakken van het Gymnasiaal onderwijs in staat geweest zijn, in geval van nood, tijdelijk op te treden: immers meen ik dit te mogen vooronderstellen als wetende dat hij enkele malen dezen en genen jongeling, die of op het Gymnasium komen zou of die bij een overgangs-examen te kort geschoten, in een of ander vak opnieuw een examen moest afleggen, met goed succes privatim onderwezen heeft in alles wat hij noodig had.
In Groen heb ik dus den onderwijzer gezien, die, zoo als men zegt, van alle markten te huis was; iets, hetgeen wel niet van eenig ander te verwachten is dan van hen die, als gouverneurs werkzaam geweest, in de verplichting gebracht zijn althans de beginselen van alles te kunnen onderwijzen. Was dit vroeger ook zijne roeping geweest, thans begreep hij wijselijk zich liever onverdeeld aan zijn eigenlijk vak te moeten toewijden en zooveel mogelijk al datgene te laten varen wat niet onmiddelijk op zijnen weg lag. Tevens dreef hem tot die beperking het nog niet opgegeven voornemen om zijne gestaakte Academische studiën te voltooien en in de Letteren te promoveeren. Zelfs had hij reeds een onderwerp gekozen voor eene Dissertatie. Wat dit bepaaldelijk geweest is, kan ik mij thans niet meer herinneren, ofschoon het mij

{==403==} {>>pagina-aanduiding<<}

medegedeeld is. Alleen weet ik dit nog, dat Groen, zoodra hij inzag bij de bewerking van dat onderwerp eenige Spaansche schrijvers te zullen moeten raadplegen, een tijd lang de spraakkunst van het Spaansch bestudeerd heeft en later met den hoogleeraar Fruin, die destijds zijn ambtgenoot aan het Gymnasium was, onderscheidene Spaansche shrijvers gelezen heeft. Het voornemen om te promoveeren heeft hij echter niet volbracht. Mogelijk zou hij daartoe eerder gekomen zijn, ingeval hij in Utrecht ware geplaatst geweest; daar toch, waar hij zijne studie begonnen was, zou het hem met het oog op zijne voormalige leermeesters niet ontbroken hebben aan de noodige opwekking. De letterkundige faculteit te Leiden daarentegen was hem - ofschoon hij zich verheugen mocht in den vriendschappelijken omgang met onderscheidene harer leden - als doceerend personeel geheel vreemd: en dit schijnt hem, waarschijnlijk meer dan noodig was, te hebben doen opzien tegen het schrikbeeld van het doctooraal-examen. Ook kwamen hierbij weldra nog andere belemmeringen.
In 1854 kwam de Prins van Oranje zich metterwoon in Leiden vestigen om onderwijs te ontvangen van onderscheidene hoogleeraren. Buitendien wenschte Z.K.H. onder anderen ook zijne studie in de Fransche literatuur voort te zetten en liet Groen uitnoodigen om hem daarin tot leidsman te willen verstrekken. Het is licht te begrijpen, dat Groen deze vereerende taak volgaarne op zich genomen heeft, hoezeer hij ook vooronderstellen moest dat het onderwijs, aan dezen meer dan gewonen leerling te geven, ook meer dan gewone zorg en voorbereiding vorderen zou. De Prins heeft deze lessen aangehouden zoolang Hoogstdeszelfs verblijf in Leiden geduurd heeft; waaruit wel schijnt te blijken dat die vorstelijke leerling over dat onderwijs genoegzaam voldaan geweest is. Bij het einde betoonde ook Z.M. de Koning daarover Zijne tevredenheid door Groen te benoemen tot Officier van de Eiken Kroon.

{==404==} {>>pagina-aanduiding<<}

Reeds een jaar vroeger was Groen benoemd tot lid van de Maatschappij der Nederlandsche Letterkunde, en spoedig vond hij gelegenheid deel te nemen aan hare werkzaamheden. Immers op de Maandvergadering van 2 November 1855 werd hij gekozen als lid der Commissie voor Taal- en Letterkunde en dadelijk werd hem, ofschoon nieuw lid van de Commissie, het Secretariaat toevertrouwd. Als zoodanig is hij drie achtereenvolgende jaren werkzaam geweest en heeft dus ook driemalen het Verslag geleverd van de verrichtingen dier Commissie. Ook was hij voor de vierde maal (voor het jaar 1858-1859) als Secretaris opgetreden; doch heeft die taak na weinige maanden neergelegd. Immers in de maand Februari 1859 gaf Groen kennis van zijn aanstaand vertrek naar de Oost-Indische bezittingen, en nam afscheid van zijne medeleden, wier wenschen voor zijn heil hem naar zijnen nieuwen werkkring begeleidden. De Commissie erkende een gevoelig verlies geleden te hebben door de aftreding van haren ijverigen Secretaris5.
Tegen het einde namelijk van het jaar 1858 had Groen de uitnoodiging gekregen van een hooggeplaatst ambtenaar in Indië, die zich tijdelijk hier te lande bevond, om op aannemelijke voorwaarde de opvoeding en het onderwijs van twee jeugdige zoons op zich te nemen en zich ten dien einde voor tien jaren te verbinden. Ofschoon Groen nu wel tevreden was met zijnen werkkring te Leiden, en zoowel daar als elders algemeene achting ondervond, had het geringe vooruitzicht op bevordering, bij den toenmaligen toestand van het Onderwijs, hem reeds dadelijk eenigszins wankelende gemaakt: doch, afgezien nog van het buitengewoon lucratieve der hem aangebodene betrekking, was het voornamelijk de persoonlijkheid van den Heer C.F.W. Wiggers van Kerchem en diens gansche familie, met welke hij gelegenheid had vooraf kennis te maken, die hem deed besluiten zijnen tegenwoordigen werkkring te verlaten en zich voor tien jaren naar Indië te verplaatsen6. De goede dunk, dien hij van deze

{==405==} {>>pagina-aanduiding<<}

verplaatsing opgevat had, is niet slechts bevestigd geworden, maar zelfs zeer verre overtroffen. Geen wonder; immers ware het hem beschoren geweest, na de voltooiing van de opgenomen taak, gezond en behouden in het Vaderland te hebben mogen terugkeeren, dan zou hij thans onder zijne vroegere vrienden en bekenden, een aangenaam en nagenoeg onbekommerd leven hebben kunnen leiden.
Op zijne reis naar Indië, welke hij met een nieuw gebouwd koopvaardijschip ondernam, te zamen met Dr. G. Uylenbroek, den jongeren broeder van zijnen bovengenoemden boezemvriend, als eenige passagiers, ondervond hij, na gedurende drie weken aan het Niuewe Diep, in afwachting van een gunstigen wind, oponthoud gehad te hebben, eenen zwaren storm in de Indische Zee nabij het Kaapsche rif, die op 30 Mei 1859 begonnen drie heeft aangehouden, en bereikte de plaats zijner bestemming niet dan na vijf maanden te zijn blootgesteld geweest aan ontberingen, verdrietelijkheden en gevaren. De beide genoemde wederwaardigheden - het drieweeksche oponthoud en de driedaagsche storm - heeft Groen in twee opstellen beschreven7, die men met genoegen lezen zal, wat stijl en inkleeding betreft: doch, zoowel in dit opzicht als om de leerzame strekking geef ik de voorkeur nog aan beschrijving van een onverwacht uitstapje van Batavia naar Bandong in de Preanger-regentschappen, dat hij in gezelschap van den heer Wiggers gemaakt heeft in Augustus 1859 en dus reeds zeer kort na zijne aankomst in Indië8. Heeft hij in dit geschrift ons Europeanen bekend gemaakt met den aard en toestand van die Indische landstreek, met de manier van reizen daar te lande, en met onderscheidene zaken die ten onzent geheel anders zijn: in een ander opstel, in October 1860 geschreven naar aanleiding van eenen in Kampong Ketapang ontstanen brand, waardoor 29 huizen een prooi der vlammen werden, heeft hij de bewoners van Java gewezen op den ellendigen toestand waarin de middelen om brand te blusschen

{==406==} {>>pagina-aanduiding<<}

zich bij hen bevinden, gelijk ook op de gebrekkige regeling van de Bataviasche schutterij, onder welke de schrijver zegt de eer gehad te hebben flankeur te zijn bij de 5e kompagnie en als zoodanig zijne diensten te hebben moeten presteeren bij dat ongeval9.
Het is wel opmerkelijk hoe Groen, sedert hij de groote wateren was overgetrokken, door de zucht tot schrijven is bevangen geworden, terwijl hij tijdens zijn verblijf te Leiden daartoe niet heeft kunnen gebracht worden en zelfs in gebreke is gebleven toen zijne roeping zulks van hem vorderde10. Reeds noemde ik daar vier opstellen, die in korten tijd op elkander gevolgd zijn. En dit getal zou gewis wel verdriedubbeld zijn geworden, zoo niet zijne vrienden in Nederland, die algedurig iets van zijne hand ontvingen om het in een of ander tijdschrift uit te geven, gemeend hadden, in het wel begrepen belang van Groen, aan die opdracht geen gevolg te moeten geven. De gebezigde ironie toch was veelal te scherp en de humor niet altijd even delicaat, zoodat het te verwachten was dat de schrijver zich door de uitgaaf daarvan, zoowel in Indië als in het Vaderland, menige onaangenaamheid en wellicht veler haat en minachting zou hebben op den hals gehaald. Van kalmeren aard waren zijne, soms zeer uitvoerige, brieven die ter algemeener lectuur nu eens aan een of ander zijner vroegere Leidsche ambtgenooten door hem gezonden werden, dan eens aan dezen of genen zijner vrienden zooals de HH. Schlegel, Herklots, Hoffmann en anderen, waarin hij ons meestal belangrijke mededeelingen deed omtrent zijn verblijf op Java, zijne levenswijze en werkzaamheden, zijn omgang met vreemden of ontmoeting van landgenooten en bekenden; of ook wel zijn oordeel uitsprak over gebeurtenissen in het Vaderland, die hem hetzij uit de Nieuwsbladen waren bekend geworden hetzij door vrienden medegedeeld. Tot mijn leedwezen heb ik niet eenen enkelen van die zoogenoemde algemeene zendbrieven thans kunnen machtig worden, nu zij mij in staat zouden hebben kunnen stel-
{==407==} {>>pagina-aanduiding<<}
len daaruit wellicht eenige bijdragen voor dit Levensbericht te ontleenen. Ook zou ik waarschijnlijk met goed gevolg Groen zelven sprekende hebben kunnen invoeren en zijn oordeel uitbrengende over onderscheidene zaken, zoowel wat het Vaderland als wat de Kolonie betreft.
Nauwelijks was Groen twee jaren of Java geweest, toen de Heer Wiggers zich genoodzaakt zag tot herstel zijner gezondheid, tijdelijk de Kolonie te verlaten. De reis naar Europa, die als gewoonlijk twee jaren zou duren, werd ondernomen met vrouw en kinderen, terwijl Groen het voorrecht genoot de familie te vergezellen. Hierdoor had hij de wel zeer benijdenswaardige gelegenheid een groot deel van Europa te kunnen zien. Achtereenvolgens werden de voornaamste plaatsen van Frankrijk bezocht, gelijk ook van Italië, Zwitserland en Duitschland; zelfs Rusland bleef niet onaangeroerd. Het overige van den verloftijd werd meest in Amsterdam doorgebracht.
Tijdens dit verblijf bezocht Groen herhaaldelijk zijne vrienden, wien hij nog evenveel hartelijkheid toedroeg als vroeger en van wie hij wederkeerige hartelijkheid mocht ondervinden. Dat ieder verlangende was hem na die lange afwezigheid eens weder te ontmoeten, behoeft wel niet gezegd te worden, terwijl zij die hem vroeger hadden leeren kennen als een schrander opmerker van al wat hij ontmoette, nauwelijks konden verzadigd worden wanneer zij hem tafereelen hoorden ophangen van de belangrijkste zaken die hij in den vreemde gezien had. Om ook anderen in de gelegenheid te stellen daarvan kennis te kunnen nemen, heeft hij in onderscheidene plaatsen een en ander maal in meer of min uitgebreide kringen eene lezing gehouden. En zoo vervulde hij ook te Leiden, bij onze Maatschappij, eene spreekbeurt in de Maandvergadering van October 1861. Daarbij droeg hij een blijspel voor, in proza in drie bedrijven, welks onderwerp was de bespotting van twee verkeerdheden, waaraan in Nederland, maar vooral te 's Gravenhage, veel menschen mank

{==408==} {>>pagina-aanduiding<<}

gaan, t.w. ten eerste de tafeldans, ten tweede de al te groote vooringenomenheid onzer natie met al wat vreemd is en uitheemsch11. Met deze voordracht echter mocht hij, zoo ik wel meen, geenszins den algemeenen bijval inoogsten: niet, omdat de aanwezige leden meenden dien spot op zich te moeten toepassen, als gingen zij mank aan die genoemde verkeerdheden; maar veel meer omdat men van Groen, vooral daar ter plaatse, iets anders en wel meer wetenschappelijks verwacht had. Daarom is met grooter genoegen de lezing aangehoord, die Groen in de Decembervergadering van het volgende jaar voordroeg, getiteld: ‘Herinneringen uit de golf van Napels in 1862’. Met den uitstekenden brief van Plinius herdacht hij de verwoesting van Pompeji en verplaatste hij zijne hoorders in die merkwaardige opgegraven stad der oudheid.
De terugreis naar Batavia met de familie Wiggers, in de eerste dagen van 1863 aangevangen, heeft Groen voor het grootste gedeelte, van Marseille tot Singapore juist binnen eene maand (12 Jan.-12 Febr.) afgelegd. Het meest merkwaardige van dien tocht, welke nu veel aangenamer was en vrij wat meer afwisseling van toonelen opleverde dan de eerste zeereis, vindt men vrij uitvoerig door hem beschreven in een vijftiental brieven, welke onder het opschrift ‘Van Utrecht naar Batavia’ in de Utrechtsche Courant gedrukt zijn, en later - soms met eenige wijzigging - in den Java-bode overgenomen. Deze stukken bevatten, wel is waar, zeer wetenswaardige opmerkingen, zoowel voor den Nederlander als voor den inwoner van Java, en zelfs voor ieder die zoodanige reis zoude willen maken; doch meest zijn zij hier en daar doormengd met vrij scherpe gispingen van personen, zaken en zeden, zoodat het niet te verwonderen is dat menigeen in de Kolonie zich beleedigd achtte, als meenende daarin eene toespeling op zijn persoon te zien; waarom dan ook de vijftiende brief in den Java-bode niet is overgedrukt12.
De liefhebberij om in geschrifte tegen verkeerdheden te

{==409==} {>>pagina-aanduiding<<}

velde te trekken, die wij reeds vroeger opmerkten, heeft zich blijkbaar van dezen tijd af meer en meer in het karakter van Groen ontwikkeld. Ofschoon nu wel dat gispen geenszins aan bedilzucht behoeft te worden toegeschreven, maar veeleer zijnen grond zal gehad hebben in de edele poging om te verbeteren, zoo acht ik toch dit verschijnsel zeer te bejammeren. Immers zou iemand van zulk eenen gelukkigen aanleg, met zulk een helder oordeel begiftigd, en met onvermoeiden ijver bezield, ongetwijfeld zijne pen nuttiger hebben kunnen aanwenden en zou zich door zijnen arbeid meer voldoening hebben kunnen verwerven, dan zijne ironie en humor hem nu bezorgd heeft. Daarom zou ik onderscheidene door hem geschrevene stukjes, deels afzonderlijk uitgegeven deels in dagbladen geplaatst, zooals zij daar liggen, gaarne willen inruilen voor ieder ander degelijk geschrift van zijne hand. Had hij intusschen kunnen besluiten de scherpste punten van zijn geschrijf eenigszins af te ronden, waarschijnlijk zou hij veel meer, dan nu, zijn doel bereikt hebben: menigeen zou hij alsdan hebben verbeterd, terwijl hij nu velen slechts heeft verbitterd.
In dit opzicht kan hier gewezen worden op een ten onzent door hem uitgegeven opstel, waarin hij zich, schoon ongeroepen, gemengd heeft in den strijd van de predikanten te Batavia, die deels de orthodoxe leerstellingen vasthouden, deels de moderne richting zijn toegedaan13. - Van dergelijken aard is ook zijne beoordeeling van een door Mr. D.A.V.D.H. uitgegeven verslag, dat getiteld was: Een examen in alles wat men weten kan en eenige andere zaken; waarin hij den verslaggever verwijt dat hij in deze zaak als incompetent rechter is opgetreden14. - Doch in meer bezadigden geest zijn de vijf artikels geschreven, die in den Java-bode zijn opgenomen, waarin de officieele Verslagen der Hollandsche en der Indische Commissie belast met het afnemen der examens A en B voor Indische Ambtenaren onderling vergeleken worden15. Deze vergelijking leidde hem tot de

{==410==} {>>pagina-aanduiding<<}

mededeeling van eenige behartigenswaardige opmerkingen, waarbij hij tevens aandrong op de zorgvuldige beoefening der Nederlandsche taal, als zijnde voor den Javaan de grondslag van al wat verder kan en moet geleerd worden: ook verklaarde hij als zijne stellige overtuiging - hetgeen trouwens, na de zoo hier als daar opgedane ondervinding, wel niemand meer zal tegenspreken - dat er veel te veel van de kandidaten gevergd wordt, indien zij in 22 onderscheidene vakken een examen moeten afleggen. - Een gansch anderen toon daarentegen heeft Groen aangeslagen in een afzonderlijk uitgegeven boekje, waarin hij op eene onbarmhartige wijze met den Directeur van 't Gymnasium Willem III afrekening houdt 16. De aanleiding tot dit geschrijf was ontstaan uit de terugzetting van een leerling, wiens lot Groen, die zijn bloedverwant was, zich had aangetrokken. Bij die gelegenheid wordt den Directeur zulk een tal van verkeerdheden, waaronder voornamelijk zijne barbaarsche manier van straffen, naar het hoofd geworpen, dat, zoo er nog eenige ingenomenheid met dat Gymnasium in de Kolonie bestaan had, deze daardoor noodzakelijk moest worden tenietgedaan. Dit boekje heeft wel hier en daar sterke afkeuring ondervonden; doch desniettemin is de daarin medegedeelde bekendmaking der schandelijke feiten niet zonder gevolg gebleven voor dat Gymnasium. Een streng beoordeelaar van dit geschrift in twee nummers van den Java-bode, waar hij zich teekent met de initialen H.J.L. - die alles behalve een vriend van den aanvaller was, maar daarentegen zegt den aangevallene sedert 30 jaren gekend te hebben als een man van doorzicht, energie en in elk opzicht achtingwaardig karakter 17 - besluit zijne aankondiging met deze merkwaardige woorden, waarin de dubbele erkentenis ligt opgesloten èn dat de inrichting van het Middelbaar Onderwijs in Indië dringend verbetering vorderde, èn dat Groen door zijn geschrijf juist datgene bereikt heeft, wat hij zich als doel had voorgesteld: ‘De heer Groen’, zoo lezen wij daar, ‘heeft

{==411==} {>>pagina-aanduiding<<}

ten minste de verdienste - al is wraakzucht er de voornaamste bron van - Publiek en Regering wakker geschud te hebben; de Regering moet, wil zij den naam eener haar pligt kennende en nalevende regering behouden, aangaande het middelbaar onderwijs in Indië eindelijk maatregelen nemen, die den toets van doelmatigheid en regtvaardigheid tevens kunnen doorstaan.’
Heeft nu Groen, door de bovengenoemde polemiek, aan het Middelbaar Onderwijs in Indië eenen stoot gegeven, die het bevoegde gezag tot de overtuiging brengen kon van de noodzakelijkheid om tot behoorlijke maatregelen over te gaan; veel meer nog en wel onmiddellijk heeft hij zijne beste pogingen aangewend om voor het Lager Onderwijs nuttig te wezen. In den zomer namelijk van 1866 kreeg Groen eene uitnoodiging tot bijwoning eener bijeenkomst van de Onderwijzers te Batavia, welke ten doel had de oprichting van eene Onderwijzers-vereeniging te bespreken. Die zaak vond onder de opgekomene heeren, ten getale van twintig, eenen algemeenen bijval, zoodat spoedig daarna een Oost-Indisch Onderwijzers-Genootschap tot stand kwam, welks doel zoude zijn:
a.	De belangen van het schoolwezen en den onderwijzersstand in N.O.-Indië te behartigen.
b.	Den vooruitgang van het onderwijs in deze koloniën te bevorderen.
c.	Elkander op wetenschappelijk gebied voor te lichten.

Tot bereiking van dit laatstgenoemde zou men op gezette tijden te zamen komen om over wetenschappelijke zaken zijne gedachten te uiten en ter toetsing aan anderen voor te dragen, bedenkingen en twijfelingen kenbaar te maken, ten einde ze opgelost te zien en zoo doende door vereeniging van wetenschappelijke krachten tot uitkomsten te geraken, welke anders niet te bereiken zouden zijn. Toen men eenmaal besloten had een zelfstandig lichaam te vormen, lag het voor de hand aan dit lichaam een orgaan, een stem te schenken

{==412==} {>>pagina-aanduiding<<}

om zich ook buitenaf te doen verstaan. Want de meeste Indische onderwijzers bevinden zich niet te Batavia, Samarang, Soerabaya en zijn dus moeielijk in staat kennis te nemen van hetgeen in de schoolwereld buiten Java omgaat, maar in streken waarheen zelden stemmen van buitenaf doordringen. Aan Groen viel de eer te beurt als Redacteur gekozen te worden met den heer Weijhenke. Door de goede zorg van deze beiden verscheen reeds in November een eerste proefblad met een Voorwoord, waarin de Redactie kennis geeft van de aanleiding tot de uitgave van dit orgaan en wat men zich als doel daarvan heeft voorgesteld. En zoo volgde voor December een tweede proefblad. De titel luidt: ‘Maandblad voor Opvoeding en Onderwijs. Uitgegeven door het Oost-Indisch Onderwijzers-Genootschap. Onder redactie van S.F. Groen en R.J.L. Weijhenke. Gedrukt en uitgegeven voor rekening van het Oost-Indisch Onderwijzers-Genootschap, door Lange & Co. te Batavia.’
Het eerste nummer van dit Maandblad verscheen in Januari 1867, en zoo zijn er nog twee nummers uitgegeven voor de twee volgende maanden: doch daarna is de uitgaaf, voor zooverre mij althans bekend is, niet verder voortgezet. In andere dergelijke gevallen is zulk eene plotselinge staking of te wijten aan ontoereikende medewerking der leden, of wel een noodzakelijk gevolg van een te gering debiet om de onkosten der uitgaaf te dekken: doch hier schijnt de reden te moeten gezocht worden in het gemis van de noodige overeenstemming onder de beide redacteurs. Groen was van oordeel dat men spot en ironie mocht gebruiken tegenover hen die zich onverbeterlijk betoonen in hunne dwalingen, ten einde, zoo ook al het hart van deze daardoor nog meer mocht worden verbitterd, althans anderen af te schrikken. Met zoodanig beginsel kon de mede-redacteur zich niet vereenigen en nam dus reeds na de uitgaaf van het tweede nummer zijn ontslag als zoodanig 18; in wiens plaats aan het hoofd van het derde nummer de naam staat van den heer

{==413==} {>>pagina-aanduiding<<}

A.F. Hillebrand. Zonder mij in deze zaak als rechter op te werpen, acht ik het in ieder geval zeer te bejammeren dat Groen, die onderscheidene zeer goede stukken geleverd had 19, nu van de gelegenheid verstoken werd, door mededeeling van zijne inzichten, voor de zaak van het Lager Onderwijs in Indië nuttig te wezen.
 
De vermelding van Groen's letterkundige arbeid heeft ons afgeleid van de mededeeling van zijnen verderen levensloop. Vatten wij dus den draad wederom op, om dien straks voor goed af te breken en dit Levensbericht te kunnen eindigen.
Toen de tien jaren, voor welke Groen zich verbonden had, bijna verstreken waren en de heer Wiggers het voornemen had opgevat te repatrieeren ten einde zijne zoons op raad van Groen, alvorens hunne studiën aan te vangen, nog eerst een paar jaren op een Hollandsch Gymnasium te plaatsen, heeft Groen een treffend bewijs gegeven zoowel van zijne belangeloosheid als van zijnen nog niet uitgedoofden lust om arbeidzaam te zijn. De heer Wiggers stelde namelijk aan Groen voor om mede naar Holland te gaan en in zijne familie op den ouden voet te blijven. Doch dit voorstel, hoe aannemelijk op zichzelf voor menig ander en op de meest vrijgevige wijze gedaan, heeft Groen met veronachtzaming zijner eigene belangen, geheel van de hand gewezen.
‘Ik ben nog te jong,’ zoo schreef hij daarover aan een zijner vrienden, ‘en ik heb nog te veel lust tot werken, om nu reeds het brood der ledigheid in het vaderland te gaan eten. Holland is en blijft mij dierbaar en ik hoop het eenmaal, en dan voor goed, weder te betreden. Thans echter, nu ik geene van mijne zusters zoude terugvinden, en mijn eenige broeder thans hier te lande is en in eene vrij goede betrekking geplaatst, kan ik nog niet besluiten Indië te verlaten, dat mij door mijn langdurig verblijf als een tweede vaderland geworden is. Ook weerhouden mij mijne vrienden, die mij het leven hier op alle wijze zoo veraangenamen dat

{==414==} {>>pagina-aanduiding<<}

het mij ook zelfs later zeer moeielijk zijn zal, maar thans zelfs bijna onmogelijk is hun dringend verzoek te weerstaan. Buiten andere U onbekende namen zal ik U slechts Davelaar noemen, den vriend mijner jeugd, en Oudemans, mijnen voormaligen collega te Leiden; en behalve deze heb ik hier ook nog v.d. Chijs en v.d. Does de Bije, beide vroeger mijne leerlingen van het Gymnasium, doch die thans, door hunne schitterende carrière, hunnen voormaligen leermeester verre boven het hoofd gegroeid zijn. Deze vier zijn mijne kramatsche vrienden - zoo noemt men hier dezulken die in elkanders buurt wonen en met wie men dagelijkschen omgang heeft. Spoedig hoop ik U over mijne nieuwe betrekking te schrijven, die ik dezer dagen heb aangegaan en waaromtrent ik alle reden heb de best mogelijke verwachting, te koesteren; ofschoon ik het wel bepaald onmogelijk acht dat ik het ooit ergens ter wereld beter zou kunnen krijgen, dan ik het in de familie Wiggers gehad heb.’
De nieuwe betrekking, welke Groen aanvaard had bij de familie Loudon, was van gelijken aard als de voorgaande, doch is van veel korteren duur geweest. Toen het hoofd des gezins overleden was, besloot mevrouw Loudon in het voorjaar van 1869 naar Holland terug te gaan. Nu zou Groen waarschijnlijk nog eenigen tijd in de Kolonie gebleven zijn, zoo niet de geneesheeren hem dringend hadden aangeraden hoe eer hoe beter de Oost te verlaten, vermits zijne gezondheid sedert eenigen tijd door hevige dysenterie verzwakt was. Gedurende de reis nam deze kwaal hand over hand toe. In weerwil daarvan gevoelde hij zich sterk genoeg deel te nemen aan de uitvaart van eenen medereiziger, en hield hij zelfs bij die plechtigheid eene Lijkrede, waarin hij echter niet onduidelijk zijn naderend uiteinde voorspelde. Te St. Helena had hij gewenscht aan wal te gaan: doch toen het schip wegens eene epidemie, die daar heerschte, quarantaine houden moest, overreedde men den zieke de reis naar het Vaderland verder voort te zetten. Weinige

{==415==} {>>pagina-aanduiding<<}

dagen later bezweek hij, na vooraf aan den kapitein zijne laatste beschikkingen te hebben kenbaar gemaakt.
Zoo ontviel dan Groen aan de verwachting van zijne talrijke vrienden en voormalige leerlingen, die zich op zijne terugkomst in het Vaderland verheugd hadden, en verdween hij zoo van deze aarde dat het aan niemand vergund wordt zijn graf te kunnen bezoeken. Mocht het daarom voor elk die dit gemis gevoelt, niet onwelkom geweest zijn, door de lectuur van deze bladzijden, zich voor den geest te hebben kunnen halen, waar en hoedanig de werkkring van Groen geweest is.
 
Ziedaar een eenvoudig Levensbericht van iemand, wien ik - en zekerlijk velen met mij - zonder juist alles wat hij gedaan en geschreven heeft, onvoorwaardelijk te kunnen goedkeuren, bij zijn leven zeer hoog gewaardeerd heb èn als geleerde om zijne kunde èn als mensch om zijne rechtschapenheid; en niet het minst, omdat hem de eeretitel toekomt dat hij de steun voor de zijnen geweest is. Moge nu ook al de loop van zijn eenigszins zwervend leven hem de gelegenheid niet geschonken hebben door degelijke geschriften de wetenschap bevorderlijk te kunnen zijn en zich daardoor den naam van verdienstelijk geleerde te verwerven bij de nakomelingschap; toch meen ik in waarheid te kunnen zeggen dat door zijnen dood de wetenschap een groot verlies geleden heeft, juist omdat men van nu af, als hij in het Vaderland teruggekeerd en tot een rustig leven gekomen ware, op goede gronden, van zijne hand veel goeds voor de wetenschap zou hebben kunnen verwachten.
 
Mei 1870.
W.H.D. SURINGAR.


{==416==} {>>pagina-aanduiding<<}


Aanteekeningen.

1 Het Request, waarbij Groen zijn verlangen te kennen gaf om tot Docent aan het Leidsche Gymnasium benoemd te worden, was gericht aan HH. Curatoren, in wier Archief dit thans nog voorhanden is. Aan de welwillendheid van den heer Mr. Steenhoff, Secretaris van dat Collegie, heb ik het te danken dat ik in de gelegenheid gekomen ben kennis te nemen van dat stuk, gelijk ook van een drietal daartoe behoorende brieven. Dewijl daaruit voor een groot deel de bijzonderheden geput zijn, die ik vermeld heb, schijnt het mij belangrijk genoeg toe dit Request alhier mede te deelen. Het luidt aldus: 
Messieurs.
Etant Hollandais de naissance et ayant fait mes études littéraires à Utrecht, j'aurais bien pu, Messieurs, me servir de ma langue maternelle: mais, j'ai presque honte d'en convenir, le séjour non interrompu que j'ai fait en France pendant à peu pres sept ans m'a rendu la langue de ce pays plus familière que la mienne propre. D'ailleurs comme je desire enseigner le Français, je fais bien, je crois, de vous écrire en cette langue.
Je vous prie donc, Messieurs, de bien vouloir me mettre sur les rangs de ceux qui recherchent la place de professeur de Français, dont vous allez disposer. J'ose croire que mes études, ma conduite, mon séjour et mes travaux littéraires en France, les rapports constamment eus avec la haute societé, m'ont mis à même de remplir cette place. Je regrette vivement que mes occupations ne me permettent pas de me rendre à Paris où je pourrais avoir une foule de certificats qui confirmeraient ce que je viens de dire. Ainsi M. Firmin Didot pour qui j'ai fait un Dictionnaire de mythologie, M. Hachette, éditeur d'un commentaire Français que j'ai fait sur les Alcibiades de Platon, M. Dübner le savant commentateur de Plutarque et d'Aristophane et pour qui j'ai travaillé, le Baron van der Capellen, qui m'a fait l'honneur de me recevoir plusieurs fois à Paris, le Baron Fagel notre ambassadeur, peut-être M. Coquerel que j'ai souvent entendu sans le connaître de près, tous ces Messieurs donneraient à coup sûr des renseignements devant lesquels céderaient

{==417==} {>>pagina-aanduiding<<}

certainement les scrupules que vous pourriez avoir, Messieurs, de confier à un Hollandais la place que je désire. Si l'on conservait cependant le moindre doute sur ce que je viens d'avancer et qu'on jugeât ces certificats absolument nécessaires, je vous prierais, Messieurs, de me le faire savoir et je ferais alors le voyage de Paris.
Il ne me reste plus, Messieurs, qu'à vous apprendre comment j'ai employé le temps que j'ai passé en France. Après avoir suivi pendant une année les cours au Collège de France et à la Sorbonne en donnant quelques leçons et en préparant deux jeunes gens pour leur baccalauréat ès lettres je me suis engagé comme professeur dans une grande maison d'éducation à St. Germain dont M. Edan était le chef. Après cela je me suis chargé de l'éducation des fils d'un Monsieur Anglais, nommé Mitford, auxquels j'ai surtout enseigné la langue Française: ces jeunes gens ne m'ont quitté que pour entrer au collège d'Eton. C'est alors que je suis entré dans la maison du comte de Granville, ancien préfêt du palais de l'empereur, où depuis deux ans et demi je fais l'éducation de son petit-fils. J'ose dire que tous les membres de cette famille font le plus grand cas de moi et qu'ils apprendront avec regret le parti que je veux prendre. M. de Fremery, qui m'a donné tant de marques de l'interêt qu'il me porte, pourra mieux que tout autre vous renseigner à ce sujet.
Certainement, si je ne chercherais qu'une position agréable et lucrative, je ne quitterais pas une famille dont je n'ai qu'à me louer sous tous les rapports, mais cela ne me suffit plus, je veux trouver une place independante dans mon pays, achever mes études littéraires et me rapprocher de ma famille - voilà pourquoi, Messieurs, je serais heureux d'apprendre que vous me jugez digne de la place que je recherche.
Veuillez agréer, Messieurs, l'assurance de la profonde estime avec laquelle j'ai l'honneur d'être
Votre tres-dévoué serviteur 
Groen Litt. hum. cand. an château d'Annel, par Ribécourt (Oise).Château d'Annel ce 26 Août 1846. 
De goede uitslag van deze sollicitatie zal wel voornamelijk moeten worden toegeschreven aan de gunstige informaties, door den toenmaligen Curator J.A. de Fremery daarbij overgelegd, welke deze heer een half jaar vroeger, toen hij plan maakte Groen als gouverneur van zijne beide zonen te engageeren, uit Utrecht had ingewonnen. Aan dezen schreef Prof. van Goudoever:
‘Gedurende den tijd, dat de heer Groen mijne collegiën heeft waargenomen, ben ik over zijn vlijt en vorderingen zeer tevreden

{==418==} {>>pagina-aanduiding<<}

geweest, terwijl er op zijn zedelijk gedrag niet de minste aanmerking viel. Hij leefde zeer ingetogen en was een dankbaar leerling. Sedert is hij naar Parijs vertrokken en heeft daar den post van Gouverneur bij eene, zoo ik meen, adellijke Engelsche familie waargenomen, die, volgens zijne berigten, met hem zeer ingenomen was en hem in aanzienlijke, ook geleerde, kringen toegang bezorgde. Tweemalen is hij naar Utrecht overgekomen en heeft mij bij die gelegenheden bezocht. Zijn uiterlijk voorkomen en zijne gesprekken waren zeer beschaafd. Hij sprak mij veel van zijne bezigheden en wat hij voor zich uitvoerde. Hierop viel niets aan te merken: integendeel moest ik hem prijzen en verklaren, dat hij aanbeveling verdiende. Ik geloof, dat hij een zeer goed gouverneur zoude zijn.’ 
Even gunstig schreef Prof. Visscher: 
‘Ten aanzien van den heer Groen heb ik de eer UEdG. te berigten, dat deze jongman de meest geschikte persoon is, die ik U EdG. tot gouverneur zou weten aan te wijzen. Hij heeft met er daad te Utrecht gestudeerd en zijnen tijd hoogst nuttig besteed. Van den jare 35-38 zag ik hem dagelijks, des morgens in mijne collegiën en des avonds aan mijn huis. Bij mijne ambtgenooten was hij insgelijks zeer gezien, want waar slechts iets nuttigs en bruikbaars te leeren viel, voldeed hij altijd zijne meesters. Behalve Latijn en Grieksch verstaat en spreekt hij zeer goed Fransch, Engelsch en Duitsch en beoefent de litteratuur dier talen. In Geschiedenis en aanverwante wetenschappen is hij volkomen op de hoogte van den tijd en paart grondigheid van studie met zeer aangename vormen. Hij heeft in alles de manieren van een welopgevoed mensch en zal zonder hulp van anderen zeer zeker aan uw verlangen kunnen voldoen. Wat eindelijk zijn gedrag betreft, dat was aan de Academie volstrekt onberispelijk en is het ook in Frankrijk gebleven, zoo dat UEgb. de opleiding uwer kinderen, al waren het ook meisjes, met volkomen gerustheid aan zijne zorg, aan zijn karakter en aan zijne bekwaamheid kan toevertrouwen.’ 
Uit den brief van den heer Ekker, Rector van 't Gymnasium, neem ik het volgende over: 
‘Onder onze discipelen op het Gymnasium onderscheidde Groen zich door goed gedrag en vlijt, en aan de Academie won hij daardoor de genegenheid zijner Professoren. In de literatuur studeerende maakte hij tevens veel werk van de Mathematische vakken, waarin hij ook op onze scholen de prijzen behaalde. Door de ziekelijkheid van zijnen vader en het daardoor verminderen van deszelfs bestaan, kon hij zijne Dissertatie niet bewerken, maar moest voor zich een bestaan zoeken. Daartoe beproefde hij in Parijs, wat hem hier niet

{==419==} {>>pagina-aanduiding<<}

open stond. Eerst was hij als Maitre d'étude op een Instituut te St. Germain werkzaam en knoopte langzamerhand met den Hr. Didot betrekkingen aan, voor wien hij een Mythologisch Lexicon heeft bewerkt. Daarna was hij 2 à 3 jaren Gouverneur bij eene Engelsche familie in Parijs, en later bij den eenigen zoon van den graaf de Granville. Altijd echter bleef hem de begeerte bij, om in het Vaderland eenen werkkring te zoeken en gerust durf ik hem, zoo ver ik hem ken, aanbevelen. Met groot genoegen zag ik hem, als hij hier was, bij mij; en zijne regt beschaafde manieren, zijne interessante wijze van verhalen, maakten mijne familie evenzeer als mij zelven zijne bezoeken aangenaam. Voor zijn karakter pleit vooral de zorg, die hij steeds voor zijnen ziekelijken vader droeg, en de zorgen, die hij thans voor zijne zusters draagt. Mijne belangstelling in zijne plaatsing in ons Vaderland is door hetgeen ik van hem weet zoo sterk, dat ik hem met alle vertrouwen aanbeveel. Voor de oude talen en Mathesis heeft hij de grondslagen op ons Gymnasium en aan de Academie gelegd. Voor het Fransch is hij natuurlijk, na zoo vele jaren in Frankrijk te hebben doorgebragt, geheel berekend. Daarbij voegt hij de kennis der Hollandsche taal, die een buitenlander mist. Het Engelsch moet hem eigen geworden zijn, na 2 à 3 jaren in een Engelsch gezin te zijn geweest. Voor de verdere vakken zal hij, mijns oordeels niet minder berekend zijn, daar hij ook in de eerste kringen in Parijs geplaatst, van Geschiedenis, Geographie en verdere zaken eene grondige kennis moest bezitten. Met genoegen hoorde ik hem steeds, als hij hier was, over zijne manier van werken met zijnen elève, den jongen graaf de Granville, spreken, en mag ik uit die gesprekken gevolgen trekken, dan moet zijne methode van onderwijzen zeer aanlokkelijk zijn. Mijne collega's, die zijne visites even interessant vonden als ik, zouden hem evenzeer aanbevelen. Ik mag er ook dit eene bijvoegen, dat zijn verkeer buiten 's lands hem eene gemakkelijkheid in omgang en eene houding in het uiterlijke heeft gegeven, die hij welligt in ons land niet zoo ligt zoude verkregen hebben.’ 
2 Tegelijk met Groen werden als Docenten bij het Gymnasium aangesteld, voor de Oude Talen: Dr. W.H.D. Suringar, als Rector; Dr. W.G. Pluygers, als Prorector; Dr. A. Hecker, als 1e praeceptor; voor de Geschiedenis en de Nederlandsche taal: Dr. M. de Vries, als 2e praeceptor; voor de Wiskunde: Dr. J. de Vlaam, als 1e onderwijzer en J.A.C. Oudemans, als 2e onderwijzer; voor de Hoogduitsche taal Dr. C.A.X.G.F. Sicherer; en voor de Engelsche taal W. Fleming. - Later heeft Groen, tengevolge van overlijden of vertrek naar elders, tot Ambtgenooten gehad: J. Perrin, voor het Engelsch; Mr. L. Ph. C. van den Bergh, voor de Neder-
{==420==} {>>pagina-aanduiding<<}
landsche taal; Dr. R.J. Fruin, voor de Geschiedenis; Dr. E.J. Kiehl, voor de Oude Talen; Dr. L.A. te Winkel, voor de Nederlandsche taal; Dr. G. Greven, voor de Wiskunde; Dr. G. van Hennekeler, voor de Wiskunde; Dr. S.H. Rinkes, voor de Oude Talen; Dr. E. van der Ven, voor de Wiskunde, Dr. H.A. Kleyn, voor de Oude Talen. 
3 Negende Verslag aangaande den staat van het Stedelijk Gymnasium te Leiden (1846-1847) bl. 4. 
4 Elfde Verslag enz. (1848-1849) bl. 1. 
5 Eigen woorden uit het Verslag van de Commissie, uitgebracht in de Algem. Vergadering van 1859 en geteekend door E. Laurillard, die in Groen's plaats als secretaris benoemd was in de maandelijksche vergadering van April. - Ook later nog heeft Groen bewijs gegeven van zijne voortdurende belangstelling in de welvaart der Maatschappij. In December 1866 plaatste hij in het tweede proefblad van het onder zijne redactie uit te geven Maandblad voor Opvoeding en Onderwijs den navolgenden brief: 
Aan HH. Leden en Niet-leden der Maatschappij van Nederlandsche Letterkunde.
‘Weldra zal de Maatschappij der Nederlandsche Letterkunde te Leiden haar eeuwfeest vieren. Voor de hoogere intellectueele ontwikkeling heeft die Maatschappij een eeuw lang gedaan, wat de Maatsch. tot Nut van 't Alg. in de lagere kringen, wat het Bataviaasch Genootschap hier heeft te weeg gebracht. Door het uitschrijven van prijsvragen, het benoemen van en correspondeeren met binnen- en buitenlandsche leden, het houden van geregelde vergaderingen, het uitgeven van werken, vooral betreffende onze Oud-Nederl. Letterkunde, heeft zich die Maatschappij zeer verdienstelijk gemaakt, en er zeer veel toe bijgedragen om, zoowel de wetenschap in 't algemeen te bevorderen, als den naam van Nederland op letterkundig gebied ook buitenslands te doen eerbiedigen.
Zulk eene Maatschappij, bestuurd door en samengesteld uit de bekwaamste geleerden van Nederland en Europa, moet beschouwd worden als eene bron van licht en warmte, die even als onze zon, hare weldadige stralen ook daarheen verspreidt, waar zij noch gezien, noch gevoeld worden. Haar is men dus dank verschuldigd. Welnu, er is thans gelegenheid zijne dankbaarheid te tonnen.
Gij, die geven kunt, en zoo gaarne geeft aan behoeftigen, leent nu ook iets aan hen, die waarlijk niets vragen voor zich, maar voor u, uwe kinderen, de eer van Nederland, de bevordering der wetenschap. Alleen als ruilmiddel heeft geld waarde; geen betere gelduitzetting dan geestelijk goed in te ruilen voor wereldsch. Wint gij er

{==421==} {>>pagina-aanduiding<<}

zelf niet bij, uwe kinderen, uwe nakomelingen zullen er overvloedige vruchten van plukken.
- ‘Zal onze Maatschappij eene toekomst hebben’ - dus schrijft zij aan de weinige leden, die zij in Indië telt - ‘zal zij worden wat zij behoort te zijn, dan is het volstrekt noodzakelijk dat zij eens voor al in het bezit kome van een vast fonds, waarvan de renten haar in staat kunnen stellen om haar doel waardig te beantwoorden...... Reeds hebben onze geëerbiedigde Koning, beschermheer onzer Maatschappij, alsmede H.M. de Koningin en de Prinsen van het Vorstelijk Huis, milde bijdragen geschonken.’
Volgt dit edel voorbeeld, gij die in Indië zijt en wat over hebt voor de wetenschap; den uwen zal het worden vergolden. Leenen is geen geven.
Gaarne zal zich de Redactie van het Maandblad voor Opvoeding en Onderwijs te Batavia, belasten met de ontvangst, en later met de dankbare vermelding van de gelden voor dit edele doel ingezonden.
Groen,Oud-Secr. der lett. Comm. der M.v.N.L. 
6 Het door Groen gevraagde ontslag werd hem eervol verleend bij Besluit van den Gemeenteraad dd. 10 Febr. 1859. Zie Een-en-twintigste Verslag enz. (1858-1859) bl. 2. 
7 Het eerste, getiteld: Drie weken aan het Nieuwe Diep en gedagteekend: Batavia, 20 Novbr. 1860, is mij slechts als Overdruk bekend, doch zal waarschijnlijk te vinden zijn in de Bataviaasche Almanak van 1861. - Het andere, met het opschrift: Driedaagsche storm in de Indische zee nabij het Kaapsche rif, en gedagteekend, Straat Sunda, 6 Julij 1859, is gedrukt in ‘de Tijdstroom, Maandschrift gewijd aan Letteren, Wetenschap en Kunst’ Tiel 1860, en maakt aldaar een eerste stuk uit van Schetsen uit het dagboek van een' reiziger. Doch, of er onder dien titel meer is verschenen, weet ik niet te zeggen. 
8 Het Onverwacht uitstapje van Batavia naar Bandong in de Preanger-regentschappen, gedateerd: Amsterdam, 6 Maart 1862, verscheen in het Nederlandsch Magazijn, van welk Tijdschrift Groen als medewerker was toegetreden. 
9 De uitroep Brand! Brand! Brand! staat aan het hoofd van dit opstel, dat mij slechts als overdruk bekend is, doch waarschijnlijk gevonden wordt in een der Bataviaasche Almanakken. 
10 Zeventiende Verslag enz. (1854-1855) bl. 13. Tweede naschrift. De verhandeling, aan wier bewerking Groen bezig was, zou geheeten hebben Essai biographique sur Jean Philippe de Jaucourt, marquis d'Husson. Zie Bijdragen tot de kennis en den bloei der Nederl. Gymnasiën, voor 1855, bl. 135.

{==422==} {>>pagina-aanduiding<<}

11 Dit blijspel is in druk verschenen in de Tijdstroom van Junij 1862. In een Indische courant had hij reeds vroeger iets geschreven tegen het ongerijmde bijgeloof van de tafeldans en klopgeesterij. 
12 In plaats van dien vijftienden brief vindt men in het Bijvoegsel van den Java-bode van 2 Septbr. 1863 onder het opschrift: Van Batavia naar Batavia een opstel, waarin Groen zelf mededeelt hoe zijn geschrijf hier en daar aanstoot gegeven heeft. Van de eerste helft vinde het volgende hier eene plaats.
‘Van die brieven, welke men mij de eer heeft gedaan hier uit de Utrechtsche Courant over te nemen, blijft nog slechts één groote over, maar aan mijne tegenwoordige Indische lezers moet ik mededeelen, dat ik nog volstrekt niet met mij zelven eens ben, of ik dien XVden en laatsten brief hier wel zal laten herdrukken in den Java-bode. Zeggen sommige schrijvers in hunne voorreden dat hun geschrijf ‘op aandrang van vrienden’ of wel ‘om in eene leemte te voorzien’ het licht ziet - ik moet het tegendeel zeggen van dien laatsten brief. In eene ‘leemte’ voorziet hij volstrekt niet, integendeel, ik kan mij zeer goed denken dat velen hem al zoo lief zouden missen. En wat aangaat den ‘aandrang’, sommige personen, die er de lucht al van hadden gehad, hebben mij dringend verzocht, laten verzoeken, of belangstellend aangeraden, dien laatsten brief maar stil te laten rusten. Ook moet ik erkennen, hij was nog al bar.
Geschreven in de eerste verontwaardiging en geheel onder den indruk welken bij mijne aankomst alhier honderde kwade berigten op mij maakten, brak die brief den staf, ten eerste over eenige snoode praktijken, waarvoor men hier al te toegevend is, ten tweede over de al te groote weelde, waaraan mannen en manninnen zich hier overgeven. Inderdaad een gevaarlijk onderwerp. Het kwam den schrijver voor - dat iemand bezield met ware liefde tot zijn naaste en na rijp beraad, zedelijk verpligt was het publiek op de verkeerdheden te wijzen die hij ontdekte, en zich dan niet behoefde te bekommeren, mits hij de waarheid niet te kort deed en zich door geen hartstogt liet vervoeren, of hij dezen of genen kwetste.
‘Helaas! ik had het aan het verkeerde eind. ‘Oordeel niet, opdat gij niet geoordeeld wordt’ zeide de een. -
Hooren, zien en zwijgen, zeide mij een ander op welmeenenden toon. -
Een derde fluisterde mij toe: De waarheid hebt ge niet te kort gedaan, maar wat wint ge er bij? laat de zaken toch liever blaauw blaauw. Gij zult de menschen niet beter maken. Waag u toch in geen wespennest, men zal u haten, ondanks al uwe menschenliefde, immers ‘Waarheid baart haat, en zoo onafhankelijk zijt gij niet om dit te kunnen trotseeren.’

{==423==} {>>pagina-aanduiding<<}

13 De steen der wijzen, of Verzoening tusschen twee strijdende partijen op Kerkelijk gebied te Batavia, gedateerd: Batavia, 1 April 1864, gedrukt in de Tijdspiegel van 1864, dl. II. bl. 88. 
14 Het schrijven van Mr. d.A.V.d.H. Een examen in alles wat men weten kan en eenige andere zaken, was geplaatst in den Java-bode van Sept. 1865; het tegenschrift van Groen insgelijks in den Java-bode van Sept. 1865 geplaatst, heeft tot opschrift: Beoordeeling van het stuk van Mr. d.A.V.d.H. getiteld: Een examen in alles wat men weten kan en eenige andere zaken. 
15 Deze artikels, waarvan het laatste gedagteekend is: Batavia, 12 October 1866, waarschijnlijk omstreeks dien tijd in den Java-bode verschenen, en die mij slechts uit een afdruk in folio bekend zijn, hebben tot opschrift. Iets over de Verslagen der Hollandsche en der Indische Commissie, belast met het afnemen der examens A en B voor Indische Ambtenaren. 
16 De titel is: Beleediging en Satisfactie, of Veroordeeling van den gang van zaken op het Gymnasium Willem III te Batavia, door S.F. Groen, Litt. hum. Cand. Oud-docent aan 't Leidsche Gymn. en van Z.K.H. den P.v.O. Oud-Secret. der lett. comm. van de Maatsch. v. Ned. Lett. te Leiden. - Voor rekening des schrijvers. - Batavia, Lange & Co. 1867. 
17 Op deze lofspraak liet de beoordeelaar dadelijk deze woorden volgen, die aan Groen's beschouwing recht doen wedervaren: ‘maar wij hebben hem (den Directeur van 't Gymnasium Willem iii) evenzeer gekend als iemand, ontbloot van die openhartigheid, welke vertrouwen, ontbloot van die liefde, welke liefde en genegenheid verwekt, kortom ontbloot van die eigenschappen, welke jeugdige gemoederen aantrekken en waardoor het alleen mogelijk wordt, jongelieden door liefde en vrijheid in plaats van door vrees en onderdrukking te besturen.’ 
18 Niet om hetgeen door Groen reeds geschreven was in het Maandblad, onttrok zich de Mederedacteur, maar om hetgeen deze beducht was dat voortaan door hem zou geschreven worden ingevolge diens beginselen, medegedeeld in de Onderwijzers-vergadering. Om zich op dit punt te verdedigen heeft Groen in het derde nummer letterlijk medegedeeld hetgeen door hem was voorgedragen; waaruit ik hier eenige zinsneden overneem: ‘..... Men kan zeer goed eerbied hebben en toonen voor iemand, zonder daarom eerbied te veinzen voor zijne dwalingen. Maar die eerbied besta hierin, dat wij hem langs den meest gepasten en zachtsten weg tot inkeer brengen. Doch hoe hebben wij te handelen ingeval de dwalenden niet tot inkeer te brengen zijn? Hier wordt de zaak ingewikkelder, want nu moeten

{==424==} {>>pagina-aanduiding<<}

wij den aard en het meer of min gevaarlijke en besmettelijke der dwalingen in aanmerking gaan nemen, en de gevolgen niet uit het oog verliezen welke uit een strijd voor den criticus kunnen voortspruiten.
‘Is eene dwaling niet aanstekelijk te achten, verbeeldt zich iemand dat 2 × 3 is 9, het zonnelicht groen en eene rechte lijn min of meer krom is, en is hij daarvan niet terug te brengen - och! laat hem die dwaling en verschiet uw kruid niet op mosschen.
‘Maar wanneer het te voorzien is dat eene dwaling zich verspreiden zal, dan moeten wij daartegen opkomen, en zooveel meer op 't spel zetten (des noods ook ons leven) naarmate wij die dwaling gevaarlijker rekenen voor de menschelijke maatschappij. En dan, wanneer zachte middelen niet meer baten, behoeven wij ook onze tegenstanders niet langer te ontzien, want wij hebben hen te beschouwen als vijanden van de waarheid, en dus ook van de menschelijke maatschappij. Neem dan gerust de doelmatigste wapenen uit uw arsenaal; gebruik spot en ironie, wanneer gij die gevaarlijke wapenen goed weet te hanteeren: en waar verstand en rede en geest te kort schieten en de dwalingen zeer gevaarlijk zijn, bezig dan het slechtste van alle bewijsmiddelen (juist omdat het niets bewijst), ik meen ruw geweld, zwaard en oorlog. Doe dan wat wij tegen Spanje, België tegen ons, Noord-Amerika tegen Zuid-Amerika gedaan hebben. - Gebruik spot en ironie, wanneer gij te doen hebt met onverbeterlijke menschen, want, al maakt gij er hen niet beter mee en al sluit zich hun verbitterd hart des te meer, dit kan anderen afschrikken.’ 
19 Behalve het reeds opgegevene, vinden wij in het Maandblad de navolgende opstellen door Groen onderteekend: Iets voor Moeders en Huis-onderwijzeressen. - Inlandsch Onderwijs. - Spreekt Hollandsch met uwe kinderen (I). - Tweedracht breekt kracht. - Spreekt Hollandsch met uwe kinderen (II). - De beste weg om te leeren lezen. - Goedkoop-Duurkoop. - Hetzelfde lied op eene andere wijs. - Te weinig is soms beter dan te veel. - Biologie. - Het spreekt vanzelf dat dit alles geschreven is in betrekking tot Opvoeding en Onderwijs. Voorts nog beoordeelingen van de volgende boeken: Het Inlandsch onderwijs in Nederlandsch Indië, te Kampen bij van Hulst. - Grondbegrippen der Gymnastiek, door H.H. Snel te 's Gravenhage. - P. van der Burg. Een leesboek voor de scholen over belangrijke onderwerpen uit de Natuur- en Werktuigkunde. Amsterdam bij Schalekamp. - Memorie betreffende de oprichting eener Maatschappij tot bevordering der Christelijke belangen van Ned.-Indië. Met een Voorwoord van Mr. L.W.C. Keuchenius. Dit laatste, onder de boekbeoordeelingen geplaatst, heeft tot opschrift de vraag: Zijn wij onderwijzers Zedebedervers of niet? Zoodanige beschuldiging was naar de meening van den beoordeelaar in die Memorie vervat.




{==425==} {>>pagina-aanduiding<<}





Levensschets van Mr. M. des Amorie van der Hoeven.

Met licht verklaarbaren schroom vatte ik de pen op om den bovenstaanden naam aan het hoofd dezer bladzijde te plaatsen. Altijd toch kwam mij de taak van eenen levensbeschrijver hoogst moeielijk voor. In de eerste plaats is daartoe noodig, dat men hem, dien men beschrijven wil, volkomen kent; dat men de beginselen, waaruit zijne denkbeelden en daden voortvloeiden, doorziet; dat men de plaats begrijpt, die hem in de rij zijner tijdgenooten behoort te worden aangewezen. Maar zelfs al is het ons gelukt, aldus voor onszelven een beeld te ontwerpen, dat eenigermate het oorspronkelijke nabijkomt, dan behoort bovendien de schrijver nog zelfbeheersching genoeg te bezitten om het ook aan anderen zuiver mede te deelen, zoodat zij inderdaad denzelfden indruk ontvangen, en niet zijne sympathie of antipathie op de verdeeling van licht en schaduw eenen nadeeligen invloed uitoefent. Wie een dergelijk werk licht moge tellen, ik niet.
Nog moeielijker wordt die taak, waar het geldt eene persoonlijkheid te schetsen als die van den hoogleeraar M. des Amorie van der Hoeven; eenen man, die zich door zijne geheel eenige genialiteit evenzeer boven het gewone peil der

{==426==} {>>pagina-aanduiding<<}

menschen verhief, als hij zich door zijne eigenaardige levensopvatting van hen onderscheidde. Weinigen schenen zooals hij door de edelste gaven van verstand en hart geroepen om zelf het reinste geluk te smaken en anderen tot zegen te zijn, en toch was bij weinigen de werkelijkheid zoo verre van dit ideaal verwijderd. Steeds naar waarheid zoekende zonder ooit bevredigd te worden, vond hij in zijn leven niets dan eene aanhoudende worsteling, totdat hij eindelijk naar lichaam en ziel beiden geknakt in den strijd bezweek. Men heeft zijne geschiedenis eenigszins spottende een geschikt onderwerp voor een drama genoemd; ik neem dit gezegde in vollen ernst over, en geloof niet, dat men in al de werken van eenen Shakespeare of Göthe licht een meer tragisch onderwerp zal vinden dan de geschiedenis van dien Prometheusgeest, die de kracht in zich gevoelde om zich boven alle stoffelijke wetten te verheffen, maar die, helaas, zijne stoutheid met zoo bittere teleurstelling heeft moeten boeten. Eene zoodanige stof te bearbeiden, en daarvoor belangstelling te wekken bij een publiek, dat uit zichzelven weinig sympathie voor den held gevoelt, zoude een werk zijn geweest, hun talent niet geheel onwaardig. In mij daarentegen ware het eene dwaze vermetelheid, indien ik mij geroepen konde achten, een dergelijk zieleleven, ook zelfs in zijne meest eenvoudige omtrekken, aanschouwelijk af te beelden.
Te minder mag ik mij daaraan wagen, omdat al kon ik mij bevoegd rekenen den hoogleeraar van der Hoeven als rechtsgeleerde te schetsen, de aard mijner studiën mij reeds verbieden zou, mij een eenigszins zelfstandig oordeel over zijne wijsgeerige werkzaamheid aan te matigen. Het is waar, zijne meeste voordrachten heb ook ik gehoord en bewonderd; maar verder ben ik hem op dit gebied nimmer gevolgd, en in alle nederigheid schaar ik mij onder hen, van wie mijn vriend Quack aan het einde zijner levensbeschrijving spreekt, die het aan den indruk, welken van der Hoeven's persoonlijkheid maakte, voor een groot deel te danken hebben, zoo

{==427==} {>>pagina-aanduiding<<}

zij eenige aspiratiën gevoelen, welke hen verheffen boven het platte en triviale van het alledaagsche leven. Op eenen hoogeren rang in wijsgeerige ontwikkeling maak ik geene aanspraak; en toch juist op dit gedeelte van van der Hoeven's arbeid moet het volle licht vallen, wil men niet gevaar loopen, eene geheel onjuiste opvatting van zijn persoon in dehand te werken.
Ik noemde zoo even de levensbeschrijving, welke de hoogleeraar Quack in het licht gegeven heeft, en kom daarmede tot eene nieuwe bedenking, die wel in staat zou zijn geweest om mij de pen te doen nederleggen. Waartoe zou het dienen, nog eens het beeld te teekenen, hetwelk hij reeds met zoo treffende waarheid weergegeven heeft? In welk opzicht zoude ik kunnen hopen, bij den lezer eene juistere voorstelling op te wekken, of waarom zoude ik aanleiding geven tot vergelijkingen, die niet anders dan ongunstig voor mij kunnen uitvallen? Was het ooit mogelijk, den van der Hoeven, dien wij allen hebben vereerd en liefgehad, terug te roepen, en als 't ware voor onzen geest te doen herleven, dan is zulks door hem gedaan. Hoe men ook over van der Hoeven moge denken, vriend en tegenstander zullen na het lezen van prof. Quack's schildering moeten erkennen: zoo heeft hij in ons midden geleefd en gewerkt. En zij hebben dit ook gedaan; want, terwijl de eersten zich opnieuw verlustigden in het genot, dat van der Hoeven's omgang hen in vroegere jaren smaken deed, hebben de laatsten dadelijk tegen den leerling dezelfde aanvallen gericht, waaraan de leermeester gedurende zijn leven zoo menigmaal heeft blootgestaan. Wel een bewijs voor de juistheid, waarmede het beeld van dien meester door hem was afgeteekend.
Al deze bedenkingen moesten mij weerhouden om iets te beproeven, wat naar eene volledige waardeering van van der Hoeven's persoon en werk geleek. Toch mocht ik niet geheel zwijgen, toen de uitnoodiging tot mij gericht werd, om ten behoeve van de Maatschappij der Nederlandsche Letterkunde

{==428==} {>>pagina-aanduiding<<}

eene levensschets van mijnen geachten leermeester te stellen. Zoo iemand, verdiende hij de hulde, welke onze Maatschappij gewoon is aan hare afgestorvene leden te brengen; de tolk dier hulde te zijn, was eene te schoone roeping, dan dat ik het niet als eene lafhartigheid zoude beschouwd hebben mij daaraan te onttrekken.
Ik aanvaard dus de mij opgedragen taak, maar alleen in dien zin, dat ik mij aan het geschrift van prof. Quack wensch aan te sluiten, en, terwijl ik niets dan de hoofdgebeurtenissen van zijn leven kortelijk herhaal, overigens dat werk als bekend zal veronderstellen, en zoo noodig daarnaar verwijzen. Het zal daarbij vooral mijn streven zijn, de aandacht te vestigen op die deelen van van der Hoeven's werkzaamheid, welke bij prof. Quack eene meer ondergeschikte plaats innemen. Aldus kan deze schets als aanvulling van zijnen arbeid eenig belang hebben; eene ernstiger bedoeling om de beteekenis van van der Hoeven's leven in zijne volle waarde te doen kennen, zoeke men in de volgende bladzijden niet.
 
Martinus des Amorie van der Hoeven werd den 20sten Februari 1824 te Rotterdam geboren. Zijn vader was de toenmalige predikant Abraham des Amorie van der Hoeven (sedert 1827 hoogleeraar te Amsterdam); zijne ooms de Leidsche hoogleeraren Pruys en Jan van der Hoeven; zijn broeder de latere Utrechtsche predikant Abraham des Amorie van der Hoeven jr. Bij zulke namen voegen geene epitheta. Genoeg is het ze te noemen, om te beseffen, welke geest de omgeving bezielde, waaronder hij als knaap opgroeide. Degelijke geleerdheid, klassieke humaniteit, innige vroomheid; onder haren invloed is zijne eerste kindschheid gesleten, en nimmer is hij aan deze leidsvrouwen ontrouw geworden.
Maar ook in een ander opzicht moest die omgeving hare werking op den jeugdigen Martinus doen gevoelen. Zijne vader was toen op het toppunt van zijnen roem, geheel Ne-
{==429==} {>>pagina-aanduiding<<}
derland wees op hem als op zijnen eersten kanselredenaar, en die algemeene bewondering liet hem geenszins onverschillig. Op de plaats, welke hij innam, wenschte hij natuurlijk eenmaal zijne zonen te zien; vandaar dat de opvoeding, die hij hun gaf, door die hoop bezield, onmiskenbaar de strekking had, om, meer wellicht dan voor hunne natuurlijke ontwikkeling wenschelijk kon zijn, hunne eerzucht op te wekken of aan te vuren. Reeds vroeg werkte dan ook het bewustzijn bij hen, dat zij eenmaal geroepen zouden worden, den naam, dien zij droegen, waardiglijk te handhaven. Bedenkt men daarbij, welken invloed de beide broeders, die met warme vriendschap aan elkander gehecht waren, van kindsbeen af op elkander moesten uitoefenen, dan is het niet te verwonderen, zoo hunne opleiding spoedig vruchten droeg, en de rijke gaven, waarmede beide gezegend waren, zich reeds in hunne kindschheid openbaarden.
En rijk begaafd was Martinus zeker in hooge mate: begaafd vooral in dien zin, dat zijn geheele aanleg er toe moest medewerken om hem tot den man van studie te vormen. In de eerste plaats bezat hij eene ontembare zucht naar kennis, eene warme liefde voor de wetenschap als zoodanig. Nauw was het eene boek gelezen of met geestdrift werd een ander gegrepen; zijne zaligste uren bracht hij in zijne bibliotheek door; daar vergat hij elke andere aandoening om voortdurend zijnen geest met de ernstigste lectuur te voeden. Toen hij eens in later dagen Parijs had bezocht, scheen hij van de groote wereldstad weinig andere indrukken mede te brengen, dan het genot, hetwelk een zeldzaam boekwerk hem verschaft had, dat hij bij een boekverkooper had aangetroffen, en terstond had gekocht en gelezen. Boeken waren de vreugde zijner jonkheid; zij vormden zijn troost bij ernstige rampen; ja zelfs in zijn godsdienstig leven was het de onverwachte kennismaking met een boek (Vinet, Etudes sur Pascal), dat het keerpunt zijner ontwikkeling vormde.
En wat hij eenmaal gelezen had, kende hij voor goed.

{==430==} {>>pagina-aanduiding<<}

Weinige jaren vóór zijnen dood verkocht hij voor een groot deel zijne bibliotheek; hij had die boeken nu gelezen, en hunnen inhoud geheel in zich opgenomen; hij gevoelde dus geene behoefte om ze langer te bewaren. Dat dit geene grootspraak was, kunnen zij getuigen, die hem hoorden spreken en den rijkdom van voorbeelden leerden bewonderen, die, aan elk gebied der wetenschap ontleend, in het vuur der improvisatie los daarheen geworpen, moesten dienen om zijne denkbeelden nader te verklaren. Waarlijk op hem, meer wellicht dan op een onzer tijdgenooten, paste de lofspraak: ‘Al wat in boeken staat, is in dit hoofd gevaren,’
Daarbij kwam nog eene hoedanigheid, die in mijn oog althans niet minder weegt dan de zoo even gemelde; hoe uitgebreid de mate zijner kennis ook werd, nimmer liet hij zich door haar overheerschen, altijd bleef hij haar meester. De moeielijkste voorstellingen, de afgetrokkenste begrippen wist hij altijd te ontwikkelen met eene klaarheid, die ze ook voor den meest eenvoudigen zijner hoorders verstaanbaar maakte. Wel een bewijs, dat hij voor zichzelf altijd helder bleef denken, en de geleerdheid nooit bij hem in die veelweterij ontaardde, die wel eens op spreker en hoorders beiden zulk eenen verbijsterenden indruk pleegt te maken.
Onwillekeurig ben ik misschien te ver gegaan, en heb ik in den knaap reeds den man geteekend. Men zal dit vergeven, daar in den eersten reeds de kiemen werkten, die later in den man tot vollen wasdom zouden komen. Het spreekt echter wel vanzelf, dat in den beginne van die rijke ontwikkeling nog weinig te zien was, en het bijna alleen de eerste door ons aangewezen hoedanigheid was, die zich in den vorm van eene ijverige leergierigheid bij den knaap openbaarde. Deze dreef hem onophoudelijk tot lezen en werken aan, en had een beslissenden invloed bij de keuze van het vak, waaraan hij zijne krachten zoude wijden. Het was dat, waarin zijne zucht naar boekenkennis de meeste bevrediging kon vinden. Toen hij in 1839 student werd,

{==431==} {>>pagina-aanduiding<<}

was zijn hoofdvak de beoefening der oude letterkunde, de rechtsgeleerdheid werd daar eenigszins als bijzaak aan toegevoegd.
Over zijne letterkundige studiën wensch ik niet veel te zeggen. In lateren tijd heeft hij zich op dit gebied maar zelden bewogen, en onder de eigenlijke literatoren kan men hem dus thans bezwaarlijk eene plaats aanwijzen. Genoeg zij het hier te vermelden, dat hij te Amsterdam het onderwijs der hoogleeraren D.J. van Lennep en J. Bosscha genoot, en bovendien zich bij zijne studiën in de leiding van den Leidschen hoogleeraar P. Hofman Peerlkamp mocht verheugen. Opmerking verdient daarbij alleen, dat zijne richting (uit zijne literarische dissertatie de nonnullis locis veterum scriptorum is zulks zeer duidelijk) toen vooral tekstkritiek beoogde. In plaats van, zooals men van zijne latere ontwikkeling zou kunnen verwachten, eenig belangrijk werk der oudheid te kiezen, om dat in zijne letterkundige waarde en beteekenis te verklaren, bewijst hij de scherpzinnigheid van zijnen geest in de uitlegging van eenige aan verschillende schrijvers ontleende plaatsen, en wijdt hij een groot deel van zijn geschrift aan de zuivering van den tekst van den weinig belangwekkenden Arusianus Messius. Of die richting hem, indien hij ook later als literator werkzaam ware opgetreden 1, steeds zou zijn bijgebleven, komt mij wel eenigszins twijfelachtig voor.
Gelijk wij zagen, was de rechtsgeleerdheid, welke hij onder de hoogleeraren C.A. den Tex en J. van Hall beoefende, toenmaals nog zijne hoofdzaak niet. In zijne dissertatie de Furtis secundum legem XII tabularum, hoewel van dien

{==432==} {>>pagina-aanduiding<<}

aard, dat menigeen, die de rechtsgeleerdheid wel zijne hoofdzaak noemt, mocht wenschen haar geschreven te hebben, heb ik dan ook niets kunnen vinden, wat hier ter kenschetsing van van der Hoeven's talent vermeld zoude moeten worden. Op beide genoemde dissertatiën werd hij den 21 Januari 1845 te Leiden tot doctor in de letteren en rechten bevorderd.
Na zijne promotie vestigde hij zich als advocaat te Amsterdam. Indien hij zulks, gelijk men zegt, vooral gedaan heeft op aandrang van zijnen vader, dan pleit dit zonder twijfel sterk voor de juistheid van den blik, welken deze op de eigenaardige gaven zijns zoons geworpen had. Immers zoo iemand, was hij geboren om in die betrekking opgang te maken.
Naar het mij voorkomt, zijn er twee hoofdvereischten, die den goeden pleiter onderscheiden. In de eerste plaats moet hij redenaar zijn. Menigeen zal zulks misschien een axioma achten; niet zij, die weten, wat in den regel onder een pleidooi verstaan wordt. Het is mijne bedoeling niet, iets te zeggen, min vleiend voor eenen stand, waartoe ik zelf de eer heb gehad te behooren; maar het is niet te ontkennen, overdreven zorg voor den vorm is in den regel het zwak onzer advocaten niet. Indien zij maar gezegd hebben, wat er in het belang van hunnen client te zeggen is, meenen velen, dat hunne taak naar behooren is vervuld; hoe het echter gezegd is, vrage men liefst niet. Gelukkig dat er gunstige uitzonderingen zijn; en onder deze behoort zeker eene eerste plaats aan onzen van der Hoeven.
In een geslacht, door de erfelijke welsprekendheid zijner leden bekend, zoon en broeder van twee der meest gevierde kerkredenaars, wist hij zelfs naast hen zijne talenten in dit opzicht te doen bewonderen. Weder zij het mij vergund enkele jaren verder te gaan, om mijne eigene herinneringen te doen spreken. En dan aarzel ik niet te verklaren, dat ik zelden of nooit eenen spreker ontmoet heb, die de heerlijke

{==433==} {>>pagina-aanduiding<<}

gave der improvisatie in zoo ruime mate bezat als hij. Hetzij hij optrad in zijne kleine collegie-kamer of voor eene groote schare, hetzij zijn gehoor bestond uit eenvoudigen of geleerden, hetzij hij eene ernstige rechtsvraag te verklaren had of wel een dichterlijk onderwerp hem bezielde, altijd en overal bleef hij welsprekend. Nauwelijks was hij begonnen te spreken, en bevond men zich onder den invloed dier volle en tegelijk zoo buigzame stem, die u deed gevoelen, dat elk woord den spreker heilige ernst was, uit den grond zijns harten opwellende, of de gloed, die in zijne improvisatie tintelde, deelde zich aan de hoorders mede, en van de zwakke nietige gestalte des sprekers ging langzamerhand eene kracht uit, waarvoor allen eerbiedig het hoofd bogen.
Dat ook zijne pleidooien eene soortgelijke uitwerking moeten gehad hebben, is lichtelijk te begrijpen. Doch buiten deze algemeene hoedanigheid is er eene tweede, die meer bijzonder den pleitredenaar eigen behoort te zijn, t.w. scherpzinnigheid. Vooreerst scherpzinnigheid in het ontwikkelen van zijn eigen stelsel. De advocaat toch spreekt niet voor eene groote schare van meer of min onkundigen, die door het woord alleen, mits in aangenamen vorm voorgedragen, kunnen worden medegesleept; een der voornaamste bezwaren tegen de jury is juist, dat de rechtspraak in hare handen van zoodanige invloeden afhankelijk wordt. Niet alzoo ten onzent. De advocaat spreekt bij ons om rechters te overtuigen, die, zelven rechtsgeleerden zijnde, niet alleen opschoonheid van den vorm letten, maar in de eerste plaats naar juistheid in de redeneering vragen; die, als de indruk van het gesproken woord begint te verflauwen, gewoon zijn het geleverd betoog na te rekenen, vóórdat zij hun oordeel vestigen. Hoe meer de pleitrede dan in den vorm eener logische bewijsvoering is gekleed geweest, des te eerder zal hare waarde worden erkend; hoe meer zwakke en valsche argumenten bij nader inzien worden opgemerkt, des te gemakkelijker zal het geheele stelsel worden verworpen.

{==434==} {>>pagina-aanduiding<<}

Scherpzinnigheid in het betoogen is dus een hoofdvereischte; maar daarnevens ook scherpzinnigheid in het opmerken der fouten van anderen. Eene enkele wel bestuurde aanval op een zwak punt der tegenpartij kan diens geheele redeneering vernietigen; terwijl omgekeerd een slecht voorgedragen antwoord alleen dienen kan om de kracht van de voorafgaande argumenten der tegenpartij nog meer te versterken.
Dat van der Hoeven in dit tweede opzicht evenzeer uitmuntte als in het andere, is genoeg bekend; en het kan dus niet bevreemden, wanneer men zijne tijdgenooten hoort gewagen van den diepen indruk, dien zijne eerste verschijning aan de Amsterdamsche balie algemeen maakte. Ware hij in die loopbaan gebleven, hierover was na zijnen dood maar ééne stem, geen twijfel of hij zoude een schitterend succes behaald hebben, en onder de voornaamste advocaten der hoofdstad eene eereplaats hebben ingenomen. Zou hij op die wijze minder vreemd zijn geworden aan het werkelijke leven, en zichzelven gelukkiger hebben gevoeld? Ook deze vraag kwam dan menigmaal bij zijne vrienden op, en vond bij velen eene toestemmende beantwoording.
Wie daarop echter een zoodanig antwoord mocht gegeven hebben, hijzelf zou zulks zeker nooit hebben gedaan. Van den aanvang af gevoelde hij zich meer pleiter dan advocaat; meer de man van het woord dan van de daad. De practijk, vooral zooals een jong advocaat die leert kennen, moest wel voor iemand als hij was weinig aantrekkelijks hebben. Zelden toch komt eene zaak voor, waarin werkelijk eene zuivere rechtsquaestie het waardig onderwerp van een wetenschappelijk betoog vormt, of waarin eene gloeiende welsprekendheid kan dienen om eene dreigende veroordeeling van het hoofd der miskende onschuld af te wenden. In den regel wordt advies gevraagd over allerlei vragen van den meest alledaagschen aard, en, ontstaat er werkelijk een proces, dan verzinkt de rechtsquaestie nog menigmaal onder feitelijke kibbelarijen, waarvan met recht getuigd kan worden, dat, waar

{==435==} {>>pagina-aanduiding<<}

twee kijven, beiden schuld hebben. Wij zwijgen thans nog van de booze hartstochten, de hatelijkheid en hebzucht, die veelal de partijen bezielt, en wier werking de advocaat natuurlijk in de eerste plaats gelegenheid heeft op te merken.
Op zulk eene wijze werkzaam te zijn (en dit is althans in den aanvang het lot, waaraan de advocaat moeielijk ontsnappen kan) heeft menigeen verdroten: dat het ook onzen van der Hoeven tegenstond, is zeer natuurlijk. Zijn liefste werk was dan ook, den kliënt, die zijne hulp inriep, met diens tegenpartij te verzoenen, en aldus gedingen te voorkomen; eene edele opvatting van het nobile officium der advocaten, maar niet zeer geschikt om het voor hem zelven winstgevend te maken, en evenmin getuigende van veel liefhebberij voor het procedeeren als zoodanig. Of hij dus, ook al ware hij advocaat gebleven, werkelijk die carrière zou gemaakt hebben, welke men van hem verwachtte, mag misschien uit dien hoofde betwijfeld worden; in allen gevalle is het zoover niet gekomen, en toen hem in 1848 het vooruitzicht werd geopend om de practijk voor eene meer zuiver wetenschappelijke werkzaamheid te verwisselen, greep hij dit aanbod met blijdschap aan.
In dat jaar vertrok de hoogleeraar van Hall naar Utrecht, en nam van der Hoeven uit zijne handen het professoraat in het Romeinsche en hedendaagsche burgerlijk recht over, welk ambt hij den 9 October aanvaardde met het houden eener geïmproviseerde latijnsche rede de arte gerendi muneris professorii. Met liefde en belangstelling wijdde hij zich nu aan deze betrekking, terwijl hij, althans voor zooverre het publiek daarover kan oordeelen, zich geheel bepaalde tot de daaraan verbonden werkzaamheden. Dat deze overigens niet gering te achten waren, blijkt reeds voldoende uit het feit, dat zes belangrijke collegiën door hem gegeven moesten worden, en dus de taak, welke aan de academiën door twee hoogleeraren pleegt vervuld te worden, alleen op hem rustte 1.

{==436==} {>>pagina-aanduiding<<}

Tot dezen tijd behooren de meeste rechtsgeleerde geschriften, welke wij van zijne hand bezitten. Van grooten omvang zijn die echter niet. In de eerste plaats bevatten de Nederlandsche Jaarboeken (Nieuwe Bijdragen) sedert 1846 jaarlijks kleine opstellen van zijne hand over verschillende onderwerpen, gewoonlijk vragen, die hem op zijn collegie waren voorgekomen. Verder behooren tot deze categorie vijf opstellen, welke in 1851 werden opgenomen onder de Mengelingen eener verzameling, die toen onder den naam van Amsterdamsche Regtspraak werd uitgegeven, en in 1852 tegelijk met eenige opstellen van zijnen vriend mr. A. de Vries tot eenen afzonderlijken bundel verzameld en herdrukt zijn. Eindelijk vermelden wij eene brochure, in 1850 geschreven ter beantwoording der vraag: Kan een Nederlander, in Nederlandsch Indië metterwoon gevestigd, in personeele rechtszaken, wanneer de eischer op het grondgebied van het rijk in Europa woont, voor de rechtbanken van het moederland gedagvaard worden? waarop in hetzelfde jaar in den vorm van eenen brief aan van der Hoeven door den heer mr. F.F. Karseboom geantwoord is. Rekent men daarbij een kort opstel in de Gids van 1853 (over de regten van schrijvers, die hij als negotium sui generis, niet als een soort van eigendomsrecht beschouwd wilde zien), dan heeft men, geloof ik, een vrij volledig overzicht van van der Hoeven's rechtsgeleerde schriften uit dit tijdperk. Over de richting, welke daarin doorstraalt, wensch ik later, wanneer ik van der Hoeven's rechtsgeleerde werkzaamheid nader in bijzonderheden behandel, enkele opmerkingen in het midden te brengen; vooralsnog bepaal ik mij tot deze optelling, die tegenover de dikke boekdeelen, waarmede andere geleerden gewoon zijn de letterkunde te begiftigen, zeker een vrij pover figuur maakt.

{==437==} {>>pagina-aanduiding<<}

Van der Hoeven's kracht lag dan ook vooral in het woord, en openbaarde zich meer in zijne collegies dan in geschriften. Het is een dwaalbegrip, waartoe ook de voorstelling van prof. Quack wel eenigermate moet leiden, alsof zijne rechtsgeleerde lessen, uit plichtgevoel en meer of min om den broode gegeven, niet zeer veel beteekenden. In lateren tijd moge zulks het geval zijn geworden, dit kan ik niet beoordeelen; maar van de jaren 1855 tot 1857, toen ik het voorrecht had onder zijne leerlingen te behooren, heb ik geheel andere herinneringen.
Ook daar was hij (hoe kon het anders?) vóór alles de redenaar, die al, wat hij te zeggen had, zelfs waar hij de droogste rechtsvragen ontwikkelde, voordroeg in een vorm, die de belangstelling der hoorders wekte en voortdurend gaande hield. Ik hield het instituten-collegie met, naar ik wel heb, nog acht andere studenten. Daaronder waren er, men zal dit licht begrijpen, die uit zichzelven slechts eene zeer matige roeping voor de wetenschap gevoelden; een paar b.v., die jaren lang te Leiden zonder veel vrucht hadden vertoefd, en het nu ten slotte nog eens te Amsterdam beproefden. Welnu, in dat jaar heeft, geloof ik, geen onzer zonder bepaalde verhindering één collegie-uur verzuimd; en, kwam daar eenige rechtsquaestie ter sprake, dan was er niemand, ook niet de zwakste, ook niet het door mij bedoelde tweetal, of hij nam met ijver deel aan het debat, waarin de zwarigheden (zooals van der Hoeven het noemde) door ons werden uitgeplozen. Wat dit feit beteekent, zal ieder, die met het academieleven bekend is, kunnen beseffen.
Zijne methode (uit dit laatste voorbeeld zal men het reeds begrepen hebben) was die, welke hijzelf de Socratische noemde, zooveel mogelijk het gesprek. Liever dan bij zijne leerlingen denkbeelden in te prenten, welke zij zelven niet gevoelden, zocht hij datgene te ontwikkelen en aan te kweeken, waarvan de kiemen in hen lagen. Voor zooveel de rechtsgeleerdheid betreft, kwam dit vooral op het Pandecten-collegie uit.

{==438==} {>>pagina-aanduiding<<}

Elders moeten nieuwe vakken aan eerstbeginnenden worden medegedeeld, noodwendig moet de leeraar dus dikwijls alleen het woord voeren; maar hier heeft hij leerlingen voor zich, die reeds eenigen tijd in het Romeinsche recht zijn werkzaam geweest, het is dus minder te doen om hun nieuwe kennis mede te deelen dan wel om hen te leeren, hoe zij het reeds aangeleerde te gebruiken hebben. Gezamenlijk lazen wij dan dezen of genen titel, of wel eene reeks fragmenten, tot een of ander onderwerp betrekking hebbende. Onder zijn moderamen verklaarde een onzer de opgegeven wet; aan het daaruit ontstaan debat namen allen deel; en wel zorgde hij, dat tot het einde toe ieders belangstelling opgewekt bleef. Indien goede collegies die zijn, welke den leerling liefde voor zijn vak inboezemen, en hem den weg wijzen tot eigen studie, dan mochten die van van der Hoeven op dezen naam aanspraak maken.
 
Wij zijn thans genaderd tot de schoonste periode in van der Hoeven's leven, zijne godsdienstige en wijsgeerige werkzaamheid. Buiten een paar opstellen van geringen omvang, dient hierbij de aandacht gevestigd te worden op zijn geschrift over het Wezen van de Godsdienst en haren invloed op het Staatsbestuur (1854); en voorts op de talrijke redevoeringen, in de jaren 1854, 1855 en 1856 over allerlei onderwerpen en op allerlei plaatsen uitgesproken. De eerste plaats onder deze komt toe aan de beroemde reeks voordrachten welke hij in den winter van 1854/55 over de geschiedenis der wijsbegeerte in Felix Meritis heeft gehouden.
Van der Hoeven bezat van nature een gemoed, ten hoogste vatbaar voor religieuse indrukken. Eene innerlijke behoefte dreef hem om al, wat hem voorkwam, in verband te brengen met de godsdienst; van haar moest al wat hij deed eene hoogere wijding ontvangen. Deze godsdienstige stemming, waarvan de eerste beginselen door eene vrome moeder (Agatha Stuart, eene dochter van den bekenden

{==439==} {>>pagina-aanduiding<<}

Martinus Stuart) werden aangekweekt, en die later door den vertrouwelijken omgang met zijnen broeder Abraham verder werd ontwikkeld, nam zijne geheele ziel in, sedert het werk van Vinet over Pascal, hem in 1848 na den dood van dien broeder op vrij toevallige wijze in handen gekomen, zijne oogen voor de geheel eenige waarde van het Christendom geopend had. Hoe dit voorval eene geheele omkeering in zijn gemoed teweeggebracht heeft, wenschen wij hier niet te beschrijven; een der meest treffende deelen van het geschrift van prof. Quack is de plaats, waar hij die gebeurtenis met van der Hoeven's eigene woorden verhaalt. Zij, die haar gelezen hebben, zullen begrijpen, hoe onmogelijk het is, daarvan in korte woorden eenig verslag te geven; hen, die het nog niet lazen, en die toch van der Hoeven's persoonlijkheid wenschen te begrijpen, kunnen wij alleen naar die schoone bladzijden verwijzen.
Tegelijkertijd begonnen de groote vragen, waarop de menschheid een antwoord gezocht heeft, sedert zij begonnen is zelfstandig te denken, zich telkens met grooter ernst aan zijnen geest op te dringen. Wie ben ik? Wat is mijn oorsprong en mijne bestemming? Wat is mijne betrekking tot de mij omringende wereld? Is men zich eenmaal het gewicht dezer vragen bewust geworden, dan is het niet mogelijk ze ter zijde te leggen, alvorens men daarop een voor ons zelven bevredigend antwoord gevonden heeft. Het is waar, de meeste menschen schijnen van die moeielijkheid weinig te gevoelen, zij worden geboren, leven, huwen en sterven, zonder dat het blijkt, dat de raadselen des levens hun veel kommer gebaard hebben. Wie hooger ontwikkeld is, kan zich met een dergelijk bestaan niet tevreden stellen; hij verkiest den strijd met al zijne gevaren boven eene onwaardige rust.
Maar ook onder de mannen der gedachte, die den schoonen naam van wijsgeeren verdienen willen, klinkt het antwoord zeer uiteenloopend. Er zijn er, die ons toeroepen, dat het menschelijk verstand alleen bestemd is, om de oneindige

{==440==} {>>pagina-aanduiding<<}

reeks der verschijnselen, welke de natuur ons aanbiedt, waar te nemen, en daaruit hetzij door scheiding of verbinding, hetzij door wettige redeneering logische gevolgtrekkingen af te leiden. Houdt men zich daaraan, en blijft men aldus op den positieven grondslag der ervaring, dan is er hoop, den ons door de voorgeslachten overgeleverden schat van nuttige kennis voortdurend te vermeerderen, en dien eenmaal tot eenen rijkdom op te voeren, waarvan wij ons thans nog geene voorstelling kunnen maken. Al wat daarentegen buiten de ervaring ligt, is uit den booze; het is niets dan eene subjectieve opvatting, een geschikt veld voor geloof, gevoel, fantasie; het behoort niet meer tot het gebied der wetenschap.
Volgens anderen hebben al die feiten en waarnemingen geenerlei waarde, wanneer zij ons niet opleiden tot de kennis der gedachte, waarvan zij niets dan de zinnelijke voorstelling zijn. Aanvankelijk moge de natuur met hare tallooze verschijnselen den mensch overheerschen; hoe meer deze zich van zijne geestelijke roeping bewust wordt, des te meer zal hij zich boven die stoffelijke wereld verheven gevoelen. Zoo zal zij langzamerhand voor hem wijken, totdat hem eindelijk blijkt, dat zij in waarheid niet bestaande mag heeten, en slechts de vorm is, waarachter zich een geest verbergt, die aan den zijnen verwant is. Met dien geest in betrekking te komen, en aldus door den vorm tot het wezen door te dringen, ziedaar in het oog der speculatieve wijsgeeren de eenige werkzaamheid, welke de menschelijke geest als zijner waardig kan aanmerken.
Welke van beide richtingen verdient de voorkeur? Mij dunkt, die vraag is niet wel te beantwoorden; beiden bestaan, en beiden beantwoorden aan verschillende behoeften en vermogens van onze ziel. Reeds bij iederen mensch op zich zelven kan men de werking van beide beginsels opmerken. Wie is dwaas genoeg om te redeneeren, zonder dat althans eenige feiten (ware of valsche, vele of weinige, dit is hier

{==441==} {>>pagina-aanduiding<<}

onverschillig) den grondslag daarvoor leverden. En aan den anderen kant, wie drijft den hartstocht der werkelijkheid zoo verre, dat hij zich altijd zou houden binnen de grenzen der ervaring, en niet, al was het dan maar in de daaruit af te leiden gevolgen, een weinigje zijne eigen bespiegeling en fantasie laten werken? Men moge zulks eene inconsequentie noemen, zij bestaat zonder twijfel aan beide zijden.
Evenzoo gaat het ook op het ruimer gebied der geheele menschheid. Wel ongelukkig zouden wij zijn, indien onze denkers zich bepaalden tot het schouwende leven, de contemplatie; wij zouden steeds in denzelfden kring ronddraaien, en dezelfde stellingen op dezelfde gronden hooren aanvallen en verdedigen; vooruitgang op stoffelijk en zedelijk gebied zoude eene onbekende zaak zijn. Maar evenzeer zoude ik de menschheid ongelukkig achten (meer nog misschien dan in het eerste geval), wanneer niet van tijd tot tijd eene stem haar waarschuwde, dat zij bij brood alleen niet kan leven; of wanneer zij ooit het bewustzijn verloor, dat zij geroepen is tot een hooger bestaan, dat eerst dan tot vollen wasdom kan komen, wanneer die stoffelijke kluisters, waardoor zij zich hier gebonden ziet, voor goed afgevallen zijn. Beide richtingen vullen dus elkander aan. Dat ieder voor zich partij kiest, waarheen zijn aanleg en ontwikkeling hem voeren, is niet meer dan natuurlijk; de waarde van eene van beiden te loochenen, zoude mijns inziens zeer eenzijdig zijn.
Wat van der Hoeven betreft, zijne keuze behoefde niet lang twijfelachtig te zijn; aan de hand van J.G. Fichte, aan wien hij zich gedurende dezen zijnen bloeitijd liefst aansloot, begaf hij zich moedig op het ruime veld der bespiegeling. En dit kon ook niet anders. Het philosopheeren was bij hem meer eene zaak van het gemoed dan van het verstand; waar het hem om te doen was, het was niet den kring zijner kennis te vergrooten, maar een dieperen blik te slaan in het wezen der godsdienst, Opmerking verdient dan ook (en dit

{==442==} {>>pagina-aanduiding<<}

is een feit, dat over zijn geheele streven een merkwaardig licht werpt), dat, terwijl hij openlijk als beoefenaar der wijsbegeerte optrad, hij, althans in den aanvang nog, met hart en ziel de orthodoxe opvatting van het Christendom huldigde.
Dat echter die orthodoxie altijd een eigenaardig karakter van zelfstandigheid droeg, zal ik wel niet behoeven te verzekeren. Tot de zoogenaamde confessioneelen heeft hij nimmer behoord. Wat op politiek gebied zijne verhouding was tot de anti-revolutionaire partij, hoop ik later te ontwikkelen; op godsdienstig terrein liet hun formalisme en exclusivisme hem even koud als de kritiek der modernen. Zijne vriendschappelijke betrekking tot da Costa kon dan ook geene blijvende zijn; volkomen geestverwanten waren zij niet.
Meer sympathie gevoelde hij voor de mystieke zijde der orthodoxie, maar toch zoude men hem onrecht doen, indien men hem, althans in deze periode, van een ziekelijk en overdreven mysticisme wilde beschuldigen. Wat is godsdienst? vroeg hij. Bij de verhouding, die tusschen God en den mensch bestaat, kan van diensten, die het schepsel aan den Schepper zoude bewijzen, geene sprake zijn. Liever stelle men zich de zaak dan ook zoo voor, dat de Godheid een werk heeft ten uitvoer te brengen, en de ondergeschikte deelen daarvan aan dienende werklieden overlaat. Godsdienstig te zijn beteekent dus: met vrijen wil en met bewustzijn in de dienst der Godheid te treden, om voor zijn deel mede te werken aan den arbeid, die door Haar ontworpen is en bestuurd wordt.
Dat werk nu, hetwelk God aan zijne dienaren ter uitvoering heeft gegeven, is de hervorming der menschelijke maatschappij tot een koningrijk der hemelen. Onder deze bijbelsche uitdrukking verstond hij de vestiging van een gemeenschappelijk rijk van geesten; zielen, die een absoluut eigen leven bezitten, zoodat zij niet langer werktuigen zijn in de hand van anderen, maar het beginsel van al hun doen

{==443==} {>>pagina-aanduiding<<}

en laten in zichzelf dragen, en die dat leven besteden om als vrije en mondige zonen den Vader te dienen.
Elke handeling, die wij verrichten met het oog op dit groote werk van God, is heilig en zalig; elke handeling, die wij volbrengen zonder dien zamenhang te kennen of te willen, is zonde en dood 1.
De godsdienst dus het beginsel, dat al onze handelingen moet besturen; zeker, hier is nog geene aanleiding om van een droomend mysticisme te gewagen. Maar wel zien wij ons thans in staat gesteld om den man, die van dit denkbeeld uitging, in zijnen wijsgeerigen arbeid te begrijpen en te waardeeren. Moeten wij ons bij elke handeling klaar en helder bewust zijn van den ganschen arbeid, dan dienen wij zeker eerst dit plan te kennen; en hoe zal dit mogelijk zijn, indien wij ons houden aan dien chaos van verwarde en tegenstrijdige verschijnselen, welke de ervaring ons leert opmerken? Hoe zullen wij dien samenhang ooit doorgronden, indien wij ons niet aansluiten aan hen, voor wie het zoeken daarnaar de groote levenstaak heeft uitgemaakt?
Van der Hoeven werd dus reeds door de innigste behoeften van zijn gemoedsleven geleid tot eene spiritualistische wereldbeschouwing, tot de beoefening der bespiegelende wijsbegeerte. Evenals deze echter bij hem uit een christelijk beginsel ontstaan was, zoo bleef het ook zijn liefste ideaal, dat het wijsgeerig denken, opgevoed tot vrijheid en zelfstandigheid, eenmaal tot de christelijke openbaring zou wederkeeren. Wijsbegeerte en geloof te verzoenen en te vereenigen, ziedaar de schoone taak, welke hem voorkwam voor den christelijken denker van onzen tijd weggelegd te zijn.
Bestaat voorts de godsdienst in handelen, welnu, ieder handelt naar zijn eigen roeping, en wat die voor hem was, was duidelijk: de gave zijner welsprekendheid moest hij tot de uitbreiding van het koningrijk der hemelen doen dienen.

{==444==} {>>pagina-aanduiding<<}

Tusschen de burgers van dat rijk bestaat volstrekte gemeenschap; zij hebben en bezitten zich zelven niet als afzonderlijke individuën ieder voor zich; zij zijn onafscheidbare deelen van het geheel. Het geestelijke leven, dat hij in zich gevoelde, moest hij dus uitstorten; tot het burgerschap van het gemeenschappelijk rijk der geesten moest hij anderen brengen; ziedaar het werk, dat hij in de dienst der Godheid te verrichten had.
Vraagt men nu, langs welken weg hij dat doel heeft willen bereiken, dan zij het mij vergund het antwoord op die vraag schuldig te blijven. Een kort résumé van enkele los aan elkander geregen aphorismen zou, waar het de ontwikkeling van een wijsgeerig stelsel geldt, zeker niet meer dan eene zeer zwakke voorstelling van het geheel geven, en toch nog de grenzen overschrijden, die ik mij voor dit opstel moest afbakenen. Zoo ergens, behoor ik mij hier te bepalen tot eene verwijzing naar den arbeid van prof. Quack, die van de meeste door hem aangehoorde voordrachten eene uitgewerkte schets heeft geleverd. Bij het gemis van stenographische aanteekeningen, bij het gemis vooral van geschriften, door van der Hoeven zelven voor de pers bewerkt, kunnen zij, die eens het voorrecht hadden de welsprekende taal van dezen redenaar te genieten, geen beter hulpmiddel wenschen om die schoone dagen nogmaals in hunne herinneringen te doorleven. Zij, die dit voorrecht misten, zullen wellicht de geestdrift begrijpen, welke hij bij zijne leerlingen wekte, en het verklaarbaar vinden, indien, toen althans, allen de woorden, die Dante tot Virgilius richt, op hem toepasselijk achtten: ‘Tu duca, tu signore e tu maestro.’
 
Ik hervat inmiddels mijne levensbeschrijving, die thans genaderd is tot het laatste tijdperk van verval, welks aanvang ik meen te mogen stellen bij het ophouden der openbare voordrachten in 1858. Wel heeft hij nog in den winter van 1860/61 het wijsgeerig standpunt, waarop hij zich toen be-
{==445==} {>>pagina-aanduiding<<}
vond, in eene nieuwe reeks van voordrachten ontwikkeld; maar noch de vorm noch de inhoud, hoeveel schoons beiden ook mochten bevatten, waren langer den van der Hoeven van vroeger jaren waardig. Sedert dien tijd zweeg hij bijna geheel.
Verschillende oorzaken werkten tot dien achteruitgang samen. In de eerste plaats ontkwam hij niet aan de gevaren, welke iedere overdrijving, zij het ook van een waar en goed beginsel, pleegt na zich te slepen. Zij, die in de ervaring alleen de eenige kenbron van alle wetenschap zoeken, en den invloed van elk hooger geestelijk beginsel buitensluiten, verliezen langzamerhand het vermogen om zich boven den nederdrukkenden invloed der stof te verheffen; een plat materialisme is het gevaar, waarheen de uiterste toepassing van hun beginsel dreigt te leiden. Zij daarentegen, die zich op een zuiver speculatief standpunt stellen, zien wel eens over het hoofd, dat alleen eene volledige kennis van alle feiten tot een juist begrip van hunnen samenhang zou kunnen voeren; de beperkte mate der menschelijke kennis noodzaakt hen over vele punten zonder voldoenden feitelijken grondslag door te denken; en zoo voortgaande komen zij er wel eens toe om, ook waar de feiten wel bekend zijn maar niet geheel met hun systeem strooken, ze zoo te plooien en te verklaren, dat zij daarvoor pasklaar gemaakt worden. De feiten schikken zich dan naar de bespiegeling, en niet deze naar de feiten. Dit kan nooit goed zijn; wat waar is, moet ook absoluut als zoodanig gelden; aan het onware eene zoogenaamde hoogere beteekenis toe te kennen, en het daarna aan te nemen, wordt werkelijk een ongezond dweepen.
Dat van der Hoeven aan dit gevaar ontsnapt is, kan ik tot mijn leedwezen niet beweren. Had hij vroeger de roeping in zich gevoeld om de natuur te beheerschen, en des noods na bangen strijd de geheimen te leeren kennen, welke zij in haren schoot verbergt, thans moest ook die laatste betrekking tot de wereld der uiterlijke verschijningen

{==446==} {>>pagina-aanduiding<<}

vervallen, en poogde hij zich, geheel van haar onafhankelijk, tot een zuiver contemplatief leven te verheffen. Reeds lang was het zijn streven geweest, die velerlei kleine behoeften, welke den last, maar ook den lust van het dagelijksche leven uitmaken, te overwinnen; nu moesten zelfs de banden, welke hem aan zijne bloedverwanten en vrienden hechtten, als zoovele belemmeringen voor zijn geest worden losgemaakt. Hoe zwaar heeft dit offer, aan een verkeerd begrepen plichtgevoel gebracht, iemand van een zoo beminnelijk en liefdevol karakter als hij bezat, moeten vallen!
Op wijsgeerig gebied verviel hij tot dezelfde overdrijving. Zelden had hij in de natuur veel stof voor zijne bespiegelingen gezocht; maar toch hadden zijne boeken hem menig feit uit den rijken schat der ervaring leeren kennen, dat door hem verwerkt tot grondslag zijner bespiegelingen had gediend. Ook dit werd thans minder. Kwam men tot hem, dan vond men hem meestal alleen, denkende. Zoo trachtte hij op te klimmen tot dien hoogsten toestand van het zalig nihilisme, waar niets overblijft dan de gedachte, en de geest zich als op adelaarswieken steeds verder en verder verheft, niet langer weerhouden door de boeien, die gewone zielen kluisteren, zelfs niet door die godsdienstige denkbeelden, van welke toch onze denker aanvankelijk met zooveel geestdrift uitgegaan was.
Die strijd tegen de natuur heeft onzen van der Hoeven zonder eenigen twijfel menige pijnlijke ure berokkend. Daarbij kwam in de tweede plaats de miskenning, welke hij ondervond, vooral bij het groote publiek, waarvoor zijne schitterende voordrachten bestemd waren, maar dat van zijne hooge aspiratiën nooit veel begrepen had. Bewondering voor zijne welsprekendheid, verwondering over zijne vreemde denkbeelden, die vond hij wel; eenig teeken, dat zijn woord in vruchtbare aarde gevallen was, nimmer. Maar ook miskenning van den kant zijner leerlingen, voor zooverre zij ja allen met geestdrift aan den geliefden leermeester gehecht waren, maar toch, als het er op aan kwam zich werkelijk geheel aan hem

{==447==} {>>pagina-aanduiding<<}

over te geven, aarzelend terug traden. Eenen leerling, die aan van der Hoeven's wijsbegeerte getrouw gebleven is, zoude ik niet weten te noemen. Blijkbaar werkte de geest des tijds niet met hem mede, en deed hij vergeefsche pogingen om zich daartegen te verzetten. Dat dit hem meermalen gegriefd heeft, ligt voor de hand, maar ook in een ander opzicht moest dit ongustig op hem werken. Voor eenen krachtigen geest als den zijnen vormt tegenwerking gewoonlijk den sterksten prikkel om het eenmaal ingenomen standpunt hardnekkig te verdedigen. Wellicht zou hij zich dan ook van menige overdrijving hebben vrij gehouden, indien zijne eerste pogingen hem meer gelijk gestemde zielen hadden doen vinden.
Eindelijk werd ook zijne gezondheid aanhoudend zwakker. Nooit was die zeer sterk geweest. Hoe ouder hij echter werd, en hoe meer hij de zorg voor zich zelven tegelijk met de overige aardsche zorgen verwaarloosde, des te meer begon hij lichamelijk te lijden.
In hoeverre nu deze drie omstandigheden op elkander hebben ingewerkt, mogen anderen beslissen; genoeg zij het hier te vermelden, dat die allen bestonden, en haar invloed van jaar tot jaar in onzen van der Hoeven op treuriger wijze zichtbaar werd. Van nu af komen onder zijne denkbeelden, hetzij wij letten op zijne voordrachten van 1860/61 of op de zeldzame gelegenheden, waarbij hij later nog wel eens schrijvend of sprekend optrad, gezochte of onware voorstellingen voor; woorden, soms alleen maar woordspelingen, vervullen hier en daar de plaats van argumenten; resultaten van eigen fantasie vervangen de werkelijke historische gegevens. Dit te ontkennen of te verdedigen wensch ik niet, maar wel vergunne men mij de opmerking, dat het hoogst onbillijk is, naar dergelijke afdwalingen de beginselen te veroordeelen van eenen man, die in gelukkiger jaren had getoond door die zelfde beginselen tot de meest verheven en zelfopofferende werkzaamheid geleid te kunnen worden.

{==448==} {>>pagina-aanduiding<<}

Van toen af werden ook zijne rechtsgeleerde collegies minder. De lust voor dat werk verdween, en met dien lust ook de belangstelling zijner hoorders. Was hij eenmaal de afgod zijner leerlingen geweest, thans werd over hem geklaagd; alleen het noodigste, het collegie geven, werd uit een zeker plichtgevoel nog geregeld verricht; buiten de uren daaraan gewijd was van eenen gezelligen omgang met zijne studenten, die hem toch in datgene, wat hem het naaste aan het hart lag, niet wilden of konden volgen, geene sprake meer.
Zoo bracht hij eenige jaren door, inwendig worstelende, om zoo mogelijk nog het grootsche doel zijner roeping te bereiken, uitwendig steeds zwakker wordende, totdat de bange strijd in eene treurige nederlaag eindigde. Reeds had hij een paar jaren vroeger getracht den strijd te ontwijken door een ontijdig einde aan zijn leven te maken; hij had dit voornemen echter niet volvoerd 1. Thans bezweek hij inderdaad; krank naar lichaam en geest moest hij rust zoeken voor zijn afgetobd verstand; eene rust, welke een verblijf van weinige maanden in het krankzinnigengesticht te Utrecht hem eindelijk verleend heeft.
Dit was in het jaar 1866. Na zijn herstel leefde hij nog een paar jaren, voor zooverre althans zulk een bestaan in eenen man als van der Hoeven leven heeten kon. Gelijk de meeste ongelukkigen, die in zijn geval verkeeren, gevoelde hij vóór alles behoefte om de wereld van zijne volkomen genezing te overtuigen, en daartoe zonder eenige excentriciteit als een alledaagsch mensch zijn leven te hervatten. Luide werd het nu door hem verkondigd, hoe hij het inzag, dat het ideaal, waarvoor hij alles opgeofferd had, een droombeeld was geweest, dat de moeite om er naar te jagen niet be-
{==449==} {>>pagina-aanduiding<<}
loonde. Zijne collegies, die tijdelijk door Mr. D. van Weel waren vervuld, werden terstond weder door hem hervat; de vergaderingen der onderscheiden genootschappen en vereenigingen, van welke hij lid was, werden opnieuw ijverig door hem bezocht. Zelfs trachtte hij deel te nemen aan verschillende uitspanningen; zonder te begrijpen, hoe weinig hij daar op zijne plaats was, en hoezeer zijn gedrag strekte om de aandacht, die hij wilde afleiden, te meer op hem te vestigen.
Diezelfde behoefte dreef hem ook om, gelijk hij vóór het houden zijner wijsgeerige voordrachten had gedaan, wederom als schrijver op te treden. Zoo kunnen wij op rechtsgeleerd gebied nog als uit dezen tijd afkomstig vermelden enkele boekbeoordeelingen in de Nieuwe Bijdragen van 1867 en Tentamina critica in Gajum, opgenomen in het Zeitschrift für Rechtsgeschichte van 1868. Op letterkundig gebied verdienen eindelijk nog vermeld te worden een paar opstellen over Bilderdijk in de Gids van diezelfde jaren, vooral merkwaardig om het weemoedig licht, hetwelk zij over zijnen eigen gemoedstoestand werpen.
Lang echter kon dit leven niet duren, waarin zoo weinig meer was overgebleven van die persoonlijkheid, welke zijne vrienden in vroeger jaren hadden leeren bewonderen en liefhebben. Zijne gezondheid nam met den dag af. Toch bleef hij op zijne eenzame kamer wonen, zonder de verpleging aan te nemen, welke hij bij zijne bloedverwanten had kunnen vinden. Bijna dagelijks kwam hij in het Leesmuseum; echter niet meer om te lezen, daar hij gewoonlijk met een boek of dagblad in de hand afgemat zat te slapen. Bij eene dergelijke gelegenheid trof hem de langverwachte dood. Hij stierf aldaar den 13den October 1868, en werd vier dagen later door eene groote schare van vrienden en belangstellenden gevolgd op de Ooster-begraafplaats ter aarde besteld.

{==450==} {>>pagina-aanduiding<<}

Na aldus zijne eigenlijk gezegde levensbeschrijving te hebben ten einde gebracht, wensch ik nog enkele bladzijden te wijden aan de beantwoording der vraag, welke plaats hem onder de mannen der wetenschap behoort te worden aangewezen. En dan stel ik op den voorgrond, dat zijne richting in menigerlei opzicht een historisch karakter droeg. Hoe vreemd zulks moge klinken van hem, wiens hoogste streven het was, door het zuivere denken de kennis der waarheid te bereiken, toch was hij, althans in dit opzicht, een kind van zijnen tijd. De achttiende eeuw met hare ‘Vernunft-mannen’, die altijd redeneerden, alsof de menschelijke maatschappij nog in de eerste eeuw harer ontwikkeling verkeerde, lachte hem weinig aan. De richting der negentiende eeuw, die bij al hare hervormingen behoefte gevoelt om terug te zien op wat het voorgeslacht deed, en die op elk gebied van wetenschap heeft geleid tot onderzoekingen, waardoor over de daden en denkbeelden van dat voorgeslacht een nieuw licht is opgegaan; die richting, die wel het onderscheidend kenmerk van onzen tijd mag heeten, telde ook hem onder hare volgelingen.
Toch mag hierbij een zeker voorbehoud niet uit het oog verloren worden. Détailstudie, die een bepaald feit tot onderwerp harer nasporingen kiest, was op geschiedkundig evenmin als op wijsgeerig gebied zijn werk. Maar gelijk hij in ieder verschijnsel, dat hem voorkwam, den geest zag, waarvan die uiterlijke verschijning slechts het omhulsel vormde, zoo was ook de geschiedenis voor hem een organisch geheel, door eenen bepaalden geest bezield. Iedere handeling, die op aarde geschied is, moest bewust of onbewust medewerken tot bereiking van hetzelfde groote doel: de vestiging van een koningrijk der hemelen in den boven door mij aangeduiden zin. Doorziet men dien samenhang niet altijd terstond, dan moet de wijsgeer doen evenals de vrome, indien hem in zijn leven iets voorkomt, waarvan hij den zin en de strekking niet raden kan. Deze toch legt dat weg als een schat in zijn hart; het is hem eene profetie, die hare vervulling

{==451==} {>>pagina-aanduiding<<}

wacht; en vroeger of later volgt zeker eene tweede gebeurtenis, die hem doet uitroepen, dat deze geschied is om de eerste te vervullen. Evenzoo ziet de wijsgeer aanhoudend God in de geschiedenis; elk voorval, elke persoon krijgt waarde, omdat zij kunnen bijdragen tot de kennis van den geest, die den ontwikkelingsgang der menschheid bestuurt; eene andere of meerdere beteekenis hebben zij niet.
Uitgaande van dit beginsel, greep hij met geestdrift elk geschiedkundig feit, dat hem voorkwam, aan, vast overtuigd dat ook dit, mits goed begrepen, dienen zoude om hem nader tot de kennis der waarheid te brengen, en bereid om het in zich op te nemen, en zich geheel in den kring der denkbeelden, waaronder het ontstond, te verplaatsen. Renan zegt ergens, dat men, om de geschiedenis van een godsdienststelsel naar waarheid te beschrijven, daaraan moet geloofd hebben; van der Hoeven zoude, dunkt mij, die meening hebben wedersproken, en in hare plaats gesteld, dat men, om eenig stelsel werkelijk te begrijpen, moet beginnen met er zelf in te gelooven. Viel zijne aandacht op eenig tijdvak der geschiedenis, maakte hij kennis met eene nieuwe historische figuur, las hij een hem tot nu toe onbekend gebleven boek; hoe onbeduidend ze ook schijnen mochten, wanneer hij slechts de beteekenis meende te doorzien, welke hun in het groote wereldplan toekwam, was zijn geest dadelijk tot bewondering en dankbaarheid gestemd. Sprak men hem dan kort daarop, of hield hij onder dien indruk eene openbare voordracht, dan stortte hij de pas verkregen overtuiging uit met de bezielde taal van eenen adept, niet in de strenge vormen van eenen criticus. Vandaar een verschijnsel, dat zeker bij het groote publiek veel heeft bijgedragen om verkeerde denkbeelden over van der Hoeven te verspreiden: hij was niet consequent in zijne bewondering. Prees hij heden de zegeningen eener geleidelijke ontwikkeling, morgen zoude hij wellicht welsprekend uitwijden over den heilzamen invloed, welken de oorlog op den vooruitgang der menschheid

{==452==} {>>pagina-aanduiding<<}

heeft uitgeoefend; gewaagde hij heden met geestdrift van de grootsche helden der revolutie, morgen zoude hij wellicht met hetzelfde vuur de gewichtige beteekenis der restauratie schilderen. Indien hier van persoonlijke sympathie sprake ware, zoude men recht kunnen hebben om over eene zoo algemeene bewondering te glimlachen. Niets echter zou verder van de waarheid zijn; zoo iemand, was hij gewend alle menschelijke handelingen naar een zeer bepaalden maatstaf als heilig of zondig te beschouwen. Maar wel zal men zijne schijnbare inconsequentie begrijpen, indien men de overtuiging deelt, dat al die gebeurtenissen, juist omdat zij gebeurd zijn, noodig waren, en men liever hare beteekenis moet leeren begrijpen, dan volgens een geheel persoonlijken indruk terstond met eene goed- of afkeuring gereed te zijn.
Dat wij het recht hebben, aan van der Hoeven's geschiedkundige voorstellingen dit beginsel ten grondslag te leggen, blijkt vooral uit zijne opvatting van de wijsbegeerte en de godsdienst. Van zijn zuiver speculatief standpunt zoude men verwacht hebben, dat hij zich zou hebben bepaald om het stelsel, waartoe hij alleen door denken gekomen was, ook te ontwikkelen op gronden, alleen aan het gebied der bespiegeling ontleend. Volstrekt niet. Wanneer hij sprak, was het liefst over de geschiedenis der wijsbegeerte. Altijd gevoelde hij de behoefte om zijne meeningen voor te stellen als het noodzakelijk product, dat uit de stelsels van vroegere wijsgeeren voortvloeide, en gaarne verwijlde hij bij de schildering der schoone toekomst, waarheen de regelmatige ontwikkeling dier stelsels hem voorkwam vanzelf te zullen leiden. Merkwaardig uit dit oogpunt is het feit, door prof. Quack medegedeeld, dat hij eene reeks voordrachten aankondigde over de nagelaten werken van Schelling, vóór dat hij die gelezen had. Zoozeer was hij overtuigd, dat de grootsche verwachting, die men daarvan koesterde, niet beschaamd kon worden, en dat ook deze schriften voor de ontwikkeling der wijsbegeerte hun eigenaardig belang moesten hebben.

{==453==} {>>pagina-aanduiding<<}

Eveneens was hij gestemd bij de waardeering der onderscheidene godsdienststelsels. Hetzij men hem beschouwe als rechtzinnig Protestant, dan wel als onafhankelijk denker, altijd moet de liefde, welke hij bij menige gelegenheid voor de Roomsch-Katholieke kerk geopenbaard heeft, bevreemding wekken. Ja zelfs over andere niet-christelijke stelsels, liet hij, die toch met zooveel ernst het Christendom vereerde, zich vaak met bewondering en geestdrift uit. Mij dunkt, ook dit verschijnsel moet op dezelfde wijze verklaard worden. De verheven denkbeelden, die aan al die voorstellingen ten grondslag liggen, vonden dadelijk weerklank in zijn gemoed, en deden hem de oogen sluiten voor het gebrekkige van den vorm. Vandaar dat hij zoo goed als de meest geloovige Katholiek kon dweepen met de Maria-vereering. Vandaar dat hij de pauselijke macht wilde handhaven als parabel, d.i. omdat zij voor hem was de uiterlijke verschijning, waarin de wijsgeer het ware begrip van de eenheid aller geloovigen verpersoonlijkt ziet. Vandaar ook dat hij niet kon dulden, dat men van eene verbastering der kerk gewaagde; zooals zij geweest was, vormde zij een onmisbare schakel in het geheel der wereldgeschiedenis; aan hare betrekkelijke volmaaktheid te twijfelen was een twijfel aan de volkomenheid van het Godsplan, m.a.w. heiligschennis.
Nog eene eigenaardigheid in zijne opvatting der geschiedenis verdient vermelding. De roeping van den mensch is het geheel der verschijnselen, dat hem in den aanvang drukt en beklemt, te revolutioneeren, om te wentelen, en naar zijnen wil te hervormen. Alles, wat ons omringt, is materiaal voor onzen plicht, het is alles massa, door ons te organiseeren. Eerst dan zullen wij in den waren zin des woords geesten zijn, wanneer alles, wat ons omgeeft, ons eigen werk is, dragende onzen eigen stempel. De godsdienstige mensch doet zulks in volkomen gehoorzaamheid aan God, de ongodsdienstige door andere drijfveeren gedreven; toch verdienen beiden eerst dan den naam van mensch volkomen, wanneer zij aan die

{==454==} {>>pagina-aanduiding<<}

roeping gehoor gevende, heerschappij over hunne omgeving uitoefenen 1.
Die zulks gedaan hebben, wekten noodwendig zijne sympathie. Vandaar zijn streven om in de groote gebeurtenissen der wereldgeschiedenis vóór alles het werk van menschen te zien, menschen van gelijken aanleg en bestemming als wij allen, doch wier daden hen de eer waardig maakten, om als helden door het nageslacht geprezen te worden. Onder de werken, wier lezing hij zijnen leerlingen meermalen aanbeval, behoorden Emerson's Representative Men, en de beschouwingen over Heroes and Hero-worship van Carlyle, eenen schrijver, wiens zonderlinge maar geniale opvatting der geschiedenis geheel in zijnen geest viel. Aan zulke heroën, die een denkbeeld vertegenwoordigden, geloofde hij, met hen dweepte hij, op hen beriep hij zich gaarne; en zoo verklaart zich wederom ook uit dit oogpunt het feit, dat hij bij al zijne bespiegelingen toch steeds de behoefte gevoelde om zijne denkbeelden aan die zijner voorgangers te verbinden. Zij waren de helden, aan wier gezag hij zich gaarne onderwierp.
Aan de vermelding dezer voorliefde voor hen, die op krachtige wijze den loop der gebeurtenissen hebben geleid, behoort echter nog eene opmerking te worden toegevoegd om misverstand te voorkomen. Die revolutiën, waartoe de mensch geroepen is in eenswillendheid met God werkzaam te zijn, moeten naar zijne voorstelling volbracht worden langs den weg eener natuurlijke en geleidelijke ontwikkeling. Staatsomwentelingen als met eenen sprong tot stand gebracht zijn reeds daarom zonde, omdat nimmer een bepaald persoon tot zoodanige omwenteling roeping kan hebben. Veeleer is het onze plicht ons aan te sluiten aan het bestaande, de gedachten Gods op te sporen, die de grondslag van het geschapene zijn, en, die gedachten vervolgens afwerkende, de schepping als uit Zijne hand over te nemen en voort te zetten 2.

{==455==} {>>pagina-aanduiding<<}

In deze laatste regels ben ik onwillekeurig genaderd tot het standpunt, hetwelk van der Hoeven onder de beoefenaars van het staatsrecht inneemt, en hetwelk ik met zijne eigene woorden aldus zoude willen omschrijven: het revolutionaire dogma moet ten volle verwezenlijkt worden maar op anti-revolutionaire wijze. In schoone trekken is dit denkbeeld ontwikkeld in zijne brochure over het wezen van de godsdienst en hare betrekking tot het staatsregt. Gelijk de lezer heeft kunnen zien, heb ik reeds menig denkbeeld, dat ons dienen moest om beter den geest van van der Hoeven te begrijpen, aan dit kleine maar hoogst belangrijke geschrift ontleend. Het komt mij voor, dat thans de tijd gekomen is om het nader in bijzonderheden te beschouwen.
De hoogleeraar Opzoomer had in de Themis (1854, blz. 185) een opstel geplaatst over de vraag, of de godsdienst grondslag van het staatsrecht konde zijn, en daarin betoogd, dat het stelsel der anti-revolutionairen nimmer met vrucht bestreden kan worden, zoolang men met hen van het beginsel uitgaat, hetwelk mad. de Stael aldus heeft uitgedrukt: la religion doit être tout ou rien dans la vie. Wanneer de godsdienst alles moet zijn in ons leven, en het Christendom als de ware godsdienst door ons mag worden geëerbiedigd, dan moet dus ook het Christendom alles in ons leven zijn. Van dat leven is onze wetenschap een gedeelte; tot die wetenschap behoort de staatkunde; en tot deze weder het staatrecht. Als kenbron van het Christendom kan naar de leer der Protestantsche kerk niet wel iets anders worden aangenomen dan de bijbel; zoodat indien het Christendom alles in ons staatsrecht is, de bijbel de kenbron ook van dit recht moet zijn. Tot dat staatsrecht behoort het onderzoek naar den grond van het oppergezag, en de bijbel moet dus ook bij dat onderzoek alweder de kenbron vormen. Neemt men derhalve aan, dat de godsdienst alles in het leven behoort te zijn, dan komt men door eene reeks van noodzakelijke gevolgtrek-
{==456==} {>>pagina-aanduiding<<}
kingen tot deze laatste stelling, welke als het eigenaardig kenmerk der anti-revolutionairen te beschouwen is.
De fout dezer richting is dan ook volgens prof. Opzoomer niet zoozeer gelegen in de onjuiste gevolgen, welke zij uit het gestelde beginsel zoude afleiden, als wel in dat beginsel zelf, hetwelk eenzijdig en overdreven is. De godsdienst is eene der hoedanigheden in den mensch, nooit kan zij zijn geheele wezen uitmaken. Al ziet men in haar het hoogste, het reinste van alles, wat er in het menschelijke hart omgaat, toch gaat er meer in om dan zij. Terecht heet het dweepzucht, wanneer men de godsdienst wil laten heerschen op een gebied, waar zij niet tehuis behoort; wel een bewijs, dat ook zij hare grenzen heeft. De noodzakelijkheid eener zoodanige beperking wordt voorts door de ondervinding niet minder gestaafd; er zijn duizende vragen, ook in het staatsrecht, waarop niet de godsdienst, maar alleen de wereldwetenschap een antwoord geeft. Al was men nog zoo godsdienstig, zonder positieve kennis van eindige feiten zou men niets kunnen uitrichten. Zoo heeft de wetenschap naast de godsdienst een vrij en eigen gebied, waar zij volmaakt zelfstandig is, en heeft het staatsrecht als een deel der wetenschap op gelijke vrijheid en zelfstandigheid aanspraak.
Tegen deze denkbeelden (het was toenmaals de tijd, dat vele schrijvers, Dr. R. Fruin, Mr. J. Heemskerk Bz., e.a. zich met eene kritiek der anti-revolutionaire beginselen bezig hielden) kwam onze van der Hoeven in de genoemde brochure op. Na eerst ontwikkeld te hebben, wat door hem onder godsdienst wordt verstaan, kost het hem vervolgens niet veel moeite te betoogen, dat zij in den door hem gewenschten zin opgevat, zeer zeker de drijfveer van al onze handelingen behoort te zijn. Bestaat toch het ware leven van den godsdienstigen mensch daarin, dat hij met bewustheid medewerkt aan het plan der Godheid, dan volgt daaruit vanzelf, dat hij altoos en met al zijne krachten arbeidt aan hetgeen God zelf hem opgedragen heeft. Voor iets anders heeft

{==457==} {>>pagina-aanduiding<<}

hij onmogelijk tijd beschikbaar; krachtens haar beginsel zelf duldt de godsdienst niet, dat wij nevens haar nog andere dingen drijven.
Zoo doet ook reeds de vorm der door hem bestreden stelling hare onjuistheid blijken. Wanneer het ware menschelijke leven gedeeltelijk op de godsdienst, gedeeltelijk op andere beginsels zou moeten rusten, dan zoude het eo ipso ophouden eene samenhangende eenheid te zijn. Het zoude eene rhapsodie worden, bijeengebracht uit allerlei stukken en brokken. Wie ziet niet, dat zoodanig leven reeds daarom alleen rampzalig en ellendig zou zijn?
Op die wijze beheerscht de godsdienst het geheele leven van den godsdienstigen, en niet het minst van allen zijn staatkundig leven. Van der Hoeven bezat een sterk communauteitsgevoel. Zijn ideaal was een algemeen rijk van tot het ware geestelijke leven ontwikkelde menschen; de weg om daartoe te geraken was de krachtige samenwerking van allen, die dat leven reeds aanvankelijk in zich voelen werken. Zoo werd ook voor hem de staat, die duizende individuen tot eene eenheid weet te vereenigen, en als één persoon doet willen en werken, een ideaal, een der weinige dingen, waarom het de moeite loont op de wereld te leven. De staat is niet een middel tot handhaving en bescherming van de belangen en rechten der onderscheiden burgers. Hij is doel; of, wil men in hem een middel zien, dan mag hij alleen dienen om ons zoo te leeren en te wennen, dat wij juist ophouden, ons zelven te hebben en te bezitten als op zichzelf staande individuen. Waar hij aldus aan het staatsleven eene zoo grootsche beteekenis toekende, spreekt het wel vanzelf, dat hij ongeneigd was, dat leven te onttrekken aan den bezielenden invloed, welken de godsdienst op alle handelingen van ons leven moet uitoefenen.
Als kenbron van dien invloed neemt de Christen den bijbel aan; ook dit resultaat van het door hem verdedigde beginsel werd niet door van der Hoeven verworpen. De

{==458==} {>>pagina-aanduiding<<}

bijbel leert den werkelijk godsdienstigen mensch rechtstreeks en explicite de ware godsdienst, maar omdat deze de ziel en het middelpunt van alles voor hem is, daarom leert de Schrift hem ook indirect, en als 't ware in nucleo, welke zijne plichten zijn als burger of regent van den staat.
Uit de vorenstaande denkbeelden kan men ontwaren, welk eene eigenaardige plaats hij onder de beoefenaars van het staatsrecht inneemt. Tegenover de vrijzinnige opvatting, die in het staatsgezag niet veel meer ziet dan een middel om orde en rust onder de menschen te bewaren, handhaaft hij met kracht den goddelijken oorsprong der staten en de godsdienstige beteekenis van het staatsleven. Maar ook van de anti-revolutionairen scheidt hem eene breede klove, die vooral zichtbaar wordt, wanneer hij het doel schildert, waarheen de voortdurende ontwikkeling der menschheid ons voert.
‘God wil,’ aldus besluit hij, ‘dat wij alles, wat ons omringt, hervormen en herscheppen zullen. Ook de maatschappij en de staat is oorspronkelijk een natuurwerk, niet door ons beleid tot stand gebragt, maar door de Voorzienigheid, die zich daarbij van ons als van instinctmatig handelende werktuigen bedient. Zij wil echter dat wij ook dit werk in onze eigen handen zullen overnemen.
‘Zoolang wij de wetten der natuur niet hebben doorgrond, en de natuurgewrochten ons nog te magtig zijn, is God het asylum ignorantiae nostrae; hij komt ons te hulp, en doet voor ons, wat wij nog niet volbrengen kunnen. Alles wordt beschikt en uitgedeeld jure divino, volgens een regt, dat ons te hoog en te wonderbaar is. Wanneer wij de natuur hebben doorgrond en haar beheerschen, dan is het ook nog altijd God, die alles in ons werkt, maar hij doet het door ons als zelfstandige wezens, die zelven willen en weten, wat met en door hen geschiedt. Het gebeurt nu niet meer alleen jure divino, maar volgens een jus, dat van twee zijden bezien tegelijk divinum en humanum heeten mag. Dan heeft

{==459==} {>>pagina-aanduiding<<}

God opgehouden het asylum ignorantiae nostrae te zijn, hij is geworden het centrum scientiae nostrae.
De staten komen oorspronkelijk tot stand door eene wijsheid, hooger dan die van den mensch, door omstandigheden, die ons te magtig zijn, zij bestaan dus aanvankelijk door droit divin. Dit tijdperk (en in zooverre kiest hij de partij der anti-revolutionairen) zijn wij thans nog volstrekt niet geheel ontwassen. Het was eene dwaling, ofschoon eene edele dwaling der Fransche revolutie, zich daaromtrent illusiën te maken. Maar eens (en in het stellen van dat ideaal sluit hij zich aan de vrijzinnige bestrijders der genoemde richting aan) zullen ook de staten geheel en al zijn het eigen kunstwerk van den mensch.’
Naar mij voorkomt, is het medegedeelde voldoende om het door van der Hoeven gehuldigde stelsel van staatsrecht aan den lezer duidelijk te maken. In eene meer uitvoerige ontwikkeling daarvan te treden zou verre de grenzen overschrijden, die ik mij te dezer plaatse stellen moet. Om dezelfde reden is het mij onmogelijk zijne meerdere of mindere waarde aan eene eenigszins ernstige critiek te onderwerpen. Toch mag ik van dit onderwerp niet afstappen, zonder op twee punten de aandacht gevestigd te hebben.
In de eerste plaats blijkt het, dat ook hier, evenals op het geheele gebied der wijsbegeerte, zijn ernstig streven was, geloof en wetenschap met elkander te verzoenen. Terwijl hij aan den eenen kant vasthoudt aan de alles beheerschende kracht der godsdienst, en, liever dan die op te offeren, zelfs den tekst des bijbels als kenbron van het staatsrecht aanneemt, opent hij tegelijkertijd voor de vrije werkzaamheid des menschen een gebied, grooter en heerlijker dan de stoutste vrijdenker zou durven droomen. Zoo vereenigen zich de beide strijdende beginselen tot eene hoogere eenheid: de groote vraag van onzen tijd was voor hem opgelost.
In de tweede plaats verdient opmerking, dat die oplossing werd gevonden door aan de godsdienst eene veel ernstiger

{==460==} {>>pagina-aanduiding<<}

en geestelijker beteekenis toe te kennen dan gedaan werd door de beide partijen, die over haren invloed op het staatsbestuur gewoon waren te twisten. Ziet men in de godsdienst niet den een of anderen vorm van eeredienst, maar het beginsel, vanwaar het geestelijke leven uitgaat, dan spreekt het niet alleen vanzelf, dat dat beginsel alle handelingen zonder onderscheid moet bezielen, maar dan kan men ook zonder gevaar dien invloed afwachten. Geestelijke ontwikkeling kan ook voor het staatsleven wel voordeelig, maar nooit nadeelig werken.
 
Wij komen thans tot de eigenlijke rechtsgeleerde werkzaamheid van van der Hoeven, doch zullen ons daarbij minder ver van het tot nu toe behandelde behoeven te verwijderen, dan menig lezer wellicht zou kunnen meenen. Reeds Ulpianus zag in de rechtsgeleerdheid niets minder dan eene divinarum atque humanarum rerum notitia, en noemde de rechtsgeleerden veram philosophiam non simulatam affectantes. En inderdaad, reeds een vluchtige blik op de wijsbegeerte en de rechtsgeleerdheid geslagen kan ons leeren, hoe op beider gebied gelijksoortige verschijnselen zich voordoen, en in verband daarmede ook gelijksoortige richtingen elkander den palm der overwinning betwisten.
Evenals in het gewone leven, willen ook onder de rechtsgeleerden de meesten van algemeene beginselen, die hunne werkzaamheid zouden moeten leiden, weinig of niets weten. Het zijn de mannen der practijk, die tevreden zijn, wanneer zij voor ieder geval op zichzelf de eene of andere oplossing gevonden hebben, en wier ideaal bereikt is, indien die oplossing overeenstemt met de gewone opvatting der jurisprudentie. Van eene zelfstandige wetenschappelijke richting kan bij hen geene sprake zijn: zij vormen op dit gebied het profanum vulgus, dat buiten den tempel der wetenschap blijft.
Maar ook binnen den tempel is strijd, en hier vooral is het, dat zich de eigenaardige richting der onderscheidene

{==461==} {>>pagina-aanduiding<<}

levensopvattingen openbaart. Er zijn er, die vóór alles behoefte gevoelen aan eenen positieven grondslag, en die dien grondslag zoeken in de woorden der wet. Deze woorden maken de feiten uit, waaraan men moet vasthouden; elke redeneering daarbuiten voert op het veld der ijdele bespiegelingen, die vooral bij eene zoo practische wetenschap als de rechtsgeleerdheid tot niets dan teleurstelling kunnen leiden. Daar tegenover staan zij, die ook in het recht eene hoogere geestelijke eenheid zien, waarvan de wet slechts de uiterlijke verschijning wedergeeft. In plaats dus van aan hare woorden te blijven hangen, trachten zij door die woorden te naderen tot de kennis van dat recht, dat, uit den volksgeest ontstaan, door de voorgeslachten ontwikkeld, en bestemd om onder het nageslacht te blijven voortleven, verre verheven is boven de gebrekkige uitdrukking, welke deze of gene wet daaraan vermag te geven. Hieruit volgt nu zeker niet, dat de rechtsgeleerde aan eene bedoeling des wetgevers, uit de memorie van toelichting of beraadslagingen af te leiden, de voorkeur zou mogen geven boven zijne woorden, of wel zich door een subjectief billijkheidsgevoel, dat met iederen uitlegger zou afwisselen, zoude mogen doen leiden bij de toepassing der geschreven wet. Maar wel volgt daaruit, dat hij eene zekere onafhankelijkheid van die woorden niet behoeft te schromen, indien eene al te letterlijke opvatting hem in strijd zou brengen met dien geest, die het geheele recht, als ware het een levend organisme, bezielt.
Vraagt men nu, welke dier beide richtingen de beste is, dan vergunne men ons, wederom hetzelfde antwoord te geven, als toen wij enkele bladzijden vroeger denzelfden strijd op algemeen wijsgeerig gebied vermeldden. Voor welke van beide de schrijver of lezer dezer regels de meeste sympathie gevoelt, mag hierbij natuurlijk niet in aanmerking komen; maar wil men de gestelde vraag naar waarheid beantwoorden, dan behoort men zich op een hooger standpunt te plaatsen, en kan het antwoord niet wel anders luiden dan in dien zin,

{==462==} {>>pagina-aanduiding<<}

dat beide even noodig zijn om elkander wederkeerig aan te vullen en voor eenzijdigheid te bewaren.
De rechtsgeleerdheid, dit geef ik gaarne aan de voorstanders der eerste meening toe, is bovenal eene practische wetenschap, en voor de practijk is de wet de hoofdbron van het recht. Wanneer de rechtswetenschap zich van de woorden der wet vervreemdt, en daarmede in strijd geraakt, veronachtzaamt zij hare taak, die in de eerste plaats de wetenschappelijke bearbeiding van het werkelijk geldende recht omvat. De hollandsche school vormde ten laatste alleen litteratoren, de Wolffiaansche wijsgeeren, de historische geschiedvorschers; telkens was eene reactie noodig om hare volgelingen weder tot rechtsgeleerden te vormen.
Aan den anderen kant loopt de tegenovergestelde richting gevaar om consequent doorgevoerd ten slotte geheel haar wetenschappelijk karakter te verliezen. Zijn de woorden der wet de volstrekt eenige kenbron des rechts, dan behoeft ieder slechts zijn wetboek te raadplegen, en zou hij, die daaruit met de meeste juistheid weet te redeneeren, ook de beste jurist zijn. Eenig onderscheid tusschen hem en die practici, wier ernstigste studie zich tot de arresten-verzamelingen bepaalt, bestaat er dan eigenlijk niet meer.
Nu spreekt het wel vanzelf, dat men mijne bedoeling niet moet misverstaan. De richtingen, welke ik hier op het oog heb, zijn niet zoo scherp van elkander onderscheiden, of ieder onzer bevindt zich meer of min onder den invloed van beiden. Zoo zullen ook op wijsgeerig gebied slechts zeer weinigen de positivistische of spiritualistische denkbeelden tot de uiterste consequentie doorvoeren; en nog veel minder zal men onder de rechtsgeleerden iemand ontmoeten, die den invloed van de woorden der wet geheel zou willen buiten sluiten, of wel omgekeerd meenen, dat deze alleen de beantwoording van alle vragen in zich bevatten. Maar toch volgt ieder in dit opzicht eene zekere voorkeur; en in zooverre mag ik zeker spreken van de aanhangers van twee richtingen, die op het

{==463==} {>>pagina-aanduiding<<}

ruime veld der wetenschap bestemd zijn om tegen elkander op te wegen.
In dien zin nu was van der Hoeven, gelijk trouwens te verwachten was, een beslist aanhanger der tweede richting, en zoude ik daarentegen verreweg de meeste onzer tegenwoordige rechtsbeoefenaars als volgelingen der eerste school durven aanwijzen. Ook hier dus, gelijk elders, verdient het opmerking, hoezeer hij een onafhankelijk standpunt innam, weinig met den geest zijner tijdgenooten overeenkomende.
Door een paar voorbeelden zal dit standpunt nader verklaard worden. In 1852, bij gelegenheid der beoordeeling van een geschrift van mr. C. van Bell (de subrogatie), het welk hij niet aarzelde om zijne ‘uitstekende grondigheid’ te prijzen, betreurde hij het, dat een gebrek, hetwelk zijns inziens de uitlegkundige methode van den schrijver aankleefde, de oorzaak was, dat de verklaring der Nederlandsche wet minder door zijn onderzoek was gebaat geworden dan anders zonder twijfel het geval zou zijn geweest. ‘Te weten,’ gaat hij voort, ‘ofschoon de schrijver de historische ontwikkeling van zijn onderwerp en de wetenschappelijke begrippen, waarvan het uitgaat, volkomen meester is, - heeft hij echter, door al te bekrompene exegetische beginselen geleid, aan die historia dogmatis en die wetenschappelijke begripsverklaring minder invloed op de uitlegging der geschreven wet toegekend dan hij naar mijn bescheiden oordeel had mogen en behooren te doen. Wij ontvangen in dit geschrift overal, naast eene voortreffelijke dogmatiek, eene slaafsche, den geest door de letter doodende exegese.’ 1
In de tweede plaats wijzen wij op het oordeel, in 1867 door hem uitgesproken over het jongste werk van prof. C.W. Opzoomer, het Burgerlijke Wetboek verklaard. Opmerking verdient hierbij de afkeuring, welke hij te kennen geeft over de al te scherpe kritiek, die hij onder de fouten van

{==464==} {>>pagina-aanduiding<<}

de juristische schriften van genoemden hoogleeraar rekent, die het kwade, dat soms slechts den schijn van het kwade heeft, afkeurende, het goede niet opmerkt. Maar vooral merkwaardig is het algemeene oordeel, dat hij velt over dien schrijver, die bij uitnemendheid de richting vertegenwoordigt, waartegen hij zich op elk gebied verzette. ‘Men vindt in dit boek,’ zegt hij, ‘de bekende talenten des schrijvers terug: groote scherpzinnigheid van oordeel, uitnemenden vorm, en eene helderheid van stijl en voorstelling, die aan de doorzichtigheid van het kristal doet denken. Men vindt er in terug zijn bekend gebrek, waar hij juristische onderwerpen behandelt, legisme zonder jurisme, uitsluitend hechten aan de letter met verwaarlozing van den geest en de historie der wet.’ Dat hij met dat al niet blind was voor de vele verdiensten van het bedoelde werk, kan geene verwondering baren bij iemand als onzen van der Hoeven, zoo geneigd om aan elke uiting van den menschelijken geest recht te doen wedervaren en hare betrekkelijke waarde te erkennen. Het resultaat, waartoe zijne beoordeeling hem leidt, is dan ook dat het gemelde werk. op denzelfden voet voortgezet en voltooid als het eerste toen verschenen deel, niettegenstaande enkele onvolkomenheden ongetwijfeld het beste zou zijn, dat wij over het burgerlijke wetboek bezitten 1.
Het aangehaalde is voldoende om te doen zien, welke methode van rechtsbeoefening door hem bestreden werd. Volledige sympathie gevoelde hij daarentegen voor het bekende werk van prof. R. Jhering, Geist des römischen Rechts auf den verschiedenen Stufen seiner Entwicklung. Aan de hand van dezen schrijver, wiens merkwaardig boek, zooals hij het tot tweemalen toe noemde, hij mede in 1852 heeft aangekondigd, ontwikkelde hij de ware methode der rechtshistorischen Darstellung 2.

{==465==} {>>pagina-aanduiding<<}

‘Men moet volgens hen den regtstoestand van ieder volk beschouwen als een levend en zamenhangend organisme. De beschrijving der regtsbepalingen, regtsbegrippen en regtsinstellingen doet ons de ‘anatomische Structur’ van dat organisme kennen. Bij die beschrijving, welke in de allereerste plaats tot de pligten van den regtshistoricus behoort, moet deze zich wachten om alles uitsluitend uit de voor ons bewaard geblevene fontes te willen putten. Die fontes, hoe ongeschonden ook, geven namelijk altijd slechts een zeer onvolkomen beeld van den werkelijken toestand. Een volk moet tot eene bijzonder hooge mate van ontwikkeling zijn gestegen, om zelf van zijnen regtstoestand volkomen bewust te zijn, en eene volledige beschrijving daarvan aan anderen te kunnen mededeelen, of voor eigen gebruik in eenen waarlijk voltooiden regtsspiegel te kunnen zamenvatten. In den regel leeft en zweeft het volk in zijn regt, zonder den rijkdom daarvan met bewustzijn te doorgronden. De historicus moet dus uit enkele overgeleverde sporen eene idee van het geheel ontwerpen, en op die wijze tot eene volledige kennis der ‘anatomische Structur’ van het regtsorganisme geraken. Doch daarmede is slechts zijn allereerste pligt vervuld. Hij kent thans het ligchaam van het regtsorganisme, maar nog niet den geest, die in dat ligchaam woont. De ‘psychische Organisation des Rechts’ is in de tweede plaats het voorwerp van zijn onderzoek. De eigenaardige geest, die den regtstoestand van elk volk in iedere bepaalde periode voortbrengt, draagt en bezielt, die er kleur en ‘physiognomie’ aan geeft, - is een product uit de zamenwerking van twee factoren: den volksgeest en den tijdgeest. Beide moeten door den regtshistoricus juist begrepen en juist beschreven worden, hoe moeijelijk het problema ook wezen mag. De meeste beoefenaars der regtsgeschiedenis, houden het jagen naar dien geest voor een ijdel spel der fantasie, of slaan het althans met mistrouwen gade. Zij gelijken naar den ongeloovigen Thomas. Zij nemen slechts aan wat zij met de handen tas-
{==466==} {>>pagina-aanduiding<<}
ten. Maar ook aan hen wordt het woord voltrokken: ‘Zalig zij die niet ziende toch gelooven zullen!’
‘Men heeft thans het regtsorganisme op zich zelf leeren kennen: het moet echter ook in zijne werking of functie, het moet in het leven worden nagegaan. Dit laatste onderzoek noemt de schrijver de ‘Physiologie’ van het regtsorganisme. Hoe staat het regt tot het werkelijke leven? hoe wordt het in de practijk gerealiseerd? in welke betrekkingen bevindt het zich tot andere sfeeren van burgerlijk, maatschappelijk en zedelijk volksbestaan? - Ziedaar de vragen welke hier te beantwoorden zijn.
‘Op deze wijze moet men te werk gaan om den regtstoestand van een bepaald volk in eene gegevene periode te beschrijven. Maar de regtshistoricus moet meer doen. Hij moet de geschiedenis en ontwikkeling van het volksregt nagaan in de verschillende trappen, welke het heeft doorgeloopen. Hier handelt de schrijver over de verhouding van de geschiedenis tot het regt. Hij wijst aan, dat de invloed van den tijd op het regt niet al te hoog moet worden aangeschreven. Het regt van een volk ondergaat slechts langzaam en geleidelijk wezenlijke en inwendige veranderingen. De geschiedschrijver moet hier niet bij jaren maar bij eeuwen tellen. De perioden der regtsgeschiedenis moeten ruim worden genomen. Zij moeten zich op eene natuurlijke wijze aansluiten aan de verschillende regts-systemen of regts-formatiën, die elkander zijn opgevolgd. Niet willekeurige stukken of brokken, maar deelen, leden en ‘Gliederungen’ moeten die perioden zijn. De chronologische omgrenzing der perioden moet niet als absolute scheiding gelden. Soms moet eene verschijning, die chronologisch tot eene latere periode behoort, desniettemin uit een regtshistorisch oogpunt tot eene vroegere worden teruggebragt. Want de veranderingen en ontwikkelingen van den regtstoestand oefenen niet in alle deelen van het regtsorganisme gelijkmatig en gelijktijdig hare werking uit. In sommige deelen blijven zij langer achter: in andere

{==467==} {>>pagina-aanduiding<<}

komen zij vroeger, als 't ware bij anticipatie, tot stand.’
Nog eene opmerking zij het mij vergund te ontleenen aan het slot van hetzelfde opstel, die ons van der Hoeven's richting in de rechtsgeleerdheid nog beter zal leeren begrijpen. Naar het hem voorkwam, was in het door hem aangekondigde werk de strijd tusschen de beide voornaamste scholen, waartoe de wetenschappelijke juristen van dien tijd gerekend werden, de historische en philosophische, door het sluiten van eenen eerlijken, waren en innerlijken vrede geëindigd. Gelijk bekend is, was door de wijsgeerige beoefenaars der geschiedenis in Duitschland, vooral door Hegel en zijne volgelingen, sinds lang aan de zoogenaamde historische school verweten, dat zij, zich verdiepende in de studie van teksten, antiquarische bijzonderheden en micrologiën, den vrijen en omvattenden blik zoude missen, die tot het wezen der zaak doordringt, en aan de détails alleen waarde toekent, voor zooverre het wezen zich daarin openbaart. Onder de rechtsgeleerden was het vooral E. Gans geweest, die in de voorrede van het eerste en tweede deel van zijn Erbrecht die verwijten breedvoerig herhaald heeft.
Nu is het wel waar, dat de historische school, reeds vóór het hier bedoelde werk, vooral in de geschriften van Puchta, meer en meer van die wel wat bekrompen richting was teruggekomen. Maar toch kwam het hem voor, dat zij eerst in het boek van Jhering zich van alle eenzijdigheid en bekrompenheid had vrij gemaakt. De Duitsche taal te baatnemend om Duitsche denkbeelden uit te drukken, verklaarde hij, dat daarin ‘die historische Schule über sich selbst hinausgeht und den Gegensatz mit ihren philosophischen Gegnern in höherer Einheit vermittelt.’
En dat die vereeniging vooral door onzen van der Hoeven met blijde vreugde begroet moest worden, zal na het vroeger medegedeelde wel geene verklaring behoeven. Op algemeen wijsgeerig gebied was hij tegelijkertijd een vurig beoefenaar der speculatieve philosophie, en een beslist aan-
{==468==} {>>pagina-aanduiding<<}
hanger der historische methode; geen wonder dat het ook op het gebied der rechtsgeleerdheid zijn ernstig streven was, die beide ‘edele’ richtingen met gelijke trouw te volgen. Wanneer men dus ten slotte een antwoord mocht verlangen op de vraag, tot welke school hij als rechtsgeleerde zou behooren gerekend te worden, dan zoude ik hem wenschen te rangschikken onder hen, die, zich in het algemeen aansluitende aan von Savigny en Puchta, eene hervorming van de door hen gestichte school in meer speculatief-wijsgeerigen zin poogden tot stand te brengen. Naast eenen Leist, eenen Kuntze, eenen Jhering zoude ik hem dus liefst zijne plaats aanwijzen.
Zijn de voorgaande beschouwingen juist, dan dunkt mij, dat wij daarin de verklaring te zoeken hebben, zoowel van de groote voortreffelijkheid, welke hij als leeraar van het Romeinsche recht aan den dag legde, als van den betrekkelijk geringen invloed, welken hij onder de uitleggers van ons hedendaagsch recht heeft uitgeoefend. Het is mijn voornemen, ten slotte mijne meening hieromtrent nog kortelijk toe te lichten.
 
Voor iemand van van der Hoeven's richting moest het Romeinsche recht veel aantrekkelijks bezitten. Zoo ooit de theorie kan opgaan, die aan ieder volk eene bepaalde roeping in het plan der wereldgeschiedenis aanwijst, dan is hare toepassing geoorloofd, wanneer men in de Romeinen de dragers ziet der rechtsidee. Wat de godsdienst was voor den Jood, en de kunst voor den Griek, dat was het recht voor den Romein. Daarvoor leefde hij; de beoefening daarvan was de opleiding zijner jeugd geweest, gelijk het den edelsten werkkring van zijnen ouderdom zoude opleveren; dat te ontwikkelen en het op te voeren tot eene volkomenheid, welke onder andere volken nimmer bereikt is, was het doel, waartoe alles in het Romeinsche volkskarakter bewust of onbewust medewerkte.
Vandaar dat in dit recht op onmiskenbare wijze een be-
{==469==} {>>pagina-aanduiding<<}
paalde geest spreekt, die ook door minder spiritualistische menschen dan onzen van der Hoeven is opgemerkt. In de strenge regels van het jus civile ziet men als 't ware die oude patriciers leven, onder wier leiding Rome zich in eene voortdurende worsteling gehard heeft tot den kamp, welken het later tegen alle volken der bekende wereld te voeren zou hebben. In de ruimere denkbeelden van het praetorische recht werkt de invloed van hen, die volk na volk onderwierpen, niet om hen tot slavernij te brengen, maar om hun als bondgenooten of latini een deel op te dragen van die grootsche taak, waartoe Rome zichzelf door de goden geroepen achtte: ‘Tu regere imperio populos Romane memento.’ Na de bereiking van dit doel ontstaat het keizerrijk; en de responsa prudentum zoowel als de keizerlijke constituties roepen ons het beeld voor den geest van dat krachtige despotisme, dat de onbeschaafde volkeren van het Westen met de overbeschaafde volkeren van het Oosten tot eene eenheid verbond, die allen gelijkelijk rust verschafte, en daardoor op de welvaart van allen eenen gunstigen invloed uitoefende. Welk tijdstip der Romeinsche geschiedenis men dus neme, altijd vormt het rechtssysteem een goed gesloten geheel, in overeenstemming met het karakter en de behoeften des volks.
En toch, niettegenstaande het stelsel, aldus in ieder tijdperk zijner ontwikkeling zoo logisch in elkander schijnt te sluiten, alsof het uit het brein van eenen enkelen genialen denker ontsproten was, heeft de vooruitgang van het eene standpunt tot het andere altijd op de meest geleidelijke wijze plaats. Vooral dit moest van der Hoeven's sympathie wegdragen; van de oudste tijden af tot op Justinianus ontmoet men nimmer schokken, nooit gewelddadige afbreking van het bestaande, dat nog in het volksbewustzijn leefde, of willekeurige invoering van het nieuwe, waarvoor in den volksgeest nog geene plaats was. Wordt een nieuwe rechtsregel aangenomen, altijd sluit hij zich (al is het door eene fictie of door eene meer dan gewaagde interpretatie) aan bij het oude;

{==470==} {>>pagina-aanduiding<<}

altijd schijnt hij de ontwikkeling eener kiem, die van den aanvang af in het rechtsbewustzijn des volks opgesloten lag. Door een tijdsverloop van meer dan duizend jaren schijnt het geheele recht het product van éénen geest, dien men in de verschillende perioden zijner ontwikkeling gemakkelijk volgen kan.
Daarbij verdient het opmerking, dat die ontwikkeling altijd het werk van individueele menschen blijft. Wordt er eene nieuwe wet ingevoerd, dan verschijnt zij altijd als het werk van een bepaald persoon, en het late nageslacht houdt nog den consul in eere, wiens naam aan eene nuttige hervorming verbonden is. Moet het bestaande recht worden aangevuld of verbeterd, het is weder een bepaald persoon, de praetor, die zulks op eigen gezag doet, en groot is zijn roem, indien de door hem ingevoerde verbetering, door zijne opvolgers overgenomen, eene vaste plaats in het edict verkrijgt. Zoo is het ook in lateren tijd. Menig rechtsbeginsel dankt zijn ontstaan alleen aan het juiste inzicht van eenen bepaalden jurist, en den invloed, dien zijn naam of zijne argumenten op zijne ambtgenooten uitoefenden. Overal treedt alzoo het persoonlijk initiatief op den voorgrond. Bedenkt men nu daarbij, dat al die personen naar één vast plan schijnen te arbeiden, en hun werk zich steeds als vanzelf aansluit aan dat der overigen, dan begrijpt men, welke voorliefde van der Hoeven moest gevoelen voor een schouwspel, dat, zij het dan ook slechts op een enkel beperkt gebied, toch het ideaal zoo nabij komt, dat alle menschen als vrije zelfbewuste geesten tot verwezenlijking van hetzelfde verheven doel met elkander werkzaam zijn.
Dan genoeg om te verklaren, waarom de studie van het Romeinsche recht met van der Hoeven's geestesrichting in volkomen overeenstemming was. Toch mag ik van dit onderwerp niet afstappen zonder nog in korte trekken te hebben aangetoond, hoe uit diezelfde oorzaak tegelijkertijd eene bijzondere geschiktheid volgde, om in onzen tijd als leeraar van dat recht op te treden.

{==471==} {>>pagina-aanduiding<<}

Practische toepassing vindt het genoemde recht in het geheel niet meer; en ook zijn historisch belang is naar mijne meening veel geringer dan wel eens door zijne voorstanders beweerd wordt. Sedert de invoering der geschreven wetboeken zijn er slechts weinig vragen overgebleven, welke in de juiste kennis van vroegere toestanden, vooral in die van het klassieke Romeinsche recht hare beantwoording vinden. Toch zal niemand, die zelf op eenige wetenschappelijke vorming aanspraak maakt, de studie van dat recht voor onze aanstaande juristen lichtelijk geringachten. Maar waarom? Alleen om zijne hooge wetenschappelijke waarde. Juist die geest, die uit het Romeinsche recht spreekt, vormde het tot het ideale recht bij uitnemendheid. De kennis van de wijze, waarop aldus een geheel rechtssysteem door ééne gedachte kan beheerscht worden, leert ons, hoe ook wij de stof, die ons ter bearbeiding is gegeven, het leven onzer dagen, juridisch verwerken kunnen. Hebben wij de Romeinsche rechtsgeleerden leeren narekenen, en heeft de omgang met hen ons de methode leeren kennen, waarnaar zij werkten, dan zijn wij in staat om ook ons recht niet als wetsuitleggers maar als wetenschappelijke juristen te beoefenen.
Hoe meer nu de leeraar van het Romeinsche recht zich op dit standpunt stelt, des te beter zal hij naar de behoeften van den tegenwoordigen tijd zijne taak vervullen. En van der Hoeven was altijd in dien zin werkzaam. Geschriften van zijne hand afkomstig zijn er, wat het Romeinsche recht betreft, geene van eenig gewicht. Maar voor zooverre mijne herinnering omtrent de door hem gegeven collegies aangaat, meen ik recht tot die uitspraak te hebben. Bij de behandeling der Instituten en der rechtsgeschiedenis stond altijd de geschiedkundige methode op den voorgrond; elk rechtsinstituut gaf aanleiding tot een onderzoek naar de behoeften, waaraan het zijn ontstaan had te danken gehad, de middelen, waardoor het die behoeften had bevredigd, de wijzigingen, welke het in den loop der eeuwen had ondergaan,

{==472==} {>>pagina-aanduiding<<}

de plaats, welke het in de Justinianeïsche wetgeving inneemt. Zoo leerden wij begrijpen, waarom het Romeinsche recht in het geheel zoo voortreffelijk was, en was het niet meer een napraten van anderer overtuiging, indien wij instemden met den lof, daaraan algemeen als aan het model-recht toegekend.
Vooral echter kwam de hier bedoelde richting uit bij zijne behandeling der Pandecten. Reeds spraken wij boven met een enkel woord van de methode, die hij op dit collegie gewoon was te volgen. Ik wil daarop thans niet terugkomen, maar wensch nog alleen te vermelden, dat het bedoelde collegie bij hem niet, zooals dikwijls het geval is, slechts een meer uitgebreid Instituten-collegie werd; maar dat hij, met zijne leerlingen eenen of anderen titel der Pandecten lezende, gewoon was ieder fragment tot in de kleinste bijzonderheden te ontleden, en op die wijze de gelegenheid te vinden, hen de onderscheiden Romeinsche juristen, elk in zijnen eigenaardigen betoogtrant te leeren volgen. Hierdoor werd althans zooveel gewonnen, dat, terwijl anders lichtelijk de aandacht wordt afgeleid door allerlei zaken, die voor den hedendaagschen beoefenaar van het Romeinsche recht van ondergeschikt belang kunnen gerekend worden, nu iederen dag weder het volle licht viel op die groote meesters, om wier methode het ons vooral te doen is.
 
Ten slotte moet ik nog aantoonen, hoe dezelfde richting, welke van der Hoeven ook bij de uitlegging van ons hedendaagsche recht volgde, tot minder gelukkige resultaten dan voor het Romeinsche recht geleid heeft. Men versta mij echter wel. De waarde der historisch-wijsgeerige rechtsstudie zoude ik niet gaarne gering achten, en van harte juich ik het toe, indien ook hier, waar de practijk gewoon is zulke gewichtige eischen te doen, iemand de banier der zuivere wetenschap durft opsteken. Waarvan men onze juristen moge beschuldigen, overdreven liefde voor bespiegeling zal men hun niet licht verwijten; en zeker heeft het dus zijn nut, indien ook

{==473==} {>>pagina-aanduiding<<}

zij eens gewezen worden op den ‘Geist des holländischen Rechts’, en hun herinnerd wordt, dat ook bij ons vragen voorkomen, die niet maar zoo voetstoots uit de wet beantwoord kunnen worden. Wat ik echter bedoel, is dit, dat de hier besproken richting voor de beoefenaars van het nieuwe recht veel meer dan voor die van het Romeinsche, ernstige gevaren met zich voert; gevaren, aan welke het mij voorkomt, dat onze van der Hoeven niet altijd gelukkig ontkomen is.
Wil men in elk rechtsinstituut de ontwikkeling eener bepaalde idee zien, dan is daartoe zeker in de eerste plaats noodig, dat zulk een rechtsinstituut niet onder allerlei toevallige omstandigheden ontstaan is, maar dat de gedachte, die men er in zoeken wil, ook werkelijk daarin te vinden is: het recht moet zich dan vanzelf uit eigen krachten ontwikkeld hebben. Het Romeinsche recht nu heeft over het algemeen genomen dien weg gevolgd; ons nieuwe recht niet. Tot twee malen toe is in onze rechtsgeschiedenis een storende invloed tusschen beiden gekomen; eerst de receptie van het Romeinsche recht, en daarna de codificatie. Die kunnen niet worden weggecijferd; en maar al te dikwijls maken zij het hoogst moeielijk, den draad die het geheel als eenheid verbinden moet, vast te houden.
Vooral is zulks met de codificatie het geval. Die is natuurlijk verbindend, en is door onze vaderen ingevoerd, zeker niet met het doel om de zuiverheid der wetenschap te bevorderen, maar zeer bepaald met het doel, dat haar tekst alleen beslissend zou zijn, en ieder, ook de minst ontwikkelde, daaruit al zijne rechten en verplichtingen zou kunnen afleiden. En, nu moge dit eene dwaling zijn geweest, toch maakt men zich zeker schuldig aan miskenning van de hoofdbron van ons hedendaagsch recht, indien men den in woorden uitgedrukten wil des wetgevers niet boven alles eerbiedigt. Stemt de wetenschappelijke theorie met die woorden overeen, dan is zulks zeer gelukkig; maar

{==474==} {>>pagina-aanduiding<<}

is er strijd tusschen beiden, dan mag men de woorden afkeuren en aan hunne herziening arbeiden, bij de toepassing moet men zich aan hen onderwerpen. Zuivere theoretici als van der Hoeven zijn daartoe altijd niet zeer geneigd.
Daarenboven behoort de theorie altijd te steunen op eene uitgebreide kennis van feiten. Voor de beoefenaars van het Romeinsche recht is die met eenige moeite te verkrijgen; de vroegere geleerden, vooral die der zestiende eeuw en die der zoogenaamde historische school, hebben een materiaal verzameld, dat aan volledigheid weinig te wenschen overlaat. En zoo iemand, dan stond dit onzen van der Hoeven met zijne rijke litterarische en antiquarische ontwikkeling, in alle opzichten ten dienste. Voor de studie van het nieuwe recht daarentegen lag juist hierin de grootste moeielijkheid. De geschiedkundige bearbeiding van ons recht is nauwelijks begonnen (zoo zelfs die term niet als te sterk gewraakt moet worden); en, wat onzen tegenwoordigen rechtstoestand aangaat, zoude men het maatschappelijk leven onzer dagen in al zijne schakeringen behooren te kennen op eene wijze als slechts van zeer weinigen verwacht kan worden. Bij een afgesloten geheel als het Romeinsche recht behoeft van dit laatste vereischte geene sprake te zijn.
Op deze gronden meen ik recht te hebben tot de bewering, dat een zoo zuiver wetenschappelijk standpunt als den Romanist voegt, door den leeraar van ons hedendaagsche recht nog zeer moeielijk kan worden ingenomen. Dat de bezwaren daaraan verbonden door van der Hoeven's leerlingen (zij het dan ook meer of min onbewust) werden gevoeld, blijkt uit het feit, dat zelfs in zijnen besten tijd zijne collegies over het laatstgenoemde vak niet dien opgang maakten, waarin zijne overige voordrachten zich toen voortdurend mochten verheugen. En dat ook hijzelf hiervan overtuigd was, zal wel de voornaamste aanleiding zijn geweest tot den wensch, in 1862 door de benoeming van mr. T.M.C. Asser vervuld.
Ik mag echter den schijn niet op mij laden, alsof ik ook

{==475==} {>>pagina-aanduiding<<}

zelf zou willen theoretiseren zonder mij gestreng aan de feiten te houden; en acht het daarom noodig ten slotte op een enkel voorbeeld te wijzen, dat ik ontleen aan de verhandelingen, door van der Hoeven in vereeniging met mr. A. de Vries uitgegeven. Het is eene briefwisseling tusschen beiden over de vraag of de rechter, zonder dat zulks door partijen gevorderd is, ambtshalve eene veroordeeling tot betaling der gerechtskosten uitspreken mag.
De heer de Vries had betoogd, dat die vraag in strijd met de gewone opvatting ontkennend beantwoord moet worden. Door de geheele wet heerscht het beginsel, dat de rechter niet buiten de conclusiën van partijen mag gaan; ook de veroordeeling in de kosten is een deel der vordering, welke de partij zelve wellicht om voor haar geldige redenen heeft achterwege gelaten; er is niet één wettig motief, waarom de rechter hier op eigen gezag zou tusschen beiden komen. Dat het hier eene publiekrechtelijke poena temere litigantium zou gelden, zooals de voorstanders der gewone leer beweren, is onwaar, veeleer is hier alleen aan eene schadevergoeding te denken. En evenmin kan men hun toegeven, dat het imperatieve woordje zal in art. 56 W.v.B.R. in dien zin een bevel voor den rechter zou bevatten, dat deze daaraan ook tegen den wil van partijen gevolg zou moeten geven: dit wordt door het gewone spraakgebruik des wetgevers weersproken.
Tegen deze stellingen komt van der Hoeven op. Hij begint met de opmerking, dat het betrokken artikel staat in de afdeeling over vonnissen, waarin dus de wetgever spreekt tot den rechter, en niet tot de partijen; het is dus wel degelijk de eerste, die een bevel ontvangt, waaraan gehoorzaamd moet worden, en niet de laatste, aan wie een recht wordt toegekend. Daarenboven voert hij aan, dat de bijvoeging, waarbij aan het slot der conclusiën de veroordeeling der tegenpartij in de kosten wordt gevorderd, als een vaste formule voorkomt, en dat, zoo die een enkele maal vergeten is, zulks niet anders dan

{==476==} {>>pagina-aanduiding<<}

het gevolg eener vergissing kan zijn; daarop te letten zoude eene chicane zijn, den rechter onwaardig. Men moet dus hier eenigszins komen tot de toepassing eener salutaire clausule, die in de oude practijk gebruikelijk was, en thans wel verondersteld mag worden: schrijffouten en vergissingen, als de bedoelde weglating buiten twijfel is, mogen aan de partijen geene schade berokkenen.
Nadat dit door den heer de Vries beantwoord was, en deze onder anderen had aangewezen, dat ook de salutaire clausule oudtijds niet op zulke onderdeelen van den eisch als de veroordeeling in de kosten werd toegepast, hervatte van der Hoeven met eene dupliek, die zijne eigenaardige richting geheel doet uitkomen.
Menigmaal, verklaart hij daarin, gebeurt het, dat rechtsgeleerden eene gegronde meening verdedigen op onjuiste gronden: al zijn dus de argumenten, welke voor de communis opinio worden aangevoerd, niet proefhoudend, toch moet men de overtuiging van zoovele rechtsgeleerden niet geringschatten. En voor hare gegrondheid pleiten hier twee redenen. Vooreerst het begrip van vonnis. Dit is niet volkomen, zoolang niet alle quaestiën zijn beslecht; en vooral de vraag, die door de gerechtelijke behandeling zelve ontstaan is, wie de kosten daarvan draagt, is uit den aard der zaak een integrerend deel van die behandeling. Non debet ex sopita lite novarum litium materia excrescere. In de tweede plaats de roeping der rechterlijke macht. Hare taak is niet juridieke quaestiën uit te pluizen, maar gerechtigheid te handhaven; en daarmede zoude het in strijd zijn, indien zij de blijkbare bedoeling van partijen over het hoofd zag, om aan hunne woorden te blijven hangen. Nulla juris ratio patitur, ut, quae salubriter pro utilitate hominum introducuntur, ea nos duriore interpretatione contra ipsorum commodum producamus ad severitatem.
Ik heb dit voorbeeld uit meerdere gekozen, omdat het vrijwel mijne meening verduidelijkt. Over de argumenten,

{==477==} {>>pagina-aanduiding<<}

welke zijne tegenpartij put uit de woorden der wet of der oudhollandsche schrijvers, stapt hij vluchtig heen, en die, welke hijzelf uit die bronnen zou kunnen ontleenen, geeft hij dadelijk op. Daarentegen bestaat het voornaamste bewijs in den veronderstelden wil des wetgevers, zooals die uit het geheele samenstel der wet en de algemeene rechtsbeginselen afgeleid kan worden. Bij het onderzoek naar de bedoeling der partijen, die bij de beantwoording der hier gestelde vraag een groot gewicht in de schaal legt, wordt dezelfde redeneering gevolgd. Ook al komt daaromtrent geen woord in de stukken voor, moet toch eene dergelijke bestendig gebruikelijke clausule verondersteld worden, evengoed als de bedingen, van welke art. 1383 B.W. spreekt. Bij beiden gaat de gedachte boven de woorden, waarin die gebrekkig is uitgedrukt.
 
Ik eindig met eene laatste opmerking. Wanneer wij ten slotte op van der Hoeven de methode toepassen, waarmede hij gewoon was, al, wat hem omringde, te beschouwen, dan, meen ik, mogen wij ook in hem eene uiterlijke verschijning zien, waarin zich, niettegenstaande vele gebreken en onvolkomenheden, die ik gaarne erken, een zeer bepaalde geest openbaarde. De geest, dien ik bedoel, is die, welke ons van uit deze stoffelijke wereld, en niettegenstaande de talrijke banden, die ons altijd aan de stof zullen blijven hechten, heenwijst naar eene hoogere zedelijke wereldorde, waarin alleen plaats overblijft voor wat waar is en zuiver en rein. Het is die geest, waarvan wij elke werking met vreugde behooren te begroeten, vooral in eenen tijd, waarin de hartstocht der werkelijkheid ons wel eens voor meer edele hartstochten onvatbaar dreigt te maken. Om dien geest hadden zijne leerlingen hem lief, toen hij nog in staat was, hen op den weg der ontwikkeling voor te gaan; om dien geest bleven zij hem liefhebben, toen ziekte en teleurstelling zijne krach-
{==478==} {>>pagina-aanduiding<<}
ten gebroken hadden; om dien geest vereeren zij nog thans zijne nagedachtenis, nu hij in het graf rust. Moge die geest onder ons volk altijd zijne vertegenwoordigers vinden, en aan dezen meer geluk te beurt vallen dan met van der Hoeven het geval was.
 
Amsterdam.
P.R. FEITH.



{==479==} {>>pagina-aanduiding<<}





Levensbericht van Dr. G. Vissering.

De dood raapt somtijds menschen weg, bij wier bestaan en werkzaamheid zóó vele en zóó gewichtige belangen betrokken zijn, dat men de gevolgen van hun heengaan niet vermag, ja nauwelijks waagt, te berekenen; menschen, wier voortgezette levenstaak zóózeer met den bloei van staat of kerk, of met het stoffelijk welzijn van den kleineren of grooteren kring, waarin zij zich bewogen, schijnt samengeweven, dat het moeite kost zich met de gedachte aan hunne voortaan ledige plaats vertrouwd te maken; moeite, het gevoel van onrust, van angstige zorg en spanning misschien, te bedwingen, waarmede het door hun afsterven geleden verlies de ziel der achterblijvenden vervult.
Tot het getal der zoodanigen kan de man niet gerekend worden, door wiens levensbericht te schrijven de ondergeteekende zich kwijt van een heiligen vriendschapsplicht.
Gerbrand Vissering - o! hoe schets ik de aandoening,
waarmede ik den naam van dien uitnemende, mij πολλων ανταξιον, velen, ja velen in waarde te boven gaande, hier ter neder schrijf! - Gerbrand Vissering had niet alleen

{==480==} {>>pagina-aanduiding<<}

geen banden aangeknoopt, door wier ontijdige verbreking voor anderen vaak een milde bron van hartzeer of kommer geopend wordt; maar hij had ook het waarlijk zeldzame voorrecht genoten, van de taak waaraan zijn leven gewijd was, om zoo te zeggen, tot den laatsten draad toe af te spinnen. Hij zou, langer in het leven gespaard zijnde, ongetwijfeld nog velen tot nut en zegen zijn geweest. Doch iets eigenlijk nieuws, iets groots en belangrijks, dat als zoodanig waardig was naast het door hem verrichte genoemd te worden, zou - zijne beste en trouwste vrienden zullen de eersten zijn om dit te getuigen - de wereld bezwaarlijk nog verder van hem hebben kunnen verwachten. Hij heeft juist lang genoeg geleefd, om een alllergewichtigsten arbeid te voltooien op eene wijze, waardoor hem eene eigenaardige eereplaats onder de vaderlandsche godgeleerden tot in verre toekomst verzekerd wordt. Hij is juist vroeg genoeg heengegaan, om velen onder zijne vereerders, die wellicht, en niet zonder reden, nog meer van zijne bekwaamheid gehoopt zouden hebben, niet al te zeer te leur te stellen.
Er zijn echter ook anderen, en tot hen is het dat mijn onvergetelijke vriend behoort, die zich gedurende hun leven zóózeer tot het voorwerp der algemeene liefde en achting gemaakt hebben, dat hun verscheiden reeds daarom alleen als een maatschappelijk verlies wordt betreurd. Welk een hoogen leeftijd de zoodanigen ook mogen bereiken, men zou hen nog altoos langer bij zich wenschen te behouden, nog altoos langer hunne trekken wenschen te kunnen aanschouwen, nog altoos langer hen werkzaam willen zien in den kring, die door hen werd opgeluisterd, en den weldadigen invloed genieten die door zoo uitstekende harten en geesten, in dichteren of wijderen omtrek, geoefend wordt. Als bij instinkt gevoelt de wereld - en het pleit inderdaad ten hare voordeele - dat zij die edelen en grooten op prijs heeft te stellen, dat zij reden heeft om trotsch op hen te zijn, en dat het werkelijk een allergevoeligst gemis, ja een ware ramp,

{==481==} {>>pagina-aanduiding<<}

voor haar geacht mag worden, zoo vaak zij zich één van hen door den dood ontnomen ziet. Inzonderheid is dit echter het geval, wanneer, zooals bij Vissering, dat verscheiden op een tijdstip plaats heeft, dat nog ver van den eindpaal scheen gelegen te zijn, en aan velerlei verwachting, die men op hun langer bezit gebouwd had, daardoor de bodem werd ingeslagen. Het verwondert ons dan ook in geenen deele, dat de mare van 's mans overlijden een kreet van rouw en droefheid door het land deed opgaan, die dadelijk weerklank vond in een aantal goedgestelde dagblad-artikelen, allen om het zeerst getuigende, gelijk van de liefde en achting waarin hij zich in klimmende mate had mogen verheugen, zoo van het diepe smartgevoel, waarmede hij door duizenden, die hem persoonlijk of uit zijn schriftelijken arbeid kenden, van verre of van nabij werd nageoogd.
En waardoor nu was het, dat Vissering zich die liefde en achting van zoovelen zoo ruimschoots verworven had? De hier volgende bladzijden mogen op die vraag het antwoord geven. Mochten zij dat kunnen doen op zulk eene wijze, dat althans eenigermate voldaan werd aan de eischen der mij opgedragen taak! Heb ik die taak ook al met groote opgewektheid aanvaard, mijzelven in de volbrenging daarvan voldoen - zal ik zeker wel 't allerminst. Indien slechts anderen mijne mededeelingen niet geheel onbevredigd ter zijde leggen! Indien vooral zij, die den ontslapene hetzij door bloedverwantschap of door langdurigen omgang het naast gestaan hebben, in de door mij te leveren schets eenige hoofdtrekken mogen herkennen van het beeld, dat ik in de Jaarboeken dezer Maatschappij voor vergetelheid tracht te bewaren! Dat beeld - het staat onuitwischbaar in mijne ziel afgedrukt, en vervult daar thans de plaats, sedert jaar en dag door den mij ontrukten vriend bij zijn leven ingenomen. Doch het te beschrijven voor anderen - het zóó te beschrijven, dat het weer als 't ware vorm en leven aanneemt en in al zijne beminnelijkheid, al zijne achting gebiedende eigen-
{==482==} {>>pagina-aanduiding<<}
schappen te voorschijn treedt? .... Laat mij 't voor het minst beproeven!
 
Gerbrand Vissering werd 1 Juni 1813 geboren te Groningen. Zijne ouders waren Jacobus David Vissering, predikant bij de Doopsgezinde gemeente aldaar, en Baudina Cnoop. Groote zorg baarde dezen een tijd lang de zwakheid van zijn lichaamsgestel, die tot tweemalen toe eene geheele verlamming ten gevolge had, en oorzaak was, dat hij later dan gewoonlijk naar school kon worden gezonden. Nadat hij echter dien ziekelijken toestand gelukkig was te boven gekomen, slaagde hij er in, door vlijt en inspanning, de geledene schade ruimschoots in te halen. Als een hunner beste leerlingen, won hij de genegenheid zijner onderwijzers, terwijl hij wederkeerig de verplichting, die hij jegens dezen had, nimmer uit het oog verloor, gelijk onder anderen bleek uit de omstandigheid, waarin een hem bijzonder eigen karaktertrek te voorschijn trad, dat hij ook nog in vervolg van tijd, zoo dikwijls hij gedurende de vacantiedagen in zijne vaderstad vertoefde, niet ligt verzuimd zou hebben hun een vriendschappelijk bezoek te brengen. Goed onderlegd, verliet hij de school op vijftienjarigen leeftijd, en daarmede was ook het oogenblik gekomen, waarop de keuze van een beroep voor hem gedaan moest worden. Wat echter meer gebeurt - zijne ouders vergisten zich aanvankelijk ten eenemale omtrent den aanleg van een knaap, die in hooge mate vlijtig en leerzaam was, doch zonder voor een bepaald vak van werkzaamheid eene besliste neiging aan den dag te leggen. Zij meenden, dat er van den even nauwkeurigen als nauwgezetten Gerbrand mettertijd wel een goed Notaris kon groeien, en waren derhalve blijde, hem al spoedig als leerling op een notariëel kantoor te kunnen geplaatst krijgen. Doch het duurde niet lang, of zij hadden hunne dwaling ingezien. Waar hun zoon ook voor geschikt mocht wezen,

{==483==} {>>pagina-aanduiding<<}

niet voor het werktuigelijk copiëeren van acten en boedelbeschrijvingen. Nauwelijks was er een jaar verloopen, of hij gaf zijn wensch naar verandering van werkkring te kennen, terwijl het nu op eenmaal duidelijk bleek, dat hij zijn zin op de studie gezet had. Hij wou en zou thans theologant worden, en zag tegen de daaraan verbonden bezwaren niet op, al moest hij, om zijn doel te bereiken, nog pas een aanvang maken met de beoefening der oude talen. Met stalen vlijt gebruik makende van het privaat-onderwijs, dat hem daarin gegeven werd, bracht hij 't gelukkig zóó ver, dat hij nog op zijn achttiende jaar tot de akademische lessen kon worden toegelaten.
Van nu af bevond onze Vissering zich in den juist voor hem berekenden levenskring, en zag hij zich de baan ontsloten, die hem naar zijne ware bestemming leiden zou. Student in den besten zin van het woord, bezocht hij niet alleen geregeld de collegies der toenmalige Groninger hoogleeraren van Limburg Brouwer, de Greuve, Lulofs en anderen, maar wijdde ook, met liefde en lust, al zijn overigen tijd aan het vak, dat hij zich ter beoefening gekozen had. Zijne studiën waren destijds, 't spreekt van zelf, nog van zuiver literarischen aard. Doch juist daarin bezig te zijn, met geheel zijn hart zich te verdiepen in de geschiedenis der oude gelijk der nieuwe wereld, de schoonheden te genieten der classieke letterkunde gelijk die der onsterfelijke gewrochten van latere, vooral Duitsche, dichters en prozaschrijvers, juist dat was reeds toen zijn lust en leven. Inzonderheid was het de Grieksche oudheid, met hare schatten van poëzie, waardoor hij zich reeds destijds voelde aangetrokken. Homerus en de tragici waren al spoedig zijne lievelings-auteurs, om het tot aan zijn dood toe te blijven.
Het was een tijdperk van drie schoone, voor zijne verdere vorming hoogst vruchtbare jaren, dat door Vissering aan onze noordelijke Akademie werd doorgebracht. Een tijdperk, welks werkzame rust slechts éénmaal, en voor een korte

{==484==} {>>pagina-aanduiding<<}

wijle, werd afgebroken, toen in de maand November van het jaar 1831, op 's Koning roepstem, eene tweede afdeeling der Groninger flankeur-compagnie werd opgericht, en ook onze jeugdige literator zich bij die gelegenheid verplicht achtte zich onder de vanen te scharen van hen die gereed stonden ten strijde te trekken tegen het nog altoos weerbarstige België. Gelukkig echter was het, dat het ditmaal tot geen uittocht naar de grenzen behoefde te komen, en de geheele zaak zich tot wat krijgsrumoer en eene onschuldige oefening in den wapenhandel kon bepalen. De afbreuk, daardoor aan nuttiger oefeningen gedaan, was dan ook slechts gering te noemen, en belette niet, dat onze flankeur-student reeds op 21jarigen leeftijd de Akademie voor het Seminarie der Doopsgezinden kon verwisselen, na vooraf, met den hoogsten lof, tot candidaat in de letteren bevorderd te zijn.
Van zijn verblijf aan de Amsterdamsche Kweekschool weet ik weinig meer te berichten, dan dat hij ook daar, gelijk bij zijne leermeesters, de hoogleeraren Muller, en Cnoop Koopmans, zoo niet minder bij zijne tijdgenooten de herinnering van een goed en degelijk student heeft achtergelaten. De gewone cursus van drie studiejaren was dan ook volkomen toereikend om hem de vereischte kundigheden voor zijne aanstaande maatschappelijke betrekking te doen verzamelen. Hij werd in 1837 proponent bij de Doopsgezinde Societeit, en ontving al spoedig, bijna gelijktijdig, twee beroepen, eene naar het eiland Ameland en eene naar de Zuid-Zijpe bij Petten. Hij koos de laatste, en aanvaardde nog op den 24sten December van datzelfde jaar, in eene namiddagbeurt, het hem opgedragen leeraarsambt, met eene leerrede over Koloss. 1: 28, 29, na des voormiddags door Professor Koopmans aan de gemeente te zijn voorgesteld.
De eerste jaren van Vissering's werkzaamheid als predikant behoorden niet tot zijne gelukkigste. Zijne standplaats muntte juist niet uit door bijzondere liefelijkheid, gelijk ik wel voor niemand zal behoeven te betoogen, die met de wes-
{==485==} {>>pagina-aanduiding<<}
telijke boorden van het Noord-Hollandsch Kanaal eenigszins bekend is, en op de hoogte der Mennisten-buurt, waar de kerk en pastorie der Doopsgezinden gelegen zijn, het bulderen heeft gehoord der woeste stormvlagen, waardoor, op korten afstand van daar, de dijk, die de afgebroken duinenreeks aaneen verbindt, schier het geheele jaar door gebeukt en geteisterd wordt. Deze omstandigheid was het evenwel niet, die den jeugdigen leeraar vaak zoo zwaarmoedig gestemd deed zijn, ja hem soms de troostelooze gedachte inboezemde, dat hij zich aan eene taak gewijd had, waarvoor hij niet berekend was. Wel werkte zijne omgeving niet medè om hem in zijne huiselijke eenzaamheid op te beuren; doch hij was veel te verstandig, en daarbij veel te bescheiden in de eischen die hij aan het leven stelde, dan dat hij zich daardoor alleen zijne opgeruimdheid zou hebben laten benemen. Het gemis van deze, wanneer het zich bij hem deed gevoelen, had eene geheel andere oorzaak; eene, die samenhing met een klein, doch hinderlijk gebrek in zijnen persoonlijken aanleg, dat, ofschoon hij zijn best deed om het te overwinnen en daarin ook gedeeltelijk slaagde, hem toch voortdurend moeite is blijven baren. Hij stelde namelijk niet bijzonder gemakkelijk, en had daarvan bij het maken van zijn preeken vooral veel last. Wat hij schreef, het behoeft wel niet gezegd te worden, was altoos even helder gedacht als juist en correct, soms puntig, uitgedrukt. Doch de denkbeelden vloeiden hem onder het schrijven niet toe; zijn geest was meer ontvankelijk voor indrukken, dan vlug en vaardig in het wedergeven. Terwijl niemand 't hem verbeteren kon waar het op nauwkeurigheid van bewerking aankwam, was hij de mindere van velen, ook van vrij wat minder begaafden, in dat scheppen en verbinden, waarin het geheim van een aangenamen en gemakkelijken stijl voornamelijk gelegen is. Daardoor tobde hij met zijn preekwerk, en al kwam hij er ook, onder veel zwoegens, geregeld meê klaar, en al ontbrak het hem niet aan bewijzen, dat zijn kanselarbeid door

{==486==} {>>pagina-aanduiding<<}

velen op prijs werd gesteld, en dus nog lang zoo slecht niet moest zijn, hij vond daarin toch de voldoening niet, die hij voor zichzelven begeerde. Vandaar zijne vlagen van moedeloosheid, die eerst geheel geweken zijn, nadat hij, als de vrucht van jarenlange volharding op ander gebied, een arbeid had mogen voltooien, waardoor zijn naam, in den rij onzer vaderlandsche geleerden, als die van weinigen gevestigd werd.
Hij stond nog te Zuid-Zijpe, toen ik, bij gelegenheid eener preekbeurt, die ik in een naburige gemeente te vervullen had, een bezoek aan hem bracht, en zoo voor het eerst, schoon zeer vluchtig, kennis met hem maakte. Het was echter slechts kort daarna, in 1842, dat hij deze standplaats voor Wormer en Jisp verwisselde, waar hij den 11den September van dat jaar zijne intrede deed, en, gelijk bekend is, tot zijn dood toe werkzaam is gebleven. Dáár wijdde hij zich met vernieuwden lust aan de taak, met welker volvoering hij zich reeds te Zuid-Zijpe, - neen, reeds als student aan de Doopsgezinde Kweekschool, - neen, nog vroeger reeds, in zijne Groninger leerjaren had beziggehouden, en die daarom zoowel, als omdat hij er tot het laatst toe aan zou blijven voortarbeiden, met recht zijn levenstaak mocht heeten, - de vertaling van het Nieuwe Testament. Dat werk, waardoor hij eenmaal zooveel verdienden lof zou inoogsten, naderde van nu af van jaar tot jaar meer zijne voltooiing, en werd niet weinig gebaat door den beperkten kring van werkzaamheden waardoor hij, als herder en leeraar eener kleine dorpsgemeente, van zijne wetenschappelijke studiën werd afgetrokken. Hij kon de stoffelijke en geestelijke belangen dier gemeente ijverig behartigen, en deed dat ook met raad en daad; hij kon een trouwe pastor wezen, en verdiende werkelijk in dit opzicht aan velen tot voorbeeld gesteld te worden; doch met dat al behield hij de beschikking over een overvloed van vrijen tijd, dien hij, in zijn voortdurend ongehuwden staat, niet beter wist, en zeker ook niet vermocht te besteden, dan

{==487==} {>>pagina-aanduiding<<}

ter bereiking van het groote doel, dat hem als een ideaal voor den geest stond, en waarop die geest, door al zijne ontwikkelingstijdperken heen, zonder ophouden gericht bleef. Hij verdiepte zich daarin dan ook zóó geheel, dat hij er zich hoe langer hoe meer mede vereenzelvigde; zeer ten voordeele, ongetwijfeld, voor het werk dat hij zocht tot stand te brengen, en dat, schier onafgebroken in het middenpunt van zijn gedachtenkring geplaatst, al de beste, meest voedende sappen van zijn intellectueel leven tot zich trok, doch niet zonder schaduwzijde voor hemzelven, al ware 't alleen omdat hij, na eenmaal zijne taak te hebben afgewerkt, door het gevoel eener leegte overvallen werd, die door niets kon worden aangevuld.
Wij zien in het vertalingswerk van Vissering een inderdaad zeldzaam voorbeeld van onverdeelde toewijding aan eene zaak, waarvoor men, met de geschiktheid, ook de roeping ontvangen heeft. Of men hem een geboren vertaler zou kunnen noemen, zij nu daargelaten. Doch hoogst opmerkelijk is de omstandigheid, hierboven even aangestipt, dat hij zich reeds zoo vroeg, ja reeds als aankomend jongeling ernstig bezig hield met den arbeid, dien hij als predikant van Wormer en Jisp zoo glansrijk volbrengen zou. Het bewijs daarvoor ligt onder anderen in hetgeen ik hem zelven meermalen op zijne eenvoudige wijze heb hooren mededeelen, en dat hierop nederkomt: Van der jeugd af was hij een hartstochtelijk liefhebber der muziek geweest, en hij had het dan ook niet alleen in het pianospel al spoedig vrij ver gebracht, maar zich ook op de theorie der muziek, meer dan in 't voorbijgaan, toegelegd. De in het eerste verkregen vaardigheid, gepaard aan de kennis der laatste, ontsloot voor hem het orgel der Doopsgezinde kerk, en het strekte hem tot groot genot, als hij, bij de openbare godsdienstoefeningen, het gezang der gemeente door zijn spel begeleiden mocht. Daar echter de plaats, die hij als organist innam, niet bijzonder geschikt was om naar de preek te luisteren, - wat placht

{==488==} {>>pagina-aanduiding<<}

onze jeugdige literator bij zulke gelegenheden te doen? Hij had een Grieksch Testamentje bij zich gestoken, en hield zich bezig, daarmede de overzetting te vergelijken, die naast hem lag. Zoo openbaarde hij toen reeds een duidelijk besef van de behoefte, die er aan eene verbeterde bijbelvertaling bestond. Zoo zien wij hem toen reeds aan 't werk met de grondslagen, waarop het door hem nagelaten monumentum aere perennius eens door hem zou worden opgetrokken!
Na herhaalde bewerking en verwerking, was de arbeid van onzen Vissering eindelijk zóóver gevorderd, dat de eerste uitgave er van in 1854 bij den heer Frederik Muller in het licht kon verschijnen. Hij voorzag haar ten slotte van eene voorrede, waarin hij rekenschap gaf van den door hem verrichten arbeid, en die, na de betuiging, dat hij dezen gewillig aan de vuurproef der kritiek onderwierp, met de navolgende, het werk zoowel als den schrijver kenschetsende, woorden eindigde: ‘Bied ik eene vertaling des N.T. aan, waarbij mijn streven was den zin van het oorspronkelijke getrouw, duidelijk en overeenkomstig de eischen van taal en stijl, weder te geven: ik spreek den wensch uit, dat die van mijnen arbeid gebruik maakt, daarin werkelijk een hulpmiddel moge vinden om de Schrift des N.T. beter te verstaan; dat, naarmate hij beter verstaat wat hij leest, hij die Schrift ook steeds hooger moge waarderen, en dat hij door hare lezing moge opwassen in de kennis van den éénen waren God en van Jezus Christus, dien Hij gezonden heeft; de kennis die het eeuwige leven is. Daartoe gebiede God zijnen zegen over mijn werk! Is daarin iets verkeerds, iets dat niet uit de waarheid is en niet tot de waarheid leidt: Hij make door den genadigen invloed van zijnen geest het onschadelijk; is er in dat werk iets goeds: Hem zij dat goede aanbevolen, en Hij doe het werken wat Hem behaagt!’
Men zal natuurlijk niet verwachten, dat ik mij bij deze gelegenheid zal onledig houden met de beschouwing en waardeering van een geschrift, dat schier onmiddellijk bij zijne

{==489==} {>>pagina-aanduiding<<}

verschijning zulk eene groote bekendheid erlangd, ja zijnen weg tot in menige huiskamer gevonden heeft. Ook zou een Levensbericht als dit voor de daarvoor gevorderde uitweiding zelfs geene voldoende ruimte aanbieden. Wat ik echter niet onvermeld mag laten, omdat het mijn ontslapen vriend zoozeer tot eer verstrekt, is, dat zijn arbeid inderdaad, overeenkomstig zijn verlangen, aan de vuurproef der kritiek is onderworpen geworden, en daaruit glansrijk is te voorschijn getreden. Het was voor die kritiek toenmaals een bij uitstek gunstige tijd. Van verschillende zijden was op het gebrekkige der Statenoverzetting de aandacht gevestigd geworden. Nagenoeg algemeen was dientengevolge het verlangen naar voorziening in eene behoefte, die door alle deskundige vrienden des bijbels in steeds klimmende mate erkend en gevoeld werd. Om aan dat verlangen tegemoet te komen, had dan ook de synode der Nederlandsch-Hervormde Kerk juist te voren eene Commissie van wetenschappelijke mannen, waaronder Vissering zelven, uitgenoodigd om aan de bewerking eener nieuwe bijbelvertaling hare krachten te wijden. Al wat op den daartoe behoorenden arbeid betrekking had, was bijgevolg om mij zoo uit te drukken, aan de orde van den dag gesteld. Het kon dus wel niet missen, of een arbeid als die van Vissering, de rijpe vrucht van jarenlange studie, moest als eerste ernstige poging om aan den wensch naar eene getrouwe, aan de behoeften en eischen des tijds beantwoordende vertaling des N.T.'s tegemoet te komen, de opmerkzaamste belangstelling wekken. Godgeleerde Tijdschriften van verschillende richting en kleur spraken er hun oordeel over uit, en, hoe weinig verschoonend de kritiek soms te werk mocht gaan, de algemeene indruk, door hare uitspraken teweeggebracht, was al spoedig geen andere dan deze, dat de auteur dezer bijbelvertaling niet minder dan een meesterstuk geleverd had.
Een meesterstuk, - schoon daarom nog geen werk, dat op volmaaktheid aanspraak kon maken. Niemand, die van

{==490==} {>>pagina-aanduiding<<}

dit laatste meer overtuigd was, dan de nederige schrijver zelf, die er juist daarom met ernst op had aangedrongen, dat men hem de gebreken van zijn arbeid zou aanwijzen, met de verzekering, dat de aanmerkingen en bedenkingen daarop, die ter zijner kennisse werden gebracht, door hem met belangstelling ontvangen, en met nauwgezetheid overwogen en getoetst zouden worden. Onder die aanmerkingen en bedenkingen was er voornamelijk eene, die den door hem gevolgden Griekschen tekst betrof. Hoeveel eerbied men ook koesterde voor de verdiensten van een man als Tischendorf op het gebied der kritiek, en hoe groote waarde men ook geneigd was aan de, in 1849 verschenen, 2de uitgave van diens N. Testament toe te kennen, men was toch tamelijk eenstemmig in het oordeel, dat een vertaler als Vissering eene eenigszins vrijere houding tegenover hem had behooren aan te nemen, en dat bepaaldelijk de gemeente en het huisgezin er weinig mee gebaat waren, dat eene wellicht minder juiste lezing gevolgd was, alleen omdat zij door een groot man in het vak was aanbevolen. Andere aanmerkingen, niet altoos even gegrond, golden den inhoud der vertaling zelve; zekere eigenaardigheden van taal en stijl, bepaaldelijk ook het door den schrijver overgenomen, doch naar ons taaleigen minder verdedigbaar geachte, historische praesens; het gemis van inleidingen voor de afzonderlijke boeken des N. Testaments; niet het minst, eindelijk, de groote karigheid der aanteekeningen, die, tot opheldering van den zin der vertaling, aan den voet der bladzijden geplaatst waren.
Na van deze bedenkingen tegen zijnen arbeid kennis genomen te hebben gelijk hij beloofd had, stond Vissering niet lang in beraad omtrent den weg, dien hij verder had in te slaan. Aangemoedigd door de belangstelling, die zijn werk gevonden had, eene belangstelling, zooals hij zich uitdrukte, ‘grooter dan hij had durven hopen,’ besloot hij aan het voorstel van zijn vriend, den uitgever, tot het leveren

{==491==} {>>pagina-aanduiding<<}

van een nieuwen druk gehoor te geven. Doch die nieuwe druk zou dan tevens een aanmerkelijk verbeterde moeten zijn. Hij zette zich dus met frisschen moed aan den arbeid, en bespaarde zich de waarlijk zeer groote moeite niet, om, met zorgvuldige gebruikmaking van de oordeelvellingen der kritiek, zoowel als van hetgeen hijzelf, bij voortgezet onderzoek, aan zijne vertaling te verbeteren vond, deze niet slechts te herzien, maar voor het grootste deel geheel om te werken. De inspanning, die hij zich daarvoor getroosten moest, vond rijke belooning, toen hij, vijf jaren later, andermaal met zijn Nieuw Testament voor het publiek kon optreden. Algemeen was men van oordeel, dat de verdiensten der uitgave van 1859 die der eerste zeer ver overschaduwden. Tekst, overzetting, taal en stijl, aanteekeningen, kortom alles had nog aanmerkelijk gewonnen; zóó aanmerkelijk, dat er inderdaad nauwelijks meer plaats voor eene billijke kritiek overbleef. Men kon natuurlijk op meer of minder punten van den schrijver in gevoelen blijven verschillen; men kon meenen, dat, op een grooter of kleiner aantal plaatsen, de zin van het oorspronkelijke anders opgevat of wedergegeven moet worden dan door hem gedaan was. Doch daarover waren de meesten het eens, dat Vissering ditmaal eene vertaling geleverd had, die, wat nauwkeurigheid, getrouwheid, duidelijkheid, onberispelijkheid van taal en stijl betrof, met recht eene model-vertaling heeten mocht; en, welke verwachtingen men destijds ook van de synodale bijbeloverzetting mocht koesteren, het was al spoedig de meening van het geheele publiek, dat, naast deze, die van Vissering steeds eene waardige plaats zou blijven beslaan.
Van de synodale overzetting gewagende, mag ik niet nalaten, ook op het aandeel te wijzen, dat daarin door Vissering genomen werd. Zooals namelijk hierboven reeds is vermeld geworden, ook hij behoorde tot degenen, die in het jaar 1853 vanwege de synode der Ned. Herv. Kerk werden uitgenoodigd om eene, zich aan de Statenoverzetting aanslui-
{==492==} {>>pagina-aanduiding<<}
tende, doch tegelijk op wetenschappelijke grondslagen steunende, nieuwe bijbelvertaling tot stand te brengen. Dat trouwens een man als Vissering, die een jaar te voren zoo gelukkig op dit gebied gedebuteerd had, in eene dergelijke commissie niet gemist mocht worden, sprak vanzelf. Hij behoorde daarin zitting te hebben als specialiteit, als deskundige bij uitnemendheid. Juist door deze hoedanigheid echter was zijne verhouding tot den arbeid, waaraan hij geroepen was deel te nemen, ook van eenigszins teederen aard geworden. Zelf als vertaler op te treden van geschriften, waarvan hij pas te voren eene met zorg bewerkte overzetting gepubliceerd had, - dit kon bezwaarlijk van hem gevergd worden. Zijne taak moest zich dus aanvankelijk noodwendig bepalen tot het geven van advies, voorzoover dit gevraagd werd, aan de vertalers die met hem tot dezelfde sectie behoorden. Intusschen heeft de loop van zaken teweeggebracht, dat hij zijne eigenaardige gaven later toch nog meer onmiddellijk aan den synodalen arbeid heeft kunnen dienstbaar maken. Toen veranderde omstandigheden één van de leden zijner sectie verhinderden het aangevangen werk voort te zetten, heeft hij de vertaling en toelichting der brieven aan de Efeziërs, de Kolossensen en de Thessalonicensen op zich genomen, en daarmede een werk verricht, dat voor eene derde uitgave van dat gedeelte zijner eigene vertaling gelden kan. Doch groot zouden vooral de diensten zijn, die hij bewees, toen hij, als lid der commissie van eindredactie, waartoe hij met den Hoogl. Prins benoemd was, geroepen werd, al het door de verschillende vertalers geleverde werk, vooral uit het oogpunt der eenparigheid, aan eene strenge toetsing te onderwerpen. Hij heeft zich bij die gelegenheid vooral met de historische boeken des N.T.'s en de Johanneïsche Schriften beziggehouden, terwijl zijn mede-gecommitteerde, de heer Prins, zijne zorgen meer bepaaldelijk aan de overige Schriften wijdde. Tot zijn onvergankelijken lof mag hierbij vermeld worden, dat hij zich bij de volvoering van dit hoogst

{==493==} {>>pagina-aanduiding<<}

gewichtige werk door geen zweem van onedelen naijver heeft laten besturen, ja, dat hij, integendeel, met de grootste edelmoedigheid van aanteekeningen, aan zijne tweede editie toegevoegd, ten bate der nieuwe bijbelvertaling gebruik heeft gemaakt. Heeft hij dan ook aan het einde, met de hem eigene bescheidenheid, onbewimpeld verklaard, dat die nieuwe vertaling tot hoogeren trap van volkomenheid gebracht was, dan hij had kunnen bereiken, wij mogen 't niet vergeten, dat zij daarvoor ook aan zijne belangelooze medewerking niet weinig te danken heeft gehad.
De vermelding van Vissering's aandeel in het werk der synodale overzetting heeft ons tot omstreeks het midden van het jaar 1866 gebracht, toen de commissie van eindredactie plaats maakte voor de commissie van revisie, die aan den arbeid van zoovele jaren de laatste hand zou leggen. Van dat tijdstip af, kan men zeggen, was zijne taak voor deze aarde afgewerkt. Het was, alsof het hem door eene liefderijke beschikking vergund was geworden, nog eenigen tijd het genot te smaken van de achting en de onderscheiding, die hem, den vroeger slechts aan weinigen bekenden predikant eener weinig aanzienlijke gemeente, na de uitgave zijner vertaling van alle zijden ten deel vielen en waaraan hij, gelijk zijne benoeming tot lid der Maatschappij van Letterkunde in 1864, zoo ook den titel van Theologiae Doctor te danken had, hem, honoris causa, door den senaat der in zijne vaderstad gevestigde Akademie op vleiende wijze verleend. Maar tot het ontwerpen van een nieuw levensplan zou het bij hem niet komen. Wel zou het hem onmogelijk geweest zijn, terende op zijn roem en rustende op zijn welverdiende lauweren, zijne dagen in ledigheid door te brengen. Doch zijn bestaan was, in dit laatste tijdperk, meer dat van den dilettant, voor wien de studie eene zaak van uitspanning inplaats van inspanning is. Liet hij al niet na, aanteekening te houden van hetgeen hij onder het lezen belangrijks meende gevonden te hebben voor het werk, waaraan zijn naam nu

{==494==} {>>pagina-aanduiding<<}

eenmaal verbonden was, het was toch daarom wel niet bij voorkeur, dat hij thans weer naar de zangen van Homerus greep, maar om zijnen geest te verfrisschen door eene hernieuwde kennismaking met de naïve tafereelen en voorstellingen, waaraan vooral de Odyssee zoo rijk is, en wier weldadig verkwikkende invloed zich juist op een kinderlijk gemoed als het zijne zoo levendig deed gevoelen.
Ook op de beoefening der muziek begon hij zich in dien tijd weer met verdubbelden ijver toe te leggen. Zijn niet gewone aanleg tot fantaseeren, ofschoon eene bron van rijk genot voor hemzelven en inzonderheid voor zijne vrienden, had in zeker opzicht aan zijne ontwikkeling op dit gebied nadeel gedaan, door hem van het muziekale lezen afkeerig te maken. Thans echter had hij 't er op gezet, zijne schade nog zooveel mogelijk in te halen, en oefende hij zich geregeld in het spelen der sonates van Mozart en Beethoven, terwijl een glans van verrukking zich over zijn gelaat verspreidde, wanneer het hem met eenige inspanning gelukken mocht de schoonheden dier toonwerken zóó weder te geven, dat anderen er, evenals hijzelf, door werden weggesleept.
Met dat al, en in weerwil ook van andere omstandigheden, waaronder vooral zijne nabijheid bij Amsterdam, waar hij, in de woning zijns broeders, de genoegens van het huiselijke leven, zoo vaak hij dit wenschte, smaken kon, en waar hij zich, vooral door de geregeld bijgewoonde Caeciliaconcerten, en de niet minder trouw bezochte tentoonstellingen in Arti, de gelegenheid tot menig onvergetelijk kunstgenot geopend zag, - met dat al, zeg ik, had Vissering's leven, door het gemis van een eigenlijk levensplan, in de laatste jaren iets eentoonigs, iets onbevredigends gekregen, dat hij allerminst voor zichzelven zou hebben trachten te verbergen. Ook de omgang met zijne collega's en met enkele beschaafde bewoners van de door hem als leeraar bediende dorpen; ook de bezoeken, die hem door, meestal jeugdigen, ambtsbroeders uit den omtrek gebracht werden; ook de dagen van rijk ge-
{==495==} {>>pagina-aanduiding<<}
not voor ons beiden, die hij, gelijk sedert lang ieder jaar, in de Enkhuizer pastorie placht door te brengen; ook de vacantie-dagen in den schoot zijner naaste betrekkingen gesleten; ook de grootere en kleinere reistochten zelfs, die wij samen maken mochten, waren niet geheel in staat het ledig aan te vullen, dat zich, bij het langzamerhand en eindelijk geheel ten einde loopen zijner werkzaamheid, om onzen vriend had gevormd. Nog éénmaal slechts zou het gevoel daarvan voor een gansch ander plaats maken. Het was, toen hij 15 September 1867 gedachtenis mocht vieren van zijne vijfentwintigjarige ambtsbediening te Wormer en Jisp. Die dag was voor hem een ware vreugdedag, niet alleen om de blijken van warme belangstelling en liefdevolle gehechtheid die hem geschonken werden, maar ook en vooral om de in hem verwakkerde bewustheid, dat hij, op den hem aangewezen post, nog veelzins nuttig kon wezen, nog altoos eene niet onbelangrijke taak te volbrengen had.
Niet lang echter zou het duren, of ook die taak werd voor goed afgebroken. Het was in het najaar van 1868, dat wij ten mijnen huize het plan vormden, om, bij leven en gezondheid, in de maand April des volgenden jaars een uitstap naar Parijs te maken. Een tijd lang scheen het, alsof van de volvoering van dat plan wel niets zou komen. Weken achtereen door koortsen gekweld, die een zeer verzwakkenden invloed op zijn geheele gestel oefenden, had hij mij reeds het voorstel gedaan, om, indien dit niet met hem beterde, ons tochtje tot later te verschuiven. Intusschen kwam er toch, naar 't scheen, een gunstige verandering in zijnen toestand, en hij volgde van dat oogenblik af slechts de stem zijner eigen begeerte, zoowel als den raad zijner vrienden en betrekkingen, door tot een reistocht te besluiten, waarvan hij zich nu niet alleen winst voor geest en hart, maar ook herstel zijner geschokte gezondheid meende te kunnen beloven. Wij vertrokken derhalve nog op den bepaalden dag, en ontmoetten elkander ook ditmaal, evenals bij meer der-
{==496==} {>>pagina-aanduiding<<}
gelijke gelegenheden vroeger, aan het station te Utrecht, vanwaar wij de reis gezamenlijk voortzetten. Het bleek mij echter al spoedig, dat Vissering niet meer geheel de oude was. Het ontbrak hem wel geenszins aan de opgewektheid, den gezelligen praatlust, het licht ontvlambaar enthusiasme, die tot zijne natuur behoorden, en aan het samenzijn met hem zooveel bekoorlijkheid gaven; doch hij was blijkbaar veel minder bestand, dan hij vroeger geweest zou zijn, tegen de vermoeienissen, die met een verblijf in Frankrijks even uitgestrekte als woelige hoofdstad, en met het bezoek van hare grootsche kunstverzamelingen en andere merkwaardigheden onafscheidelijk verbonden zijn. Ik bemerkte dan ook tot mijn leedwezen, dat de reis, die in ieder ander opzicht zoo geheel aan de verwachting had mogen beantwoorden, aan de gezondheid van mijn vriend slechts weinig goed had gedaan, en hoopte nu maar, dat de rust, die hij bij onze tehuiskomst tegemoet ging, hem allengs tot vorigen welstand zou doen terugkeeren. Die hoop zou echter, helaas! blijken ijdel te zijn. Reeds het eerste bericht, dat ik uit Jisp van hem ontving, was van minder gunstigen aard. Niet lang daarna moest hij mij mededeelen, dat hij door eene ernstige geelzucht was aangetast. Toen ik hem, zoodra de omstandigheden 't mij veroorloofden, ging bezoeken, vond ik hem reeds zoo aanmerkelijk verzwakt, dat hij slechts voor korte tusschenpoozen het bed verlaten kon. Toch voelde hij zich dien dag nog sterk genoeg, om, de behoefte van zijn vriendenhart involgende, veel met mij te spreken. Hij had wel begrepen, dat ik komen zou, en hij had mij ook nog een en ander te zeggen, dat ik weten moest, indien deze krankheid, zooals het zich liet aanzien, een middel tot zijn einde mocht zijn. Of hij tegen dat einde opzag? Niet in 't minst! Wel zou hij nog gaarne wat in het leven gespaard blijven; want dat leven was voor hem nog de bron van te veel goeds, dan dat het zijne aantrekkelijkheid voor hem zou verloren hebben. Maar zijn werk was toch eigenlijk afgedaan, en dan,

{==497==} {>>pagina-aanduiding<<}

niet waar? wij zijn immers, hetzij dat wij leven, hetzij dat wij sterven, in de hand-Godes, en die God had hem te veel liefdeblijken doen ondervinden, dan dat hij zich ook nu niet met kinderlijk vertrouwen op zijne leiding verlaten zou. Neen, waarlijk, zijne vrienden konden er gerust op wezen, daar was in hem noch vrees, noch opzien tegen den dood. Hij wilde gaarne medewerken tot zijn herstel, en, indien de kwaal voor de aangewende geneesmiddelen nog wijken mocht, zich zooveel mogelijk in acht nemen om eene instorting te voorkomen. Doch hij voor zich rekende daar slechts weinig op, en - hij had de waarde van dit leven, met zijne wisselingen en onbereikte idealen, eenmaal genoeg leeren kennen, om er niet getroost en gewillig van te scheiden.
Zijne verwachting, dat hij tot den eindpaal genaderd was, zou maar al te ras bewaarheid worden! Toen ik, na het ontvangen van meer verontrustende berichten, mij andermaal naar Jisp spoedde, - het was toen Maandag de 28ste Juni 1869 - kwam ik te laat, om hem nog eenmaal een laatst vaarwel te kunnen toeroepen. Zijn trouwe vriend en ambtsbroeder, van Berck Colenbrander, deelde mij zijn heengaan mede. Ik stond een wijle voor zijn stoffelijk overschot, en wat er bij het zien der kalme, bleeke trekken van dat voor mij zoo dierbaar gelaat in mij omging, en wat ik gevoelde toen ik langs het mij wel bekende, eenzame pad van Jisp naar Purmerende terugwandelde, en hoe ik ook sedert te moede geweest ben onder het verlies van een vriend, die zóó veel als Vissering voor mij geweest is, en nog langen tijd zooveel voor mij had kunnen zijn, - neen gewis, men zal niet van mij vergen, dat ik het onder woorden tracht te brengen.
Trouwens, ik meen ook zonder dat te zullen verstaan worden door ieder, die het voorrecht had, en dontslapene eenigszins van nabij te kennen. Vissering, de door en door kundige en bekwame vertaler van het N.T., was niet alleen wat men in het maatschappelijk verkeer een aangenaam mensch pleegt te noemen, maar ook in den volsten zin des

{==498==} {>>pagina-aanduiding<<}

woords een beminnelijk mensch; beminnelijk, tot zelfs in de enkele kleine zwakheden, die hem eigen waren, en die zoo geheel met zijne natuur waren samengeweven, dat men zich hem bezwaarlijk zonder haar zou kunnen, en ook niet gaarne zou willen voorstellen. Gevoelig, soms tot overgevoeligheid toe, voor ieder, ook het geringste blijk van waardeering en toegenegenheid dat hem gegeven werd, voldeed hij slechts aan een innerlijken aandrang van zijn gemoed, door allen, met wie hij in aanraking kwam, met goedheid en voorkomendheid te bejegenen. Hij was één dier weinigen, wier geheele zijn en doen het schier onmogelijk maakt, dat eenig gevoel van wrok of bitterheid jegens hen wordt opgewekt, en die tengevolge daarvan het zeldzame geluk mogen smaken, dat zij geen enkelen vijand of benijder hebben. Daarentegen behoefde men den echt humanen man slechts een oogenblik ontmoet te hebben, om aanstonds op een vriendschappelijken voet met hem te zijn. De eens aangeknoopte kennismaking was dan doorgaans een band geworden, die nooit weder verbroken werd. Vandaar, dat hij haast overal harten had, die warm voor hem klopten, en dat hij steeds een welkome gast was en bleef in iederen kring, waarin hij zich eenmaal zag ingeleid. Daartoe werd dan voorts niet weinig bijgedragen door nog andere eigenschappen, die hem versierden. Ik reken daartoe in de eerste plaats zijne veelzijdige kennis en ontwikkeling. Wel verre toch van alleen de man van afgetrokken studie te zijn, had hij ook steeds een open oog gehad voor het schoone op het gebied van kunst en letterkunde, en, gelijk reeds vroeger door mij werd opgemerkt, zijn smaak was door de lezing der beste voortbrengselen van vroegere en latere schrijvers niet weinig veredeld geworden. Ook in de wereld had hij over 't geheel goed rondgezien, en van de hem aangeboden gelegenheden een ijverig gebruik gemaakt om met veel zaken bekend te worden, die aan anderen, soms hun leven lang, vreemd blijven. Voegt men hierbij, dat hij indertijd en op zijn ma-
{==499==} {>>pagina-aanduiding<<}
nier ook nog wel zoo wat aan vakken als botanie en mineralogie had gedaan, dan begrijpt men te lichter, dat hij, om aan hetgeen ik straks zijn gezelligen praatlust heb genoemd te kunnen voldoen, zijne toevlucht niet tot onbeduidendheden behoefde te nemen. Een gesprek met hem nam integendeel in den regel al spoedig, en als van zelf, eene interessante wending, en zeker zullen zich velen nog dankbaar het genot herinneren, dat zijn bijzijn hun juist daardoor heeft opgeleverd. Even dankbaar, voorzeker, als het genot, dat zij smaakten, wanneer hij, op daartoe ontvangen uitnoodiging, zich voor de piano plaatste, en, na met een stroom van machtige akkoorden gepreludeerd te hebben, het hart zijner hoorders verkwikte door eene zielvolle melodie, die hij hier of ginds had opgevangen, of die als de uiting zijner gewaarwordingen van het oogenblik een kortstondig leven van hem ontving om als motief te dienen, waaraan zijne volgende, soms treffend schoone, inspiraties werden vastgeknoopt.
Deze veelzijdige ontwikkeling, waardoor hij zich onderscheidde, had te grooter waarde, en werd ook doorgaans te meer op prijs gesteld, omdat zij gepaard ging met eene nederigheid, die hem, hoe vaak hij daarin mocht mistasten, anderen altoos hooger deed achten dan zichzelven. Zich op den voorgrond te plaatsen, een meesterachtigen toon aan te slaan, uit de hoogte te oordeelen of te veroordeelen, - niets dat verder van hem verwijderd lag. Voelde hij zich gedrongen eene eenmaal uitgesproken meening vol te houden, men kon er zeker van zijn dat geen zweem van ‘Rechthaberei’ daarbij in het spel was, en dat het er hem allerminst om te doen was zijn eigen gevoelen door te drijven. Dit laatste, integendeel, kostte hem altijd eenigen innerlijken strijd; hij zag zich niet gaarne geroepen tot het maken van oppositie, en voelde hij zich desniettemin verplicht eene overtuiging te verdedigen, juist omdat het eene overtuiging was die hij nu eenmaal niet kon of mocht prijsgeven,

{==500==} {>>pagina-aanduiding<<}

dan was het vaak aardig te zien, welke middelen hij aangreep om zijn verzet te verschoonen en zijn leedgevoel te kennen te geven over de onmogelijkheid waarin hij zich bevond om anderen te wille te zijn.
Diezelfde nederigheid openbaarde zich insgelijks, op hoogst innemende wijze, in eene echt kinderlijke tevredenheid met zijn lot. Niemand, voorzeker, die licht beweerd zou hebben, dat de fortuin hem gunstig was geweest. Zijne vrienden, en die nader met hem bekend waren, wel het allerminst. In het oog van dezen was het slechts te bejammeren, en zij deden dit ook, dat een man als Vissering, voor het gezellige leven als geschapen, door evenveel kunstliefde als wetenschappelijken zin zich zoo gunstig onderscheidende, met al de vereischten voor een beschaafden omgang zoo rijkelijk toegerust, zijne dagen op eene standplaats moest doorbrengen, waar hij, nu ja, de liefde en achting zijner medeburgers ruimschoots genoot, doch waar hij uit den aard der zaak toch schier alles ontberen moest, wat voor iemand van zijne hoedanigheden dringend behoefte scheen. Ware hij voor 't minst gelukkig gehuwd geweest! Doch hij had, zoo hij meende, vroeger den geschikten tijd voor het aanknoopen van eene echtverbintenis laten verloren gaan, en, hoezeer hij zich daarover beklaagde, hij kon later niet meer besluiten een stap te doen, waardoor zulk eene gewichtige verandering in geheel zijn leven stond gebracht te worden. Hoe eenzaam vloot dientengevolge dat leven daarhenen! Hoe arm moest het schijnen aan genoegens voor iemand, die juist voor niets minder aanleg had, dan voor het bestaan van een kluizenaar! En toch - het zij tot zijne eer gezegd! - toch zoudt gij den nederigen man niet licht op een woord betrapt hebben, dat blijk gaf van eenige ontevredenheid. Hij kwam gaarne in den kring zijner vrienden en betrekkingen eenige ontspanning zoeken, en trachtte bij zulke gelegenheden, door het voeren van geen oogenblik verflauwende gesprekken, zijne schade dubbel in te halen. Maar hij keerde

{==501==} {>>pagina-aanduiding<<}

ook altoos even welgemoed weer naar zijne standplaats terug. Ja, als gij hem over deze hoordet spreken, over zijn dorp, zijne pastorie, zijn tuin met Turkschen tent, en zooveel anders meer, dan moest het u soms moeielijk vallen niet te gelooven, dat het lot hem met een Eldorado, een aardsch paradijs, begunstigd had, zooals nauwelijks ergens elders werd aangetroffen.
Dat een man, die zoo bescheiden in zijne eischen aan het leven was, zich ook door eene groote gelijkmatigheid van zielsstemming onderscheidde, behoeft wel nauwelijks gezegd te worden. Toch zou men zich te zijnen aanzien aan groote dwaling schuldig maken, indien men die gelijkmatigheid verwarde met de doorgaande kalmte van een gemoed, dat weinig voor indrukken vatbaar is, en tengevolge daarvan ook slechts moeielijk in beweging gebracht kan worden. Zulk eene kalmte was aan Vissering integendeel volstrekt niet eigen. Ik sprak reeds vroeger, als ter loops, van zijn licht ontvlambaar enthusiasme, en wie, die persoonlijk met hem heeft omgegaan, herinnert zich niet menige omstandigheid, die hem plotseling in vuur deed geraken? Inderdaad was soms eene kleinigheid daartoe voldoende. Een aardige of geestige zet, de eene of andere onschuldige plagerij, kon hem een uitroep van genoegen ontlokken, gevolgd niet zelden door een zoo hartelijk gelach, dat hem de tranen over de oogen liepen, en anderen door zijn voorbeeld werden medegesleept. Doch vooral was het opmerkelijk hem te zien, wanneer zijn blik door iets groots en indrukwekkends, bijv. door eenig natuurtafereel, getroffen werd. Dan stond hij niet daar, als anderen, in stille bewondering verzonken, maar kon hij 't letterlijk uitschreeuwen van genot en naïve verbazing. Dan was in een oogwenk alles aan hem leven en beweging, en moest er minstens eenige tijd verloopen, vóórdat zijn gemoed weer tot de vorige rust was teruggekeerd.
Ik gedenk aan dat enthusiasme van mijn vriend nog te liever, omdat het mij tevens eene van de edelste zijden zij-
{==502==} {>>pagina-aanduiding<<}
ner natuur in herinnering brengt. Zoo licht ontvlambaar als het namelijk was, zoo onmogelijk kon het door iets anders gewekt worden, dan door hetgeen goed en rein, waar en schoon, loffelijk en welluidend was. Wat op eene dier benamingen geen aanspraak had, kon ook geen sympathie bij hem vinden; daarvoor was in zijn hart geen plaats; het liet hem op zijn minst koud en onverschillig; hij kon noch wilde er zijne gedachte mee bezig houden. Ja, het viel hem soms moeielijk genoeg zich in de voorstelling daarvan te verplaatsen. Er was in zijn eerlijk gemoed nauwelijks ruimte voor het denkbeeld, dat iets met baatzuchtige bedoeling geschied kon wezen. Hij dacht en hoopte er steeds het beste van; en, dat hij, zóó alles van den schoonsten kant beziende, niet wel eens dupe is geweest van zijne eigene goedhartigheid en ver gedreven optimisme, zou ik althans niet met zekerheid durven zeggen.
Wat bij mij vaststaat, en zeker ook bij niemand tegenspraak ontmoeten zal, is, dat Vissering, door karakter en geestesgaven, tot die nobele naturen behoorde, wier omgang ons, terwijl wijzelven er door veredeld worden, tegelijk met de ons omringende menschenwereld verzoent. Ik dank dan ook den Beschikker mijner lotgevallen, als voor eene gunst, dat hij mij in zoo nauwe betrekking tot hem geplaatst heeft, en zóó een band tusschen ons is aangeknoopt, die door den dood wel losgemaakt, maar niet verbroken is kunnen worden. Wie zal echter zeggen, voor hoe velen, in dichteren en wijderen omtrek, zijn invloed weldadig is geweest? Dat men dien erkende en op prijs stelde, daarvan getuigde, met de achting en genegenheid hem bij zijn leven bewezen, ook, en op aandoenlijke wijze, de plechtigheid zijner teraardebestelling. Daarvan getuigde, naast de treffende woorden, door een der broeders van den overledene bij die gelegenheid gesproken, de hulde hem door zijn veeljarigen vriend Colenbrander gewijd, als een man die uitgemunt had door bekwaamheid en kennis, maar haast meer nog door eene zeld-
{==503==} {>>pagina-aanduiding<<}
zame eenvoudigheid en nederigheid; alsmede de verklaring, die de heer de Vries, sprekende uit naam van des ontslapenen jeugdiger ambtsbroeders kon afleggen, dat hij gedurende zijn leven een licht was geweest, schijnende zacht en liefelijk.
Ja, een licht, dat zacht en liefelijk scheen, - die eeretitel paste in den volsten zin des woords op hem, wiens beeld ik, mijne herinneringen volgende, in deze bladzijden trachtte te schetsen. Een licht, dat zacht en liefelijk scheen, - ach! waarom moeten wij er bijvoegen, dat het voor de aarde ook heeft uitgeschenen?... Doch neen, het is door zijn heengaan vanhier niet geheel en al uitgedoofd. Het gaat voort, en zal gewis nog lang blijven voortgaan, zijne zachte en liefelijke werking te openbaren, gelijk in den arbeid door hem verricht, zoo ook in de nagedachtenis, bij zijne talrijke vrienden en vereerders door hem achtergelaten. Door beiden zal hij zeker nog velen ten zegen zijn. Door beiden zal hij ook na zijn verscheiden nog nut kunnen stichten in menigen kring, in menig hart de weldadigste en aangenaamste gewaarwordingen wekken door de vriendelijke beelden, die het aandenken aan hem te voorschijn roept. Beiden vereenigd zullen zijn naam tot volgende geslachten overbrengen als dien van een edele onder zijne tijdgenooten, - een uitstekend geleerde en, bovenal, een voortreffelijk mensch.
 
Enkhuizen, April 1870.
D. HARTING.



{==505==} {>>pagina-aanduiding<<}





Levensbericht van Willem Pieter d' Auzon de Boisminart.

Met liefde en eerbied neem ik de taak op, voor jaren reeds door den ontslapenen mij aangewezen, na mijn levensbericht van van dam van Isselt in de Handelingen der Maatschappij van 1862, om in korte trekken den levensloop te schetsen, van een man, die van zijne jeugd af aan, in duizende vormen den dood voor oogen had, toch den hooggezegenden ouderdom van 94 jaren mocht bereiken, en diep betreurd door allen die hem kenden, kalm en in den Christelijken geloove ten grave ging.
 
Willem Pieter d'Auzon de Boisminart sproot uit eene aanzienlijke fransche Protestantsche familie in het oud-adelijke Poitou, die na de herroeping van het edict van Nantes zich in de Nederlanden vestigde. Zijn grootvader was de eerste, die op onzen gastvrijen bodem te Utrecht geboren werd in den jare 1694, terwijl zijn vader in den jare 1772 Luitenant werd bij de Hollandsche artillerie. - Onze Willem Pieter d'Auzon werd geboren te Maastricht in December 1776 en

{==506==} {>>pagina-aanduiding<<}

was bestemd om op het voetspoor zijns vaders, ofschoon deze tijdelijk den dienst verlaten had, opgeleid te worden in den militairen stand.
Op 12jarigen leeftijd werd d'Auzon te Breda aangenomen als kadet bij de artillerie; de jeugdige knaap ging dus reeds dadelijk een veelbewogen tijdperk tegemoet, dat dan ook van hoogst gewichtigen invloed is geweest op zijn volgend leven.
Het is hier de plaats niet den krijgsman te volgen in de omstandigheden en lotsverwisselingen, waarin hij zoo ruimschoots in zijne jeugd en mannelijken leeftijd zijn deel had. Maar 't is mij toch aangenaam, zij het dan slechts een vluchtigen blik te mogen en te moeten werpen op zijn krijgsmansleven, om daardoor 's mans lettervruchten toe te lichten, van den tijd af dat hij 't voorrecht had het zwaard met de pen te verwisselen. - Die taak wordt mij zeer gemakkelijk gemaakt, niet alleen door de eigenhandige en volledige aanteekeningen door d'Auzon zelven in 1862 er mij voor in handen gesteld, maar ook door de heusche toelichtingen van drie zijner warmste vrienden en vereerders, zijnde de Heeren J.H. van Schirmbeek en de luit.-kol. J.H.L. de Jongh te Utrecht, alsmede Dr. Leemans te Leiden.
D'Auzon bleef het vaderland onder de stadhouderlijke regeering dienen van 1788 tot 't jaar 1795, - treuriger en vreeselijker gedachtenis. Het was van den jongen aanhanger van Oranje niet te vergen, zijn arm te wijden aan een staat van zaken, toen de Prins radeloos, het volk redeloos, en zijn vaderland reddeloos was geworden.
Van 1795 tot in 1797 zien wij d'Auzon, met zoo vele andere getrouwe jonge soldaten in ondergeschikten rang, in dienst onder Oranje Nassau Dillenburg, in het toenmalige rassemblement zoo als 't heette, zijnde een tijdelijk vereenigingspunt van de weinige militaire krachten, waarop Oranje nog rekenen kon, ingevalle er nog licht aan den politieken horizont komen mocht; en geen wonder dan ook, dat die zich rassembleerden, met open armen werden ontvangen.

{==507==} {>>pagina-aanduiding<<}

IJdele hoop! - laatste verwachting! - Aan den staatkundigen gezichteinder pakten zich met den dag de dikste wolken al dreigender en dreigender te zamen. Het rassemblement loste zich op, en 't grootste deel er van ging over in Oostenrijkschen dienst op het voorbeeld van Zijne Hoogheid Prins Frederik van Oranje, die als Generaal in dat leger had dienst genomen.
In 1797 alzoo gaat ook onze d'Auzon over in de Oostenrijksche gelederen. Maar reeds in 1799 overleed te Padua Zijne Doorluchtige Hoogheid Prins Willem George Frederik van Oranje, als Generalissimus van de Oostenrijksche armee in Italië.
D'Auzon heeft voor ons bewaard eene afteekening van het later opgerichte gedenkteeken ter nagedachtenis van dien Prins, te Padua in het koor van eene der kerken aldaar, edoch alhoewel in dat gedenkteeken - (van wit marmer natuurlijk) het nageslacht den meesterlijken beitel herkent van een Canova - dit nam niet weg, dat met den dood van dien Prins, de laatste kracht der altijd Oranje-gezinde Hollandsche krijgers, gebroken was.
Tegenspoed op tegenspoed werd hun deel, tot eindelijk ook onze d'Auzon krijgsgevangen werd van de Franschen, onder omstandigheden echter, even eervol voor den overwonneling als voor zijne overwinnaars. - D'Auzon erkent dit laatste ten volle. En toch, toen er pogingen in het werk werden gesteld, om ook hem (den jongen Oostenrijkschen huzaar) te doen overgaan in een Fransch-Poolsch Legioen, wist d'Auzon gelegenheid te vinden, voor de vleiendste aanbiedingen doof, bestemming te vinden naar Engeland, omdat het onmogelijk was het Oostenrijksche leger weder te rejoigneeren, als in vollen aftocht voor de fransche overmacht.
Na vreeselijke vermoeienissen, ontberingen en omzwervingen, die ik zoo gaarne hier zou omschrijven, als ik 't vermocht voor eene Maatschappij van Letterkunde, vinden wij d'Auzon terug in Londen, en begroeten wij hem in 1800

{==508==} {>>pagina-aanduiding<<}

en 1801, ingedeeld bij 't regiment Jagers van de Hollandsche brigade, op het eiland Wight.
Naauwelijks was bekend welke Duitsche gewesten het huis van Oranje zouden worden toebedeeld, voor het verlies van het stadhouderschap 1, of onze d'Auzon getrouw aan zijne liefde voor dat stamhuis, was onder de eersten, die zich verbonden in den dienst van Oranje-Nassau-Fulda; - waarbij d'Auzon werd aangenomen met den rang van 2e Luitenant. - Dat duurde tot 1806.
1806! - De nevelen aan den horizont van 1788 waren inmiddels gezwollen tot dikgepakte wolken tot barstens toe; en het arme Nederland boog zich voor een even goedhartigen als machteloozen Connétable van Frankrijk, die zijn koninklijken schepter richten moest, zooals een ijzeren vinger uit Parijs hem dit aanwees.
In Oranje? was alle hoop verloren! - Het had toch eene vergoeding in grondgebied aangenomen, en daarmede tijdelijk afstand gedaan van alle rechten op onze gewesten.
Half Europa kromde zich aan de voeten van den Franschen krijgsreus; en ook aan d'Auzon bleef niets over, dan, afgescheiden van Oranje, ten minste zijn Vaderland nog te dienen. Hij werd in 't leger van 't koninkrijk Holland geplaatst bij den staf van den Generaal Quaita, die eene missie vervulde te Berlijn.
D'Auzon, zijn Vaderland dienen! - bittere illusie, ijdel droombeeld, dat duurde van 1806 tot 1810.
Juist heden voor 60 jaren, op het oogenblik dat ik dit schrijf, (31 Mei) voelde het schijnbaar herademend Nederland welk lot het te wachten stond.
31 Mei, de laatste dag van bloeimaand, de vruchten waren dan nu te wachten, hoe wrang ze ook wezen zouden.
Onze vernietiging als wingewest was reeds bepaald in het

{==509==} {>>pagina-aanduiding<<}

brein van den geweldenaar; - en een koninklijk decreet van den armen Lodewijk Napoleon zelven gegeven uit Parijs, stond aan Frankrijk reeds af: de Departementen Zeeland en Braband, het land tusschen Maas en Waal met Nijmegen, de Bommelerwaard en 't land van Altena.
De Nederlandsche Leeuw (als ware het eene parodie) toonde nog wel in den linker klauw den bundel pijlen; maar meer dan twee van de stevigsten er onder, waren in de voorbaat er reeds uitgerukt; van volks-energie was geen sprake meer, en het land neigde ten val.
Een pas ingestelde Nederlandsche adel 1, ingesteld op zeer ruime schaal, was reeds korte maanden na zijne geboorte, door den machteloozen Koning, op bevel des Keizers weder ingetrokken, met een even kort als naïef decreet, waarin wij lezen, ‘even als of dezelve nimmer bestaan hadde.’
Wat schoot er nu over voor het arme verbrokkelde Nederland, na het verlies van bijkans drie zijner weelderigste provinciën, Frankrijk in het bezit daarbij van alle onze hoofdrivieren, met de monden van de Schelde te beginnen?
Wat schoot er over, behalve de vernederende troost, een zoogenaamd Koninklijk Rijkswapen te mogen voeren, in het schild waarvan, de fiere Leeuw van 't Stadhouderlijke Gemeenebest, schaamrood reeds heulde aan de zijde van den Franschen adelaar! 2
De dreigende stormen van 1788 breken los; - de vooruitgang van 1795, - de patriotten van toenmaals krijgen loon naar werken; en het Vaderland is dóód; dood onder het vreeselijke vonnis annexatie! 3

{==510==} {>>pagina-aanduiding<<}

Nergens kracht, nergens nationaal gevoel, nergens de minste poging tot verzet; slechts lijdelijke onderwerping en stille tranen bleven ons vrij; de zegetocht van Pichegru, de idealen van 1795 hadden vrucht gedragen, en de Nederlanden gaven hun naam met het goed der vaderen, en 't bloed hunner zonen, veil aan den vreemdeling.
Wat nu onze altijd Oranjegezinde d'Auzon? - Al ware hij niet le soldat de métier geweest, niets anders ware er toch voor hem overgebleven dan berusting in zijn lot en reeds in de eerste dagen van Augustus 1810, zien wij hem met de zijnen oprukken naar Parijs, na eerst naast de Fransche legioenen te zijn ingedeeld bij 't 124ste regiment Keizerlijke infanterie, waarna hij korte maanden later overging bij een nieuw hier opgerichte compagnie regimentaire artillerie, waarover d'Auzon in den rang van 1e Luitenant het kommando kreeg. D'Auzon lag in Nijmegen (Nov. 1811) toen het regement bevel kreeg naar Hanover op te rukken, met welken tocht zich het tijdvak opende, waarin de zon van Napoleon zou tanen - de tocht naar Rusland.
Hoe gaarne zou ik in den geest onzen d'Auzon hier op den voet volgen, ware het niet dat mijn streng afgebakend terrein mij verplicht de verzoeking daartoe te wederstaan, omdat ik minder den krijgsman dan wel den letterkundige beschouwen moet, waartoe tot nog toe de stoffe ontbreekt.
D'Auzon heeft dien veldtocht later beschreven, met eene duidelijkheid en volledigheid, die de eerste blijken waren, dat het voeren van de pen hem even goed toevertrouwd was als het zwaard.
Reeds als kind las en herlas ik in 't oneindige dien wanhopigen terugtocht over de Berezina, waar d'Auzon duizenden bij duizenden zag bezwijken.
Het 124e regiment was toen reeds versmolten, door 't kanon, den honger, doodende vorst en ziekten, tot 80 man en 4 officieren; en slechts 18 man met 1 officier kwam ongedeerd te huis.

{==511==} {>>pagina-aanduiding<<}

Het was omtrent dezen tijd, (na de vlucht van Napoleon) dat onze d'Auzon door den Generaal Maison, bij den Koning van Napels (die toen 't opperbevel voerde) werd voorgedragen tot Ridder van 't Legioen van Eer. - Maar helaas! de mémoire de proposition daarvoor opgezonden, werd met nog meerdere dépêches door den vijand onderschept, en de verdiensten van den wakkeren krijgsman bleven onbeloond. Later op nieuw er toe voorgedragen, waren ook toen weder de toestanden des oogenbliks oorzaak, dat die tweede voordracht evenmin gevolg had. Niemand zal zeggen dat d'Auzon ooit gelukkig had gediend; - en toch nooit heeft dit later eenigen invloed gehad op 's mans opgeruimden zin. - Eerst in Sept. 1834 werd hij Ridder van den Nederlandschen Leeuw.
D'Auzon werd bestemd met zijnen hem altijd getrouwen wapenbroeder (later zijn zwager) J.A. de Groot Stiffry, toen zij te Maintz terug waren, om op Abbeville te trekken. Zij kregen verlof die reis te doen over Holland, en hadden alzoo het geluk na het doorstaan van zoovele onbeschrijfelijke rampen en ellende, hunne betrekkingen in Utrecht weder te zien.
D'Auzon en de Groot Stiffry waren de eerste Hollanders, die uit Rusland behouden teruggekeerd, den Vaderlandschen grond weer betreden mochten.
November 1813 is daar! - tijdens d'Auzon weder in Wezel lag. Er komt licht aan den Hemel van ons geteisterd land; in April 1814 verneemt d'Auzon den intocht der geallieerden in Parijs (30 Maart), en d'Auzon trekt met Pruisische paspoort naar het land zijner vaderen.
Thans zien wij hem 26 Juni 1814 onder zijn geliefd Oranje, geplaatst als Kapitein der infanterie van onze staande armee.
In Juli 1815, na gearbeid te hebben bij het Departement van Oorlog werd hij bevorderd tot Majoor-onder-inspecteur der 2e klasse.
Van nu af had het woelige practische krijgsmansleven

{==512==} {>>pagina-aanduiding<<}

plaats gemaakt voor rustiger werkkring van administratieven aard, en in 1816, op 40jarigen leeftijd huwde de Majoor d'Auzon eene zuster van zijnen onafscheidelijken strijdmakker, mejufvrouw Sophia Maria de Groot Stiffry, dochter van den emeritus predikant van dien naam, woonachtig te Schoonhoven.
Zij was eene hoogst deftige zeer beschaafde en begaafde vrouw, dat medegewerkt heeft om onzen d'Auzon tot aan zijnen dood toe, in betrekking te doen blijven met velen der aanzienlijkste familiën in den lande, zoowel te Utrecht, Amsterdam, 's Hage als elders.
In 1818 werd d'Auzon belast met eene zeer gewichtige en eervolle missie in het zuiden des lands, namelijk om alles te regelen voor den doortocht en inkwartiering bij de burgers, van de over ons grondgebied huiswaarts keerende Pruissen. Dezelfde werkzaamhèden werden hem opgedragen voor de Pruissen die daarop volgden.
Na met de meeste nauwgezetheid die lastgevingen volbracht te hebben, wilde men d'Auzon, als ware zulks eene belooning of bevordering voor hem, den titel geven van Adjunct-Intendant.
Dit strookte echter geenszins met zijne beschouwingen; - daarbij voelende dat zijne gezondheid meer en meer geschokt werd, en eene achtereenvolgende rust voor hem onontbeerlijk was geworden, vroeg en verkreeg hij in 1819 eervol pensioen.
Bij dit keerpunt in 's mans leven, mogen wij een oogenblik stilstaan en rusten. Wij zien hem later wel weder optretreden als Kommandant van het Invalidenhuis te Leiden; - edoch waar die betrekking (hoe vreemd het ook klinke) niet van 't Departement van Oorlog uitgaat, maar van gemengd burgerlijken aard is; - zoo zullen wij dat latere tijdperk dan ook slechts beschouwen als zijne overgangsperiode naar het ambteloos burgerleven uit den militairen stand. D'Auzon hangt nu voor goed het zwaard af, en had van 1788 tot 1819, dus 31 jaren effectieven dienst, met bijkans 't dubbele

{==513==} {>>pagina-aanduiding<<}

getal campagne-jaren, het geweer, den sabel en den degen gedragen, bij vier verschillende wapens, onder acht verschillende regeeringen.
Nu vestigde d'Auzon zich met zijne gade te IJsselstein, en 't was daar dat ik in den schoot van zijn lief vroolijk gezin, als 13jarige schoolknaap toegang kreeg, en voor 't eerst met hem in aanraking kwam, nog weinig beseffende, welke ernstige taak ik, ruim 50 jaren later, voor hem en op zijn wenk, te vervullen zou hebben. - Reeds toen kreeg ik den man lief om zijne ongekunstelde opgeruimdheid, terwijl d'Auzon (voor dien tijd wel te verstaan) gerangschikt kon worden onder de geoefende liefhebbers van muziek - hij was betrekkelijk een vlug pianist. - Ik zeg betrekkelijk, in verband met de toenmaals nog minder muziekale ontwikkeling dan tegenwoordig. - Men dacht nog aan geene compositiën van een Wagner of Liszt. De meerdere of mindere omvang van talent werd bij de dilettanten toen nog afgemeten naar 't aantal batailles, die men aan de piano onttrommelen kon, en waarbij vooral de bataille van Praag loffelijke onderscheiding genoot. - Nimmer heb ik echter d'Auzon éénige bataille hooren voordragen; de wakkere Veteraan zal van dat artikel genoeg hebben gehad. Hoe echter d'Auzon een twintigtal jaren later met zijn talent gewoekerd heeft, ter eere van de Nederlandsche kunst, zullen wij straks aan 't licht brengen.
Die kalmte en rust te IJsselstein was voldoende om 's mans gezondheid geheel te herstellen; - kracht en lust tot arbeid keerde meer en meer terug, en zijn eerste werk was nu, het classeeren zijner veelvuldige aanteekeningen, die den grondslag gelegd hebben voor zijne latere Gedenkschriften. Daar zijn Russische campagne hem natuurlijk het warmst in het geheugen lag, was de herinnering daaraan dan ook zijn eerste lettervrucht, die het licht zag, en die met onverdeelden bijval werd ontvangen 1.

{==514==} {>>pagina-aanduiding<<}

Intusschen hoe meer d'Auzon in kracht en gezondheid weder toenam, hoe moeielijker het den arbeidzamen man weder werd, buiten een bepaalden werkkring te blijven. - In 1823 nam d'Auzon dus de hem aangeboden betrekking aan van Administrateur van kleeding en wapening bij 't regement dragonders no. 4 te Maastricht. D'Auzon verduidelijkt ons zelf, waarom bij al zijne practische ondervinding in het vak, hij zich toen toch te zwak gevoelde een bataillon te kommanderen. Een heeschheid hem overvallen te Abbeville, en die hem bijbleef jaren lang, maakte hem minder geschikt tot hoofdofficier vóór de gelederen. Voor militaire administratie kende hij echter zijne krachten.
In 1824 kreeg d'Auzon bericht dat eerstdaags vacant zou worden de post van Kommandant-Directeur in het Invalidenhuis te Leiden. D'Auzon had zich slechts te melden. Die werkkring lachte hem toe, en wij zien hem als zoodanig in Juli 1824 te Leiden geïnstalleerd.
Alhoewel d'Auzon dweepte met de gedachte werkzaam te kunnen zijn ter verzorging van afgestreden en behoeftige krijgslieden hem van vroeger bekend, vele zijner illusiën op dat punt gingen over in even zoo vele bittere teleurstellingen; zoowel door het halfslachtige der Administratie (half van militairen, half van civielen aard) als door het gebrekkige der discipline bij geheel onvoldoende hulpmiddelen tot verbetering.
Een en ander is door d'Auzon in 't licht gesteld, in eene brochure in 1847 te Utrecht uitgegeven, bij van der Post, onder den titel van ‘Een woord, rakende het krijgswezen van onzen staat’.
Inmiddels was d'Auzon als Leidsch burger, lid geworden

{==515==} {>>pagina-aanduiding<<}

van een reeks van letterlievende, wetenschappelijke en Protestantsch kerkelijke genootschappen; en werd hij 20 Februari 1833 benoemd tot Lid van deze Maatschappij van Letterkunde. In 1840 had bij de Gebroeders van Cleef de herdruk plaats van dat gedeelte zijner Gedenkschriften, dat zijn veldtocht in Rusland omvat, en weder met warmte werd ontvangen.
Thans mijne lezers! hier een oogenblik het oog op de piano, die wij reeds hebben leeren kennen in IJsselstein. - Wilt ge er meer van weten? vraag het onzen vaderlandschen componist den Ridder Willem Frederik Gerard Nicolai te 's Hage; en de gevierde toonzetter van 17 November 1869, zal het u luide verkondigen, met een oog fonkelend van liefde en erkentenis, wat hij door die piano, te Leiden als knaap aan d'Auzon te danken heeft.
Het huwelijk van d'Auzon was kinderloos gebleven; - de 10jarige Nicolai, een vlugge jongen, met een innemend gelaat, was kleinzoon van den onder-adjudant in het Invalidenhuis. Daar had hij soms de aandacht getrokken zoowel van d'Auzon als van diens echtgenoote; en aan beiden dankt Nicolai de eerste gronden zijner ontwikkeling; aan d'Auzon voor de muziek, en aan diens zeer begaafde echtgenoote de leiding zijner eerste taalstudiën. Hoe gelukkig gevoelt Nicolai zich nog, als hij 't aan harten, die warm voor d'Auzon kloppen, vertellen mag, hoe verheerlijkt hij was als kind, als hij des Zondags uit de kerk, zijn bijbel onder den arm, bij zijnen meester en zijne meesteresse mocht komen uitleggen, ‘wat en waarover Dominé gepreekt had’, en hij dan op zijn verslag, beider lof mocht inoogsten. Een en ander was d'Auzon echter niet genoeg. - L'instructeur-amateur, de Maecenas, had den aanleg van zijn nederigen kweekeling reeds gepeild; en altijd onvermoeid, als het de belangen van anderen gold, bracht d'Auzon den vaderloozen knaap later op de muziekschool aldaar, waar Nicolai zijn tweede onderricht kreeg van den Heer A. le Lièvre.

{==516==} {>>pagina-aanduiding<<}

Toen sloot d'Auzon zich aan met zijn stadgenooten Dr. Leemans, Prof. Geel, den Heer Susanna en Dr. van Hoorn; en de moeite en offers in den aanvang door d'Auzon alleen gedragen, zijn tot heden, waarlijk niet aan een ondankbaren besteed.
Toen nu Nicolai te Leiden zijne studiën volbracht had, zoo verre daar doenlijk was, werden de handen nog vaster in een geslagen; en spoedig werden de middelen gevonden, hem vier jaren achtereen te doen opleiden aan het Conservatorium te Leipzig en te Dresden, ook door de krachtige ondersteuning van Z.K.H. Prins Frederik der Nederlanden, door tusschenkomst van den bekenden wakkeren W.F. van Otterloo; terwijl een concert te Leiden georganiseerd voor eerste uitrusting, de aanzienlijke som opbracht van ƒ 1202.71. 1
Gerust mag men aannemen, dat zonder de eerste belangstelling van d'Auzon, het talent van Nicolai, vermoedelijk nimmer aan 't licht zou zijn gekomen. De hoogste illusie van d'Auzon was in het begin zijn kweekeling eens te zien optreden als kerkelijk organist; maar d'Auzon heeft 't nog beleefd, getuige te zijn op twee concerten te Utrecht in 1852, van de meest mogelijk schitterende ovatiën, zooals slechts een eerst toonkunstenaar deelachtig kan worden, - en die 's mans werk in Nicolai bekroonden.
In dezelfde dagen had d'Auzon nog een tweeden beschermeling, een even verdienstelijk jongmensch, Willem Bollaertz geheeten, dien d'Auzon voorbereidde voor de militaire Academie.
Ook deze werkte veel met Nicolai, tot Bollaertz te Breda glansrijk werd aangenomen, vanwaar hij, als luitenant der artillerie vertrok naar Indië; edoch na korte jaren, aldaar is overleden.

{==517==} {>>pagina-aanduiding<<}

Uit slechts deze twee feiten leeren wij het edel karakter van d'Auzon kennen.
Levendig van geest, begaafd met een stalen geheugen, zooals volgens het Levensbericht door Mr. de Bosch Kemper een Anton van Rappard, altijd werkzaam, warm van hart, was weldoen voor hem eenebehoefte, wel eens tot aan de uiterste grenzen zijner eigene krachten.
Dat zoo iemand dikwerf teleurstellingen ondervond in zijne goede werken, wie zal het betwijfelen?
Maar bij het kinderlijke van zijn gemoed; - waar men in zijne aanteekeningen (zijn dagwerk als het ware) sporen er van ontdekt, nergens een woord van bitterheid of wrevel er bij.
Het jaar 1840 was voor d'Auzon een jaar van vreugde, maar ook van bittere smart. In Mei had hij 't voorrecht zijn zilveren bruiloft te vieren; doch in November daaraanvolgende verloor hij zijne levensgezellinne door den dood; dat op zijn 65jarigen leeftijd, voor hem van grooten invloed was.
Hij zocht afleiding door het vervolgen en aanvullen van zijne Gedenkschriften van 1788 tot 1830, die naar zijn oordeel nog niet geheel volledig waren.
Toegevende aan deze voor hem aanlokkelijken arbeid, is het natuurlijk, dat de Gedenkschriften in de laatste afdeeling van 't laatste deel, in zóóverre zekere wijzigingen ondergingen, dat zij minder het (thans sedentaire) leven van d'Auzon betroffen, dan wel een overzicht inhielden van verschillende politieke toestanden in Europa; en ten slotte vooral een even volledige als op waarheid gegronde geschiedenis gaven van de afscheuring der Belgische gewesten, van de aanleiding af, tot de gevolgen er van tot 1840, en wel in juiste trekken. Hij eindigt zijne Gedenkschriften met het jaar, waarin Koning Willem I kroon en schepter als Graaf van Nassau overdroeg aan den held van Waterloo, den geliefden veldmaarschalk van 1831 - Koning Willem II.

{==518==} {>>pagina-aanduiding<<}

Le style c'est le homme; en zoo was 't met d'Auzon. Nog voor korte dagen schreef mij Dr. Leemans: ‘'s mans brieven waren de reine afspiegeling van zijn gemoed. - Degelijk, eenvoudig en nauwgezet in de voorstelling, zonder zweem van dichterlijke opgezwollenheid of opsmuk, is 't die drie deelen door, als hoorde men den man vertellen.’
D'Auzon had te lange jaren alleen den sabel gedragen, om op 65jarigen leeftijd eene pen te voeren voor een gespierden of gloeienden stijl, zooals thans een Knoop of een de Jongh van Rodenburg, maar zijn stijl draagt overal het kenmerk van helderheid en eenvoud zonder meer.
In 1843 hertrouwde d'Auzon, voor wien gezellige omgang onontbeerlijk was, met Petronella Jacoba, zuster zijner overledene gade. Maar nu was ook het tijdperk voor hem aangebroken om eindelijk - (de leeftijd van 67 jaren bereikt hebbende) voor goed zich van alle zorgen te ontslaan - en na 20 jaren zich aan het Invalidenhuis gewijd te hebben, vraagt hij zijn ontslag als Kommandant-Directeur, dat hem onder de vleiendste en meest eervolle omstandigheden door den Raad van Administratie en de Kommissarissen van het Invalidenhuis werd uitgereikt. Thans Vestigt d'Auzon zich te Utrecht, waar hij natuurlijk met open armen door de talrijke reeks zijner vrienden werd ontvangen.
Ook daar bleef hij niet werkeloos in vele opzichten; vooral waar het de Protestantsch Kerkelijke belangen betrof, onverschillig waar. - Warm gehecht aan 't geloof zijner vaderen, met kinderlijken eerbied altijd aanteekening houdende van zijne regelmatige kerkgangen, zou men zich toch zeer bedriegen, als men vermeende, dat de liefde voor zijne naasten, van welke Godsdienstige richting ook, daaronder geleden zou hebben. Men vergeve mij hier, een klein bewijs er van. Eene zijner dienstboden was in 1841 na 22 jaren trouwen dienst ten zijnen huize, niet meer in staat te arbeiden; en d'Auzon plaatste haar voor den ouden dag, als vrome dochter van de Roomsch-Katholieke Kerk, voor zijne rekening, op

{==519==} {>>pagina-aanduiding<<}

een hofje van hare gemeente. Ook hij was de rustelooze ijveraar voor zijne beginselen, maar die daarbij altijd personen van zaken wist te onderscheiden.
Verbazend was de uitgebreidheid van zijn werkkring, zoowel binnen- als buitenslands, waar het de belangen gold van zijn kerkgenootschap; en niet minder treffend is zijne uitgebreide correspondentie en omgang met de geleerdste en aanzienlijkste mannen, zoowel hier te lande als elders.
Op welk gebied, en van welke zijde ook, van alles wat hem belangrijk voorkwam, hield hij aanteekening. - Zoo bijv.: vinden wij herinnerd dat hij, 26 Februari 1852 op 't Leesmuseum te Utrecht, de lezing bijwoonde van den Heer Alberdingk Thijm ‘Over de waarde der traditiën bij het beoefenen der Geschiedenis.’ - D'Auzon zeg ik, onderscheidde personen van zaken; - en in dat opzicht was hij, evenals mijn van Dam van Isselt, een toonbeeld van onbekrompenheid van zin. - In de ruim 61 jaren, dat d'Auzon lid van de vrij-metselarij was, (aangenomen in 1808) droegen al zijne daden, alle zijne beginselen, het merk van die broederschap.
Thans zien wij d'Auzon genaderd tot den 77jarigen leeftijd. Den ouderdom van 80 jaren tegemoet gaande is het leven van den mensch het tegenovergestelde van de nietige sneeuwvlok, die afdalende van den eeuwigen ijsberg, in zijn val altijd groeit en zich vormt tot een alles overstelpende lawine. Niet alzoo de menschelijke geest. - Hoe meer deze haar rustpunt nadert, hoe meer de teekenen van verzwakking zich openbaren. De laatste levensprikkels, waar d'Auzon nog gevoelig aan bleef, was de trouwe hulp zijner gade, de sympathie zijner vrienden, die bij hun afsterven, op zeldzame wijze overging op de jongere geslachten, en de blijken van erkentelijkheid van dezulken, voor wie hij goed had kunnen doen. - 31 Augustus en 2 December 1852, zullen dus dagen voor hem geweest zijn, die zijn hart verkwikten.
Toen toch mocht hij aanteekenen, de verrassing voor zich en zijne echtgenoote bij hunne verjaring, door de fransche

{==520==} {>>pagina-aanduiding<<}

dichtregelen van hunnen kweekeling Nicolai uit het buitenland; - hij die te Leipzig en Dresden thans reeds zich lang gevormd had tot ervend kunstenaar.
De blik van d'Auzon was goed geweest, juist tien jaren vroeger, toen hij zich het 10jarig kind aantrok, dat 18 jaren oud, reeds de bewondering opwekte van een Littollf, door de meesterlijke wijze, waarop Nicolai, als tolk van zijne zwaarste compositiën, in zijnen geest was doorgedrongen.
Maar thans, van 1852 af aan, begon ook van lieverlede het leven van d'Auzon meer en meer gelijk te worden aan de kalm daarheen vlietende beek, langs en tusschen de vriendelijk groenende zoomen, die richting geven aan de steeds effener en effener wegvloeiende golfjes; tot eindelijk de laatste kabbeling, ongemerkt overgaat in vreedzame rust.
Zoo bleven van toen af, nog jaren achtereen, de tallooze vrienden van d'Auzon, de steunen tot richting van 's mans laatsten levensloop, tot aan den rand van zijn graf, waar ook hij, na een vroeger zoo veel bewogen en werkzaam leven, eindelijk de vreedzame ruste zou vinden.
Slechts één vreeselijken storm, had hij, in 1861, als laatste beproeving nog door te staan; maar de toen 85jarige grijze stond hem ook door, sterk in zijn geloof; schoon hij schriftelijk erkende ‘mijne droefheid was grenzeloos.’ Hij had te voet met zijne trouwe gade nog een kerkbeurt waargenomen, toen tien dagen later, op 31 October van dat jaar, zijne tweede levensgezellinne hem door den dood ontviel.
Dit verlies was te treffender voor den bijkans afgeleefden man, omdat hij inmiddels meer en meer was beginnen te lijden aan eene gezichtsverzwakking, die later in volslagen blindheid overging. - De laatste eigenhandige aanteekening van d'Auzon hier voor mij, is dan ook van 4 December van datzelfde jaar (1861). Van toen af moest hij altijd dicteeren; maar van toen af was ook 's mans levenskracht gebroken; ofschoon nu en dan enkele oogenblikken van opwekking, nog blijken waren, dat de geest nu en dan in meerdere mate getuigde.

{==521==} {>>pagina-aanduiding<<}

Wij zullen hier stilstaan bij 's mans letterkundigen arbeid omdat behalve zijne gedenkschriften, zijne verdere lettervruchten het licht zagen van 1847 af aan tot en met 1863, toen hij het voor goed moest opgeven.
Wij hebben gezien hoe d'Auzon in 1824 zijn Russische veldtogt uitgaf 1; en hoe daarvan een tweede druk het licht zag in 1840. - D'Auzon wijzigde toen echter den titel en gaf zijn ‘Jaar 1812-1813’ uit, als een tusschenvak zijner ‘gedenkschriften’, waarvan het eerste gedeelte liep van af 1788 tot 1806, en het laatste deel - uitgegeven in 1844 - het tijdvak omvatte tot 1840.
In Utrecht gevestigd, gaf hij in 1847 bij C. van der Post aldaar ‘Een woord in betrekking tot het onderwerp rakende het krijgswezen van onzen staat.’
In 1857 aldaar bij J.D. Doorman, zijn blik op de ‘Onpartijdige beschouwing der groote staatkundige aangelegenheden van den dag in Nederland, door een echt constitutionneel Koningsgezinde.’
Men wane echter niet dat d'Auzon in dat 10jarig tijdvak van 1847-57 werkeloos bleef. Integendeel juist in dat tijdvak was zijne pen onvermoeid, en dag aan dag cijnsbaar aan de beginselen, die d'Auzon voorstond. - Talloos gedurende dat tijdsverloop zijn zijne bijdragen in de verschillende dagen weekbladen, die in zijnen geest vielen, alsmede in verschillende maandwerken.
Daar d'Auzon die echter in den regel niet onderteekende, en ze meestal aanwees met de letters A.B., zoo voegt het ons niet den sluier der anonymiteit hier op te lichten.
Toch vergeve men mij ééne inbreuk, als uitzondering op deze mijne bedeesdheid. - D'Auzon te Utrecht, pas hersteld van eene hevige ziekte, had behoefte aan uitspanning. - Als man van smaak en belezenheid, had hij zekere voorliefde voor het liefelijke eenvoudige gedicht van Eberhard, Hann-
{==522==} {>>pagina-aanduiding<<}
chen und die Küchlein. Van lieverlede herstellende was 't hem eene behoefte na den tienden druk van dat boeksken er eene vertaling van te geven. Dichter (in den zin van schrijver in gebonden stijl) was d'Auzon volstrekt niet: de oude kanonnier had er een te practische jeugd voor gehad, als reeds soldaat op 12jarigen leeftijd. Maar d'Auzon verstond de poëzy, waar zij in 't gemoed grijpt, onder welken vorm dan ook; en hij gaf van 't bedoelde gedicht eene vertaling in proza onder den titel: Hansje en hare kiekens, geheel den geest des dichters ademende. Dit werd gedrukt bij Dannenfelser en Doorman te Utrecht zonder jaartal; edoch ik heb reden te vermoeden, dat die uitgave (met vier keurige staalgravuren) plaats had in de eerste jaren van zijn verblijf te Utrecht; - en zelfs is aan enkelen zijner vrienden de gedachte niet vreemd, dat hij die vertaling tot uitspanning op zich nam, om zijne echtgenoote, minder gemeenzaam met de Duitsche taal, met die poëzy kennis te doen maken. Hij gaf het uit, altijd onder zijn initialen A.B.; maar de present-exemplaren, door d'Auzon schriftelijk op zijn naam, zijnen vrienden aangeboden, veroorloven mij, hier er melding van te maken.
In 1859 gaf hij bij A. van Dorsten te Utrecht zijne ‘Proeve eener herhaalde beschouwing over het wenschelijke der stichting van een asyl voor ontslagen oud-gediende krijgslieden van onze Nederlandsche en Indische zee- en landmagt.’
In de particuliere aanteekeningen van d'Auzon, vinden wij nog afzonderlijk zijn wensch uitgedrukt, dat te eeniger tijd, dat schrijven nog eens gunstige gevolgen mocht hebben. - Dat de Stichting Bronbeek, 17 Februari 1863 geopend, geheel in zijnen geest viel, zal hier wel geen betoog behoeven. Reeds op 18 December 1862, had d'Auzon blijk van belangstelling er in gegeven.
In hetzelfde jaar 1859 inmiddels, gaf hij nog een werkje bij denzelfden uitgever, getiteld Krijgsmansdeugd, aangewezen in een viertal edele voorbeelden. (De Ruijter, von Ziethen,

{==523==} {>>pagina-aanduiding<<}

de Fransche Generaal Drouet en de Engelschman Havelock).
In 1861 kwam bij van Dorsten van de pers ‘de Gedenkdag van Waterloo, beschouwd in het licht der geschiedenis en van het Nationaal pligtgevoel.’ Deze belangrijke brochure werd herdrukt in 1862, en vond een derden druk in 1865.
D'Auzon gaf in 1862 ter perse bij J. Herfkens te Utrecht, zijne beschouwing van de Nederlandsche vlag; als proeve van onderzoek onder welke driekleur onze vaderen tegen Spanje streden (Rood òf Oranje, wit en blauw); volgens d'Auzon zou tot aan den Munsterschen vrede, de bovenbaan Oranje geweest zijn - na vóór den Spaanschen tijd Rood te zijn geweest, en dus na 1648 in hare primitieve kleuren hersteld.
Ten slotte vonden wij van zijne hand in 't jaar 1863 eene brochure, getiteld: Eene waardige stichting, naar aanleiding van het 50jarig feest van Neerlands herstelde onafhankelijkheid, als een woord tot het volk, (Rotterdam bij H. Nijgh). Verder zijn: Moskou en Waterloo, als opmerkingen betreffende de krijgsgebeurtenissen in 1812 en 1815, naar aanleiding der beschrijving er van, door Thiers: en eindelijk zijne Herinneringen van een oud officier uit het tijdvak van 1793 tot en met 1815 (gedrukt in 1863 bij van der Made te Amsterdam).
Van toen af was de geest uitgeput, en ofschoon de afgeleefde grijsaard, thans bijkans 90 jaren oud, nog bevorderd werd tot den honorairen rang van Luitenant-Kolonel; ik zou niet durven verzekeren, dat de stok-oude man, met blindheid geslagen, aan die rangsverhooging nog zóó gevoelig was, als de oud-soldaat twintig jaren vroeger er onmisbaar aan zou geweest zijn.
Inmiddels was reeds het bestaan van d'Auzon meer en meer een plantenleven geworden, dat nog slepend voortkwijnde, gesteund door de voorbeeldelooze zorg van eene vreemde maar trouwe vrouwelijke hand, door zijne tweede echtgenoote op haar sterfbed hem daar reeds toe aangewezen.
De laatste polsslag zou ras geslagen hebben; de laatste

{==524==} {>>pagina-aanduiding<<}

rimpeling van het nog even zichtbare golfje werd ongemerkt weggevaagd; en zijnen overgang onbewust, ontsliep d'Auzon zacht en kalm, onder de hoede van zijnen trouwen huisvriend, den overste J.H.L. de Jongh, - op den 2den Januari 1870 in den ouderdom van bijkans 94 jaren.
Bijgezet in zijn familiegrafkelder te Utrecht, werd deze, nadat hij 's mans assche had opgenomen, volgens zijn wensch, voor eeuwig gesloten; want met den dood van Willem Pieter d'Auzon de Boisminart was dat aanzienlijke geslacht uitgestorven.
Een talrijke reeks van vrienden omringde zijne groeve; waarbij door Dr. N. Beets een warm woord aan 's mans nagedachtenis werd gewijd; door zijnen vriend J.H. van Schermbeek beantwoord.
Wondere loop der wereldsche dingen! D'Auzon ligt begraven op dezelfde plek, waar hij, ruim 60 jaren vroeger, als jong officier der artillerie met zijn batterij ‘aangerukt’ stond, om inspectie te maken voor Keizer Napoleon.
Maar op die plek vond d'Auzon nu ook de eeuwige ruste voor het ondermaansche; en niemand zijner getrouwen verliet den stillen doodenakker, dan met den indruk in 't harte van de woorden van Claudius: ‘Wir haben einen guten Mann begraben.’
 
Amsterdam, Juni 1870.
J.H. BURLAGE.



{==525==} {>>pagina-aanduiding<<}






Levensschets van Mr. Jan van Doorninck.

Toen Prof. Siegenbeek den 15den van Zomermaand 1837 de vergadering van de Maatschappij der Nederlandsche Letterkunde openende, de afgestorven leden met een kort woord herdacht, had hij daaronder ook te noemen Mr. Martinus van Doorninck, Ridder der Orde van den Nederlandschen Leeuw, Oud-lid van de Tweede Kamer der Staten-Generaal, Lid van de Provinciale Staten van Overijsel en Burgemeester van Deventer; de spreker besloot dit deel zijner rede met de woorden: ‘Wordt mijn wensch vervuld, zoo zal 's mans zoon, die zijne voetstappen loffelijk drukt, eerlang voor deze Maatschappij het verlies vergoeden, hetwelk zij in den waardigen vader geleden heeft.’ Die wensch werd vervuld, want in dezelfde vergadering werd tot lid gekozen Mr. Jan van Doorninck, de man, wiens leven het Bestuur der Maatschappij mij verzocht te schetsen.
Niet lang heb ik geaarzeld om die taak op mij te nemen, niet omdat ik die licht achtte - van het tegendeel was ik overtuigd -; niet omdat ik mijzelven daartoe het best in staat dacht - immers aan andere handen toevertrouwd zoude

{==526==} {>>pagina-aanduiding<<}

dit Levensberigt in letterkundige waarde althans zonder twijfel gewonnen hebben -; maar omdat het mij eene behoefte van het hart was, een woord van opregte hulde uit te spreken aan de nagedachtenis van hem, aan wien ik in menig opzigt de duurste verpligtingen heb. Het gevaar voor partijdigheid, dat hieruit zoude kunnen ontstaan, hoop ik te ontkomen, door het mij steeds voor oogen te houden.
 
Mijn oom, het tweede der zeven kinderen, waarmede de echt mijner grootouders Martinus van Doorninck en Adriana Maria Lamberts gezegend werd, aanschouwde den 10 Sept. 1809 het eerste levenslicht te Deventer, waar ook zijne ouders ‘geboren en getogen’ waren. Daar ontving hij dus ook zijne geheele opleiding, eerst op de scholen van lager onderwijs, daarna op de Latijnsche school en vervolgens aan het Athenaeum. Waren de lagere scholen met goed gevolg door hem afgeloopen, zijn verblijf aan de Latijnsche school (1821-1826) gaf aan zijne ouders de beste verwachtingen voor de toekomst. Immers de prijs na elken halfjarigen cursus als zegeteeken huiswaarts gedragen en de extra-prijs, bij het verlaten der school hem geschonken, waren zoovele bewijzen van het gunstig denkbeeld zijner leermeesters aangaande ijver en bekwaamheid van hunnen leerling. En wil men nog een bewijs, men leze den brief, hem tijdens zijn verblijf te Sas van Gent door den heer Brown, Rector der Latijnsche school, uit Deventer geschreven, waarin deze merkwaardige woorden voorkomen:
‘Als ik U niet kende, zooals ik U ken, zoude ik U misschien uithoofde onzer vroegere betrekking waarschuwen voor gebreken, waartoe Uw tegenwoordige stand ongevoelig U kan wegslepen, doch hiervoor zijt Gij gewaarborgd door Uwe vastheid van karakter en vasthoudendheid aan hetgeen goed is. Liever zoude ik met U over de studiën willen spreken, zoo dit nu niet ongeschikt was. Onder het rumoer der wapenen zwijgen de Muzen, en U op te wekken om

{==527==} {>>pagina-aanduiding<<}

in haren dienst te blijven, acht ik onnoodig. Het zal voor menig student wel het grootste kwaad zijn uit de tegenwoordige omstandigheden, dat hem door het woelige leven en de aanhoudende bedrijvigheid, die met de studiën niets gemeen heeft, de lust voor dezelve ontgaan is en hij het geduld heeft verloren, om uren achtereen op een studeerkamer zich alleen met werkzaamheden van het verstand bezig te houden: doch hier ben ik met U niet bang voor. Ik zag het uit Uwen brief, dat het gemis aan gelegenheid om den geest te oefenen, U verdrietig is; ik weet dat de zucht tot kennis bij U niet voorbijgaande is, maar een gloed, die door geen tijdsverloop van eenige maanden kan bekoelen.’
Over dezen brief straks nader. De lessen aan de Latijnsche school waren dan ten einde en de 17jarige jongeling als student in de regten ingeschreven, verwisselde die met de collegies der Hoogleeraren Dompeling, Beijerman, Bosscha en Duymaer van Twist, die hij bleef bezoeken, totdat hij in 1830, gehoor gevende aan 's Konings oproeping, tot verdediging van het vaderland als vrijwilliger dienst nam, en als schutter bij de 5e Comp. 1e Bat. 1e Afd. van de mobiele Overijselsche schutterij naar Staats-Vlaanderen trok. Evenals de meeste zijner krijgsmakkers kreeg hij, na den Tiendaagschen Veldtogt medegemaakt te hebben, den 11 Oct. 1831 verlof, om zijne studiën te gaan hervatten. Hij bleef nog een jaar in zijne geboortestad, die hij in September 1832 verliet om student te Leiden te worden. Hij was Candidaat in de Regten en had de daarvoor vereischtee xamens, hoewel niet snel, toch zeer goed afgelegd. Bij al deze minder belangrijke feiten behoef ik niet stil te staan; des te meer echter bij hetgeen plaats had toen hij den derden cursus aan de Leidsche Hoogeschool zoude beginnen.
Den 25 Sept. 1834 namelijk ontving hij officieel berigt, dat de Letterkundige Faculteit der Groningsche Hoogeschool hem de gouden medaille had toegewezen als schrijver van het antwoord op de prijsvraag: Quaenam fuerunt Frisiaé termini pro diversis aetatibus diversi? in quas partes fuit divisa? et quae regiones illis fuerunt comprehensae? Hujus

{==528==} {>>pagina-aanduiding<<}

argumenti expositio ab antiquissimis inde temporibus quibus Frisii in historia innotuerunt repetenda, ad nostra usque tempora deducantur. Was de vreugde groot van den bekroonde en zijne ouders, niet minder de verbazing van een ieder, dat Jan van Doorninck zoo iets te beurt viel: niet omdat men er aan getwijfeld had, of hij tot zoo iets in staat zoude zijn, als hij er zijne zinnen op zette, maar omdat men algemeen te goed wist, dat hij een te ijverig priester in de dienst van Bacchus was, om tevens aan Minerva een rijk offer te kunnen brengen. De boven aangehaalde brief van den Heer Brown bevatte naar het mij voorkomt, een beroep op het beter-ik en het eergevoel van zijn oud-leerling, en wat hij op het papier zette, was meer wat hij hoopte, dan wat hij dacht. Immers het kon hem niet onbekend zijn wat er sedert 1826 met zijn leerling was voorgevallen. In den zomer van dat jaar namelijk had een hevige ziekte diens krachten zóó zeer weggenomen, dat allerhande versterkende middelen, en daaronder zware, oude wijn, hem als geneesmiddelen moesten worden voorgeschreven. Een gevaarlijke neiging tot het steeds meer verlangen naar een buitengewonen prikkel, was hiervan hetonmiddellijk gevolg. Hierbij kwam nog iets anders. Zijne ziekte belette hem, om tegelijk met zijne oude schoolmakkers ontgroend te worden; en zijne zwakheid was de reden, waarom dit eerst in Maart 1830 plaats had. De goede bedoeling, waarmede zijn vader, wat al te gestreng, zich zoo lang hiertegen verzette, had ongunstige gevolgen. Het niet lid zijn van het Studenten-corps werd hem, naar 't schijnt, een prikkel, om vooral niet onder te doen voor zijne medestudenten, waar het er op aankwam zich een levenslustigen jongeling te betoonen. Dat er onder zulke omstandigheden voor de toekomst van van Doorninck niet te vreezen viel, zelfs toen hij het studentenleven met het krijgsmansleven verwisselde, kon niet ernstig beweerd worden. Integendeel waren zijne tijdgenooten voor het ergste beducht en zij spanden zamen om hem door studie van zijn verkeerde neigingen terug te houden; doch zij

{==529==} {>>pagina-aanduiding<<}

waren niet in staat om te voorkomen, dat het eerst in Staats-Vlaanderen en vervolgens te Leiden van kwaad tot erger ging, in snelle vaart steeds verder voort tot op den rand van den afgrond, waarin schier een ieder meende, dat hij zoude nederstorten, om onherstelbaar verloren te gaan.
Op geen meer afdoende wijze zeker kon hij aller vrees logenstraffen, dan door het verkrijgen van het eermetaal; hij leverde daardoor het krachtigst bewijs, dat er aan zijne toekomst niet behoefde gewanhoopt te worden. De toen aan den dag gelegde wilskracht verdiende bewondering en zijne bekrooning stond met eene rehabilitatie gelijk. Ik durf niet met zekerheid te bepalen, van wien het gelukkig denkbeeld is uitgegaan, om van Doorninck door dergelijken arbeid aan zichzelven en aan de maatschappij terug te geven. Zeker is het, dat zoowel de bibliotheek als de voorlichting van zijn vader en van diens vriend Halbertsma hem ten dienste hebben gestaan. Of ook Molhuijsen deel had aan het plan is twijfelachtig, doch waarschijnlijk was hem het geheim niet onbekend, dat overigens zoo stipt tegenover een ieder bewaard werd, dat zelfs het ingeleverde stuk niet door een klerk, maar door eene zijner zusters geschreven werd.
Men verwachte van mij geen kritiek over de prijsverhandeling; daartoe toch acht ik mij ten eenemale onbekwaam. Bevoegde beoordeelaars als Nijhoff 1 en anderen hebben de verdiensten er van voldoende uiteengezet, om mij hiervan geheel te ontslaan. Ik wil echter de gelegenheid niet laten voorbijgaan, om den lezer het oordeel te doen kennen van iemand, wiens naam in deze levensschets niet onvermeld mag blijven en dien men uit het oogpunt van bevoegdheid zeker niet wraken zal. Ik bedoel den aan de wetenschap te vroeg ontvallen Groningschen geschiedkenner en regtsgeleerde Mr. Taco Petrus Tresling. Van partijdigheid zal men dezen wel niet verdenken, al was hij door de hechtste

{==530==} {>>pagina-aanduiding<<}

vriendschapsbanden met van Doorninck verbonden, en al heeft hij bij het nazien der drukproeven zijn vriend zeer verpligt, door hem zijne meerdere litterarische kennis te leenen tot het verbeteren en verduidelijken van taal en stijl. Kort na het afdrukken gevraagd, om zonder omwegen zijn oordeel er over uit te spreken, luidde dat wel gunstig, doch maakte hij tevens de opmerking, dat de zaak waar het eigenlijk op aankwam, te veel verscholen lag onder feiten, die ter zake minder afdeden. Waar hij echter toen zelf verklaarde weinig bevoegd te zijn tot het leveren eener kritiek, daar haal ik liever aan hetgeen hij in Maart 1838 aan van Doorninck schreef:
‘Ik leef geheel in de oude geschiedenis van ons gewest, en vermaak mij met de nevelen, die er ten dien aanzien over mijne oogen waren uitgespreid te verdrijven, en ik begin waarlijk op mijne manier al vrij helder uit mijne oogen te zien. En aan wien heb ik dat onwaardeerbaar genot te danken? Aan u beste vriend. Denk aan de Warven 1. Ik spoor den oorsprong der warven en hare verplaatsing naar Groningen, de wording der Hoofdmannenkamer, enz. met alle moeite na, en zoek van af de 12e eeuw den gang van zaken geheel te doorgronden. Alles moet dienen tot eene voorlezing in Pro Exc. 27 Maart, en daar moet men zien, dat ik geen onwaardige kweekeling van u ben. Het spreekt van zelven, dat ik het bij een vereerend uittreksel van Nijhoff niet heb laten berusten, maar uwe verhandeling op nieuw met meer genoegen en vrucht heb herlezen, en ik geloof, dat er weinigen zijn (vergeef mij die grootspraak), die u zoo goed begrijpen, als ik thans meen te doen. Moest ik uw stuk recenseren, ik zou u nog meer prijzen, dan Nijhoff gedaan heeft, ik zou uwe juiste gezigtspunten nog bepaalder aanwijzen, en ik zou vermetel genoeg zijn u eene enkele keer teregt te wijzen, b.v. waar gij de edelen boven de eigenerfden tot het staatsbestuur toelaat (p. 123), zoude ik u opmerkzaam maken, dat gij de tijden wel moet onderscheiden, enz.’
Tot dusver Tresling; zijne verdere opmerkingen (b.v. over Uithuizen, p. 179), zouden hier minder op hare plaats

{==531==} {>>pagina-aanduiding<<}

zijn. Bovendien reeds meer dan genoeg over de bekroonde verhandeling; zien wij thans welke de verdere levensloop van van Doorninck geweest is.
Nog twee jaar bleef hij Leidsch student, om vooral voordeel te trekken van de collegies van de Hoogleeraren Thorbecke en Tydeman, terwijl ook die van Prof. Wttewaall, blijkens de latere rigting zijner studiën, niet zonder vrucht door hem werden bijgewoond. Na het Doctoraal-examen afgelegd te hebben, begon hij met het schrijven eener Dissertatie over den politieken toestand van Overijsel onder de Bisschoppen (943-1528). Spoedig echter bemerkte hij, dat dit onderwerp te uitgebreid was en te langdurige studie zoude vorderen, hetgeen hem deed besluiten, om op aanraden van Prof. Thorbecke van onderwerp te veranderen. Den 24 Juni 1836 promoveerde hij dan ook publiek met den hoogsten graad op eene Dissertatio Historica Juris Publici continens Historiam Instituti Cancellarii et Conciliariorum in Transisalania a Carolo V et Philippo II introducti.
Ofschoon de talrijke bijvoegselen, later door hemzelven opgeteekend aangaande het Collegie van Canselier en Raden, aantoonen, dat hij het onderwerp niet uitgeput heeft, en dat hij niet bekend was met alle in de Overijselsche Archieven te vinden documenten, die hem van nut hadden kunnen zijn, is het toch niet twijfelachtig, dat zijne dissertatie eene belangrijke bijdrage was tot opheldering der Overijselsche regtsgeschiedenis.
Dat zijn proefschrift zeker niet van minder wetenschappelijke waarde zoude geweest zijn, zoo hij het eerste plan gevolgd had, heeft hij overtuigend bewezen, door de resultaten zijner daarvoor gedane onderzoekingen in de twee eerste jaargangen van den Overijselschen Almanak voor Oudheid en Letteren mede te deelen. Ik bedoel de Proeve ter samenknooping van het begin der Overijselsche Historie met de Algemeene Vaderlandsche Geschiedenis en de Denkbeelden over de opkomst van bevolking en nijverheid ten platte lande van

{==532==} {>>pagina-aanduiding<<}

Overijsel 1, twee verhandelingen, welke steeds tot de beste zijner geschriften gerekend zijn geworden.
Het zal zeker niemand verwonderd hebben, dat van Doorninck, ofschoon op 10 October 1836 voor het Hoog-Geregtshof te 's Hage als Advokaat beëedigd en zich als zoodanig te Deventer voorloopig gevestigd hebbende, er veel meer toe overhelde om, gelijk hij reeds voor zijne dissertatie begonnen was, de nog grootendeels onbekende archieven van Overijssel te bearbeiden, dan zich aan de advocatie of dergelijke bezigheden te wijden. Zoover ik weet, heeft hij dan ook geen enkele pleitrede uitgesproken. Gaarne daarentegen gaf hij gehoor aan de uitnoodiging van den toenmaligen Gouverneur van Overijssel J.D. Graaf van Rechteren, om in de archieven van Kampen bouwstoffen te verzamelen voor eene geschiedenis van den handel der Overijsselsche steden en van Kampen in het bijzonder, toen zij nog deel uitmaakten van het Hanze-verbond 2. De maanden daar doorgebragt zijn hem een zeer leerrijke tijd geweest. Door zijn kundigen vader voorgelicht aangaande de plaatsen, waar hij vinden kon, hetgeen hem te weten nuttig en noodig was, en met dezen briefwisseling houdende over boeken, hand-
{==533==} {>>pagina-aanduiding<<}
schriften, penningen, munten, enz. vooral betreffende Overijssel, en werkzaam in eene verzamelplaats van onuitgegeven stukken, waaraan nog niemand gearbeid had, deed hij daar een schat van kennis op aangaande de geschiedenis van het gewest, die hem later van onberekenbaar nut is geweest.
Daar schreef hij zijne verhandeling over de Belangrijkheid der Overijsselsche Archieven uit een mercantiel en wetenschappelijk oogpunt beschouwd, in den Overijsselschen Almanak voor 1838 geplaatst, evenals de stukjes: Arend toe Boecop op het blokhuis te Genemuiden in het jaar 1572; Noodmunten van Kampen in 1578 tijdens het beleg dier stad door den Graaf van Rennenberg geslagen; en de Tollijst uit het midden der 14e eeuw 1. Van zijne bekendheid met het Kamper archief maakte bovendien de Raad dier stad gebruik, door hem, ten behoeve der bekende procedure aangaande de regten op het Kamper-eiland, een antwoord te verzoeken op de vraag: Hoe is de stad Kampen aan het regt van eigendom en altoosdurenden aanwas der Kamper-eilanden gekomen? Dit rapport, waaraan hij veel arbeid besteed heeft, heeft veel bijgedragen tot den gunstigen afloop dier procedure voor de stad Kampen, zoodat Prof. Thorbecke niet zonder reden hem den 5 Sept. 1839 schreef: ‘De Kampers mogen U wel hun steur present doen voor al de moeite die Gij neemt in hun belang.’ 2
Daar het stuk ter perse is voor de Verslagen en Mededeelingen der Vereeniging tot Beoefening van Overijsselsch Regt en Geschiedenis, zal de belangstellende lezer weldra zelf kennis er van kunnen nemen; gaat het hem daarbij als mij, dan zal hij de opmerking niet kunnen onderdrukken, dat het menige historische wetenswaardigheid bevat, die met

{==534==} {>>pagina-aanduiding<<}

het oog op het doel, waarmede het opgesteld werd, beter ware weggelaten, al stelt men ze als geschiedkundige bijdragen op hoogen prijs.
Onwillekeurig ben ik de gebeurtenissen vooruitgeloopen; ik keer terug tot het jaar 1838. Mijn oom was reeds twee jaar gepromoveerd, en nog had hij geene andere betrekking dan die van advokaat zonder praktijk. Eene poging om Burgemeester van Zwollerkerspel of Steenwijkerwold te worden (April 1837) was mislukt. Eene geheel andere en meer geschikte betrekking was echter voor hem weggelegd. Van lieverlede namelijk was de overtuiging meer algemeen geworden, dat de inhoud der oude archieven niet onder het stof der vergetelheid begraven, maar tot nut der wetenschap aan het licht gebragt behoorde te worden. Ook bij de Provinciale en Gedeputeerde Staten van Overijssel kwam het denkbeeld tot rijpheid, dat het zoowel voor de Provincie, als voor corporatiën, gemeenten en bijzondere personen van groot belang kon zijn, om met vele der oude stukken bekend te worden. Het beste middel hiertoe was zekereen bekwaam persoon te belasten, met het brengen van eenige stelselmatige orde in hetgeen tot dusver nutteloos in een vergeten hoek verscholen lag.
Dat van Doorninck hiervoor de aangewezen persoon was, behoeft geen betoog. Zijne verdiensten als historicus werden zoowel buiten 1 als binnen de Provincie hoog geschat, en

{==535==} {>>pagina-aanduiding<<}

geen tweede persoon kon genoemd worden, die gelijk hij reeds tamelijk wel bekend was, met hetgeen in eenige der archieven van de Provincie te vinden was 1. Hij was in één woord ‘the right man in the right place’, en nadat de Provinciale Staten, op voorstel van Gedeputeerde Staten, den 5 Julij 1838 besloten hadden, gedurende 5 jaar jaarlijks ƒ 400 tot bezoldiging van een Provincialen Archivaris beschikbaar te stellen, terwijl door het Rijk eene dergelijke som gegeven werd, stelden Gedeputeerde Staten hem den 19 Julij als zoodanig aan.
Die betrekking was verre van gemakkelijk en vereischte

{==536==} {>>pagina-aanduiding<<}

ten volle de kunde en ervaring, welke hij de gelegenheid gehad had zich te verschaffen. Immers, zijn er aan het ordenen van elk archief zonder onderscheid eigenaardige moeijelijkheden verbonden, het Overijsselsche, leverde die meer dan eenig ander op. De verzameling toch, hem ter bewerking toevertrouwd, had in den loop der tijden veel geleden, eerst doordien het archief jaarlijks van plaats verwisselde en werd medegevoerd naar Deventer, Zwolle, of Kampen, waar beurtelings de vergadering der Staten gehouden werd; de stukken hadden later door het bergen van het archief nu eens op deze, dan weder op die vochtige plaats, uitwendig nog al te lijden gehad. Maar dit was niet het ergste. Van meer belang was de verwarring waarin de stukken verkeerden. Hij vond, zooals hij het in een rapport van 1842 uitdrukte, ‘een Prov. Archief, waarin wel is waar eene schijnbare regelmatigheid heerschte, doch die, zou het op eene duurzame en waardige wijze georganiseerd worden, kapitale hervormingen behoefde.’ Immers, de ruim 18,000 losse stukken - om van de folianten en eigenlijke charters niet te gewagen - waren slechts in zooverre geordend, dat bij elkander gevoegd was hetgeen voor een onervaren oog scheen bij elkander te behooren. Die schijnbare orde was een gevolg van hetgeen in 1826 had plaats gevonden. De Heeren Stolte en Scriverius hadden zich namelijk gedurende eenige maanden onledig gehouden, met naar hun bestè weten een einde te maken aan den chaotischen toestand, waarin destijds het archief verkeerde. Dat deze, hoe bekwaam zij overigens ook mogten geweest zijn, de vereischte kundigheden niet konden bezitten, om zulk eene taak op voldoende wijze te verrigten, aarzel ik geen oogenblik uit te spreken. ‘Immers, zij hadden niet overwogen,’ zoo wordt in het aangehaalde rapport teregt opgemerkt, ‘dat, zal men zulk eene verzameling op eene wetenschappelijke en duurzame wijze inrigten, men de geheele staatkundige geschiedenis van 't gewest waartoe dit behoort meester moet zijn, en boven alles de verschillende regeeringsvormen, die het heeft doorleefd, grondig

{==537==} {>>pagina-aanduiding<<}

kennen. De regeringsvorm immers is de bron, waaruit de organisatie en distributie der archieven onmiddellijk voortvloeit, en hoeveel kan die niet in het eene van het andere tijdvak verschillen! Organieke gebreken waren dus aan dit geheel dépôt minstens tot op de invoering der Fransche centralisatie in den aanvang van 1812 eigen, die, zoo men de ante-acta van een volk iets telt, voor 't oogenblik op eene duurzame, voor de toekomst op eene geleidelijke wijze moesten worden verholpen. De werkman echter - zoo vervolgt hij - wien deze misslagen zijner voorgangers in 't oog vielen, had niet dadelijk een volledig stel redresmiddelen bij de hand, want hij had zijne wetenschappelijke vorming op geen instituut ter opleiding van toekomstige Archivarii genoten, en zooveel was er omtrent de vroegere staatkundige historie en regeringsvormen van Overijssel niet aan 't licht gebragt, dat hij door eigen oefening dit gemis aan leermeesters genoegzaam zoude hebben kunnen vergoeden. Behoedzaamheid in het hervormen van gebreken, die jaren arbeid zouden emporteren, was dus een eerst vereischte, zou dat aantal jaren niet noodeloos door het onverstand van den eersten Archivaris worden vermeerderd.’
Bij deze bezwaren waren nog andere te voegen, vooral voortspruitende uit de onmogelijkheid, om zich uit de aanwezige stukken en behoorlijk overzigt over de gewestelijke geschiedenis te verschaffen.
In het bisschoppelijk tijdvak, eindigende met het jaar 1528, was de geschiedenis van Overijssel voor een groot deel dezelfde als die van Utrecht; daar intusschen de Landsheer niet in het Oversticht, maar in het Sticht zijn verblijf hield, bleef natuurlijk slechts een gering gedeelte van de staatsstukken uit dit tijdvak in Overijssel, en was een onderzoek in de te Utrecht aanwezige papieren noodzakelijk, om zich een juist denkbeeld te vormen over de instellingen en gebeurtenissen dier dagen. Dergelijke moeijelijkheden waren er ook aan de bestudering der latere stukken verbonden. Wel is waar

{==538==} {>>pagina-aanduiding<<}

komt er sedert het optreden van Ridderschap en Steden als Souverein der provincie meer eenheid van bestuur, welke op den aard van het archief van die dagen van grooten invloed is geweest, maar van toen af (1578) spelen de drie hoofdsteden (Deventer, Zwolle en Kampen), elk met autonomie bedeeld, eene groote rol in de staatsregtelijke geschiedenis van het gewest. Het gevolg hiervan is, dat Overijssels geschiedenis ten naauwste zamenhangt met die der drie groote steden, of met andere woorden, dat men de bouwstoffen voor zoodanige geschiedenis niet vindt in het Oud Provinciaal Archief, maar in dit in verband met de zoo belangrijke archieven der drie steden.
Tot de eerste werkzaamheden van den Archivaris behoorde verder een onderzoek naar op Overijssel betrekkelijke stukken in het Archief der Vijf Kapittelen te Utrecht, het Rijks-archief te 's Hage, het archief der Algemeene Rekenkamer, de Koninklijke Bibliotheek, de archieven van het Amortisatie-Syndicaat en van Noord en Zuid-Holland. Menig afschrift is dientengevolge in het archief gedeponeerd, tot aanvulling der bestaande leemten. Op gelijke wijze zijn vervolgens de te Deventer, Zwolle en Kampen aanwezige archieven, die van de kleinere steden en van adelijke huizen in Overijssel door hem geëxploiteerd.
Aangaande al deze werkzaamheden zal ik wel in geene bijzonderheden behoeven te treden, om te doen uitkomen dat van Doorninck zijne taak met kracht en ijver aanvaardde, als ik zeg, dat na afloop zijner 5jarige commissie die voorloopige werkzaamheden grootendeels tot een einde waren gebragt, zoover het Bisschoppelijk tijdvak betreft; terwijl hij tevens eene menigte rapporten in dien tijd gesteld heeft over onderwerpen, hem tot dusverre ten eenemale vreemd, als het vicarie-wezen, de waterstaat, enz. 1. Ook bleef hij tegelijkertijd jaarlijks bijdragen voor den Overjisselschen Almanak leveren; een

{==539==} {>>pagina-aanduiding<<}

rapport over de Betrekking waarin van de oude tijden af tot op onze dagen de rivier de IJssel tot den Rijn aan den eenen, de Zuiderzee aan denanderen kant heeft gestaan, geschiedkundig nagespoord, ten behoeve van het Ministerie van Binnenlandsche Zaken opgesteld, gaf hem aanleiding tot het schrijven der bijdrage in dien almanak voor 1839, getiteld: Welke zou de hoofdoorzaak van het verval der bevaarbaarheid van den IJssel zijn? In den jaargang 1840 is van zijne hand te vinden eene Bijdrage tot de geschiedenis der Staathuishoudkunde in Overijssel uit het midden der 18e eeuw en in dien van 1841: Iets over het verbeteren der handelscommunicatiën van de provincie Overijssel met Duitschland.
Toen dan in 1843 zijne commissie ten einde liep, waren Gedeputeerde Staten van oordeel: ‘dat zijn volhardende ijver voortdurend allen lof verdiende’, en zij aarzelden niet om aan de Provinciale Staten een voorstel te doen, om nogmaals eene commissie van gelijken duur aan den Archivaris op te dragen.
Als vervolg op zijn vroegeren arbeid tot het opsporen en afschrijven van het ontbrekende, werd nu het archief verrijkt met copiën van Leenregisters en Judicialen, tot aanvulling der latere tijdvakken, zoodat hij er b.v. in slaagde om van eerstgenoemde de reeks van 1456-1804 volledig te maken. Op gelijke wijze werden vervolgens de rekeningen van Drost- en Rentambten en meer andere rubrieken onder handen genomen, zoodat langzamerhand door het rangschikken en bijvoegen eene gewenschte eenheid ontstond in een groot gedeelte van het archief.
Tegelijkertijd werd hem een veelomvattende taak opgedragen, doordien van hem een rapport gevraagd werd over het Schoolwezen, of liever over de godsdienstige, maatschappelijke en huishoudelijke beschaving en verlichting van alle standen en bijzonder ten aanzien der opvoeding en van het onderwijs der kinderen in dit gewest, van het midden der 16e eeuw tot de Dortsche Synode. Van 1844-1846 heeft hij zich beziggehouden met hiervoor de archieven der pro-
{==540==} {>>pagina-aanduiding<<}
vincie, der drie steden, van verscheiden collegies, van het Hervormd kerkgenootschap, enz. te onderzoeken, en groot is de voorraad bouwstoffen door hem verzameld tot beantwoording der hieruit voortvloeiende vraag, ‘of er in dit gewest, zoowel kort vóór, als na den opstand tegen Spanje, eene behoorlijke overeenstemming plaats gevonden hebbe tusschen den trap van verlichting en zedelijkheid, waarop de ingezetenen stonden, en het staatsregt en de regeringsvorm, waaronder zij leefden.’
Uiterst aangenaam was hem deze opdragt ‘naardien,’ zoo schreef hij aan den Minister Schimmelpenninck van der Oije, ‘er wel geen onderwerp is, dat naast het vormelijke der Staatsregeling zoo diep in het wezen van een volk grijpt, als de opleiding door onderwijs aan de jeugd’.
Zijne briefwisseling met genoemden Minister, reeds begonnen naar aanleiding van het Rapport over den IJssel, waarvan boven melding is gemaakt, geeft veel licht over de denkbeelden, die mijn oom zich omstreeks dezen tijd over zijne toekomst vormde. Zooals ik boven gezegd heb, bestond zijne jaarwedde uit ƒ 800; wel had hij getracht dit tot een behoorlijk tractement vermeerderd te krijgen, doch hij was hierin slechts in zooverre geslaagd, dat hem voor reiskosten ƒ 150 en voor schrijfloonen ƒ 200 vast was toegelegd, in plaats van telkens declaratiën daarvoor in te dienen. Daar zijne middelen nu niet van dien aard waren, dat het hem onverschillig kon zijn, hoeveel zijn salaris bedroeg, en hij bovendien begreep, dat hij geen loon naar werk ontving, bleef dit op zijne denkbeelden aangaande zijne betrekking niet zonder invloed. Ziehier wat hij aan den Minister Schimmelpenninck daarover schreef. Na betoogd te hebben, hoe de vele werkzaamheden, aan het rapport over het schoolwezen verbonden, hem voor een tijd lang zouden afroepen van zijne studiën over ‘onze vroegere handelsgeschiedenis, ons financiewezen, convoijen en licenten, het koloniale stelsel in verband tot het tegenwoordige en tot hetgeen daar-
{==541==} {>>pagina-aanduiding<<}
omtrent bij de Engelschen en train is geweest en nog is,’ enz. vervolgt hij aldus: ‘Van dag tot dag komt bij mij de vraag op: zou er niet eenige uitbreiding aan mijne instructie gegeven en op grond daarvan eene ruimere bezoldiging kunnen worden toegekend, waarvan ik ten minste mijzelf alleen redelijk zoude kunnen onderhouden? Het Rijk kan mij tot eene meer volledige oplossing van zoovele andere quaestiën gebruiken; ik behoef U H.E.G. slechts de historie der waterverdeeling tusschen de drie takken van den Rhijn te noemen; mijn geheele aanleg is om een dienaar van den Staat van den ouden stempel te worden, door mij zelven grondig te onderleggen in de vroegere en latere geschiedenis van al dusdanige practikale zaken, ten einde eenmaal de toekomst te kunnen helpen vestigen op deze dubbele kennis, maar ik mag zoo berekend voor dusdanig een historieel adviseurschap worden als ik wil, op vermeerdering van traktement van de zijde der provincie valt niet te hopen. En hoezeer U H.E.G., zoo dezelve zich eens genoodzaakt mogt zien, mij op dit verzoek om eene redelijke verhooging van bezoldiging difficulterend te antwoorden, door mij op de letterlijke onmogelijkheid, waarin dezelve verkeert te verwijzen, mij niet zal zien wankelen onder deze taak, maar met denzelfden ijver en vastberadenheid het tegenwoordige vraagpunt omtrend het lager schoolwezen door mij uitgemaakt zal worden, alsof er eene belooning tegenover stond, valt het echter op een traktement van slechts ƒ 800 niet gemakkelijk andere, insgelijks belangrijke studiepunten weder voor een tijd lang vaarwel te zeggen en zich hoofdzakelijk met het uitzigt te troosten, dat ook deze arbeid mij achterna gedurig aan leeren zal. Vijf à zes jaren achtereen heb ik voor de Gouverneurs dezer provincie telkens dergelijke niet in mijne instructie vermelde quaestiën bewerkt, op geene andere vergelding kunnende hopen, dan op de verhooging van mij als ambtenaar; kan het nu ook niet anders, ik heb het geloof in het bekende ‘L'homme utile finit par faire son train’ nog niet verloren,

{==542==} {>>pagina-aanduiding<<}

maar op den duur word ik onder mijne tegenwoordige bezoldiging niet hetgeen ik voor deze streek van het vaderland met een tractement van ƒ 1200 à ƒ 1400 zoude kunnen worden, en zie mij hoe langer zoo meer er toe gebragt aan de kennis van het tegenwoordig en algemeen staatsbelang de voorkeur boven die van het verleden en meer provinciaal belang te schenken.’ Geen gunst maar slechts loon voor werk was het wat hij begeerde, en hiervan, zoo stelde hij, ‘zal grootendeels afhangen of ik voor 't vervolg mij hoofdzakelijk ten behoeve van mijzelven en niet verder dan noodzakelijk is ten behoeve van het beschaafde publiek, dan wel of ik evenzeer ten behoeve van dit laatste als van mijzelven, mij tot eene zekere historische kracht zal vormen.’
Had hij nog duidelijker zijne gedachten durven uitspreken, hij had dan - de aanwezige minute van dezen brief bewijst het - niet nagelaten er bij te voegen: ‘Wat is natuurlijker dan dat iemand, die met het Archivarisschap later het lidmaatschap der Tweede Kamer hoopt te vereenigen, na het vestigen zijner opinie omtrent het Overijsselsche schoolwezen, zoo schielijk mogelijk terugkeert tot de in- en uitwendige handelspolitiek, financie-wezen en koloniale stelsels van ons vaderland, daar ervarenheid in die zaken hem gewisser op het tooneel der Tweede Kamer zal brengen, dan doorwrochte kennis van het schoolwezen en zulk soort van zaken, en die ervarenheid, zoo het lidmaatschap van de Tweede Kamer later eens vlak mogt staan [mislukken mogt] ook de gelegenheid om tot het Ministerie van Koloniën of van Financiën over te gaan, open houdt?’
Noch deze poging, noch eene andere, in 1847 bij de Provinciale Staten door hem aangewend, tot het bekomen van grooter traktement had het gewenschte gevolg; dat laatste lokte alleen een besluit uit, dat van zijde de provincie verhooging zoude worden gegeven, zoo vanwege het Rijk het zelfde gedaan werd. Het Rijk deed het niet, en dientengevolge ook de provincie niet, hoewel het besluit

{==543==} {>>pagina-aanduiding<<}

gegrond was op de overtuiging van het billijke der zaak.
Was deze reden, zooals straks gebleken is, reeds voldoende om van Doorninck te doen besluiten voor zijne studiën een ander doelwit te kiezen, er kwamen andere oorzaken bij, om hem een zekeren weerzin in zijn ambt te geven.
Hieronder meen ik te moeten rangschikken feiten als deze. Men vergeleek wat Nijhoff voor Gelderland gedaan had, met hetgeen tot dusverre door hem aan het licht was gebragt, hetgeen, de juistheid der vergelijking daargelaten, natuurlijk in zijn nadeel uitviel. Om nu te toonen, dat ook Overijssel wel bundels van merkwaardigheden konde uitgeven, en dat daartoe de noodige bouwstof wel door hem verzameld was, bood hij in 1847 ter uitgave aan een bundel van onuitgegeven stukken uit het Provinciaal, het Deventersch en het Zwolsch Archief uit de jaren 1251-1346. Deze voordragt werd ontijdig geacht: eerst moest - zoo werd hem voorgeschreven - de catalogisatie van het geheele archief, waaraan voortaan de helft van den tijd gewijd moest worden, gereed zijn, dan eerst zoude aan het uitgeven kunnen gedacht worden. Onder die stukken kwamen voor de Cameraarsrekeningen der stad Deventer loopende van 1337-1347, welke hij nu het volgend jaar (1848) ter plaatsing gaf in den Codex Diplomaticus van het Historisch Genootschap te Utrecht, dat hem in September1846 tot medelid had aangenomen.
Toen in 1848 de tweede 5jarige commissie ten einde spoedde, was het verre van eene groote meerderheid der vergadering van de Provinciale Staten, die van oordeel was, dat het Archivariaat niet afgeschaft behoorde te worden tot bezuiniging, en bij velen schijnt er ontevredenheid geheerscht te hebben, dat na tien jaar arbeids het Provinciaal Archief nog niet geheel in orde was.
Dat door dit alles een zeker keerpunt in het leven van mijn oom ontstond, blijkt, dunkt mij, uit zijn verder doen en laten. Hetgeen hem voortaan bezig hield was bij voorkeur

{==544==} {>>pagina-aanduiding<<}

zich kundigheden voor eene andere betrekking te verschaffen. En als hij voor het Utrechtsch Genootschap van Kunsten en Wetenschappen, waarvan hij sedert Junij 1846 lid was, Overijsselsche bouwstoffen leverde voor eene Nederlandsche Regtsgeschiedenis 1, ter voldoening aan de commissie den Heer Sloet tot Oldhuis en hem opgedragen door de sectie van Regtsgeleerdheid en Staatswetenschappen, dan betwijfel ik zeer of hij dit met die ingenomenheid onder handen heeft genomen, waarmede hij het vijf jaar vroeger zoude gedaan hebben.
Wat zijn eigenlijke bezigheden aan het Provinciaal Archief betreft, besteedde hij de eerstvolgende jaren aan het voorbereiden der catalogisatie van het tijdvak van 1578-1795, een arbeid, die veel langer ophield, dan hij zich had voorgesteld, en zelfs niet geheel door hem ten einde gebragt is kunnen worden.
Eene aangename afwisseling werd hem in 1850 geschonken door de opdragt, om de archieven te Munster te onderzoeken, waar men vernomen had, dat voor Overijssel hoogst belangrijke stukken aanwezig moesten zijn. Hoewel hij er niet vond, wat men er verwacht had, was deze veertiendaagsche reis (10-23 Junij) verre van vergeefsch, gelijk kan blijken uit de resultaten, medegedeeld in den Overijsselschen Almanak voor Oudheid en Letteren voor 1851 blz. 1-62. In dien almanak had hij sedert 1841 niets meer geschreven - om welke reden durf ik niet bepalen - behalve in het vorig jaar, toen hij daarvoor leverde een lijst van Namen der Scholten, Ambtmannen en Drosten van Twenthe en der Drosten van Vollenhove, eertijds Schulten van Vollenhove genoemd, met eenige aanteekeningen ten aanzien der echtgenooten en andere fami-
{==545==} {>>pagina-aanduiding<<}
liebetrekkingen van eenige derzelver. Hij achtte bekendmaking hiervan noodig ‘omdat die ambtenaren, bij de menigvuldige afwezigheden der vroegere Landsheeren en hunne Stadhouders, en later ten tijde van de Souvereiniteit der Staten en der twisten over de magt der Stadhouders uit het Huis van Oranje als Presidenten der Edelen hunner kwartieren en als Hoofdofficieren van den Souverein, een belangrijken invloed op de staatszaken en het bestuur dezer provincie hebben uitgeoefend, en het volk vóór den tijd der vrijwording van de Noord-Amerikaansche Staten, zich wel bij enkele groote gelegenheden in onze geschiedenis vertoont, maar de historie der partijschappen onder de menschen en standen, die aan het roer zaten, meer doorgaande uitkomt.’ Vergis ik mij niet, dan hing deze bijdrage zamen met zijne toenmalige studie over de staatkundige partijschappen hier te lande, waaraan men ook te danken heeft zijne Bijdrage tot de uitwendige geschiedenis der republiek met bijzondere toepassing op deze provincie, sedert September 1787 tot Februarij 1795, met bijlagen en Het Alliantie-tractaat met Frankrijk van 16 Mei 1795, beide in den Overijsselschen Almanak voor oudheid en letteren voor 1851 en 1852 opgenomen, en de lijst van Provisionele Representanten des volks van Overijssel sedert 5 Febr. 1795 tot 29 Jan. 1798, geplaatst in het Jaarboekje voor de Provincie Overijssel voor 1852.
Geen voor hem gelukkiger oogenblik dan het jaar 1852 kon het Utrechtsch Genootschap van Kunsten en Wetenschappen kiezen om als prijsvraag uit te schrijven: Eene Levensschets van Mr. Gerhard Dumbar, Secretaris der stad Deventer, Griffier der Staten van Overijssel enz. met aanwijzing en kritiek, vooral van zijne historisch-politische schriften. Immers het juist door hem bestudeerde tijdvak van 1787-1798 was ook dat, waarin Dumbar eene belangrijke rol gespeeld had, en hij had die studie slechts tot 1802 te vervolgen, om een vrij goed overzigt te hebben van diens leven als staatsman. Ingenomen als hij was met den persoon,

{==546==} {>>pagina-aanduiding<<}

wiens leven men geschetst wilde zien, toog hij met ijver aan het werk, tevens bezield met de gedachte om, ingeval van bekrooning, het Archivariaat vaarwel zeggende, tegelijkertijd eene aanbeveling te hebben voor eene andere betrekking. Voor den gestelden termijn (30 Nov. 1854) was zijn antwoord gereed. Het oordeel, dat hij er zelf over velde, strookte vrij wel met dat der commissie van beoordeeling. ‘Wat de behandeling van het fond der zaak betreft,’ zoo schreef hij 11 Mei 1855 aan zijn vriend Mr. J. Dirks, ‘heb ik regt op bekrooning; omtrent den vorm daarentegen kan het oordeel verschillen. Gij begrijpt ligt, welke gevolgen in dat oordeel ingesloten liggen; mogelijke wijzigingen van den vorm laat ik mij vermoedelijk gevallen, of onderwerp er mij aan, maar aan afkeuring van het fond, als bijna geheel uit archieven en soortgelijke documenten zamengesteld en met volle overtuiging opgemaakt, onderwerp ik mij niet. Gij zult zeggen, dat is stout spreken; maar wanneer een antwoord van een Archivaris in de termen valt, zooeven aangeduid, dan begrijpt Gij ligt, dat ik, na de beoordeelaars de wapenen ter hand te hebben gesteld, waardoor ik eene privative sterkte had boven hen, ik er mij voor eene tweede reize niet aan waag, wat zij dan van een tweede antwoord zouden zeggen.’ Hij bleek juist gezien te hebben, want stijl en redactie waren aanleiding tot niet-bekrooning; de vraag bleef echter uitgeschreven en de commissie verklaarde zich bereid, om hare aanmerkingen aan den inzender mede te deelen, in wiens stuk zij vele belangrijke bijzonderheden zeide aangetroffen te hebben. De aanmerkingen op den stijl verwonderden hem te minder, omdat hij ‘het geheele stuk in 16 dagen tijds op het papier geworpen’ had, en ‘te midden daarvan nog tweemaal van afschrijvers had moeten veranderen.’ Hij vatte dan ook het voornemen op, om opnieuw naar den eerprijs te dingen, en heeft inderdaad de omwerking van het stuk ondernomen, doch naar 't schijnt niet geheel ten einde gebragt. Naar ik meen heeft hiertoe bijgedragen het afsterven van een broeder,

{==547==} {>>pagina-aanduiding<<}

dien hij innig lief had, waardoor hem de lust tot werken een tijd lang benomen werd. Als vrucht zijner bestudering van Dumbar's werken mag men beschouwen de verhandeling getiteld: Het tweede deel van den Tegenwoordigen Staat van Overijssel, eene voortreffelijke beschrijving der voormalige Overijsselsche belastingen; te vinden in den jaargang 1853 van den Overijsselschen Almanak.
Uit den boven aangehaalden brief aan Dirks blijkt, dat het zoeken naar eene andere betrekking niet slechts eene onbepaalde gedachte was. Immers hij zegt daarin: ‘Ik verander mogelijk dezen zomer of met het eind van het jaar van maatschappelijken werkkring, terwijl het steeds voortdienen als Archivaris op een goed klerken-tractement van ƒ 800 mij niet langer gevalt.’ En hij oordeelde teregt, dat als de leden der Staten nog niet begrijpen konden, dat hij nuttig en noodzakelijk was, het dan beter zoude zijn, de betrekking hoe eer hoe beter op te heffen. Welken post hij destijds op het oog had, is mij niet gebleken, maar zeker is het, dat zijne pogingen, zoo hij die werkelijk heeft aangewend, mislukt zijn.
Zijne betrekking werd nu en vervolgens telkens, dan eens voor vijf jaar, dan weder voor korteren tijd verlengd, en hij begon, ingevolge besluit van de Provinciale Staten van 10 Nov. 1855 met de uitgave van een Chronologisch Register op het Oud Provinciaal Archief van Overijssel, waarvan vervolgens in 1857 het eerste (1225-1393), in 1859 het tweede (1393-1425), in 1860 het derde (1425-1456) en in 1865 het vierde stuk (1456-1496) het licht hebben gezien 1. Men moge eenige gegronde aanmerkingen kunnen maken op de wijze van catalogisering, vooral uit een praktisch oogpunt beschouwd, en op de rangschikking der stukken, welke chronologisch plaats had, doch tevens zal men moeten

{==548==} {>>pagina-aanduiding<<}

toegeven, dat die vier deelen, waarin zulk een schat van kleine bijdragen voor de Overijsselsche geschiedenis verborgen ligt, met de vereischte zaakkennis zijn opgemaakt. Te bejammeren is het daarom, dat van Doorninck slechts een betrekkelijk zoo klein gedeelte van dien catalogus afgewerkt heeft. Hij zelf had gemeend daarmede veel spoediger te zullen vorderen en de berekeningen hierop gegrond, waarvan hij aan zijne superieuren kennis had gegeven, zijn hem eene bron van onaangenaamheden geweest. Immers als hij - gelijk van het begin af het geval was - de voltooijing van een tijdvak op een gegeven datum beloofde, en het op dien tijd naauwelijks half gereed was, had dit meer dan eens eene aanschrijving ten gevolge, welke hem toonde, dat men meer van hem verwachtte, dan hij gaf. 1 Maakte dit de catalogisering, op zichzelf reeds een eenigszins eentoonig werk, voor hem zelven tot een kruis, het wekte de billijke ontevredenheid van Gedeputeerde en Provinciale Staten op, te meer, omdat men de reden der vertraging te goed kende. De ware reden was, dat hij veel tijd aan landbouw-zaken wijdde, zoodat het antiquarische moeite had om tot zijn regt te komen. Weinig zoude er dan ook, buiten den catalogus en de van tijd tot tijd van hem gevraagde rapporten, in het laatste tiental jaren zijns levens van zijne antiquarische studie gekomen zijn, als niet onwillekeurig eenige pressie op hem ware uitgeoefend, door de in het laatst van 1857 opgerigte Vereeniging tot beoefening van Overijsselsch Regt en Geschiedenis. Gelijk bijna van zelf spreekt werd het lidmaatschap hiervan ook aan mijn oom aangeboden, daar men mogt verwachten, dat hij een der ijverigste medewerkers zoude zijn. En hij is dit inderdaad geweest. Immers, om hier niet te gewagen van de

{==549==} {>>pagina-aanduiding<<}

verschillende commissiën, hem opgedragen en van de werkzaamheden, die op hem als medelid van het Bestuur nederkwamen, mogen hier worden genoemd:
Lijst van twistschriften, de provincie Overijssel rakende, uit de 17e eeuw, door de HH. Heerkens, Ebbinge Wubben en van Doorninck;
Charters en bescheidén over de betrekking der Overijsselsche steden, bijzonder van Kampen, op het Noorden van Europa, gedurende de 13e en 14e eeuw, door Molhuijsen en van Doorninck;
Kronijk van Gerard Coccius, uitgegeven door de HH. Molhuijsen, Heerkens en van Doorninck;
Schets eener verdeeling van Overijssel in Schout- en Rigterambten en Markten, omstreeks 1750;
Aanmerkingen op van Vloten's vier lezingen over de Geschiedenis van Deventer, en het daarin vermelde Stadregt van 1481.
Voorts bezorgde hij de uitgave van twee onuitgegeven stukken van J.W. Racer: Aanmerkingen omtrent de Grondbeginselen der zes eerste titels van het Landregt van Overijssel en Memorie over de Hofhoorigheid.
En eindelijk zijne Geslachtkundige Aanteekeningen ten aanzien van de Gecommitteerden ten Landdage van Overijssel sedert 1610-1794, met eenige berigten omtrent de voormalige havezathen in dat gewest. Aan dit werk, waarvan slechts een eerste stukje bij zijn leven het licht zag, doch dat door het Genootschap verder wordt uitgegeven, heeft hij gedurende bijna zijn geheele Archivariaat gewerkt, hoewel het meest in de laatste 20 jaren. De inhoud is bijna geheel ontleend aan authentieke stukken, zoodat de beoefenaar der genealogie ruimschoots zijne moeite beloond zal vinden, die hij zich getroosten moet, om uit die zoo onpraktisch mogelijk ingerigte geslachtslijsten te vinden wat hij verlangt. Neemt men de vele jaren arbeids in aanmerking, die aan dit werk besteed zijn, dan is men geneigd de meening uit te spreken, dat diezelfde tijd,

{==550==} {>>pagina-aanduiding<<}

aan wetenswaardiger onderwerpen besteed, voor de nakomelingschap belangrijker vruchten zoude hebben opgeleverd. Om echter billijk te zijn in de oordeelvelling, behoort men te bedenken, dat hij tot het opteekenen dier genealogische bijdragen geleid is door de herhaaldelijk tot hem gerigte vragen, hetzij door den Hoogen Raad van Adel, hetzij door bijzondere personen, en dat onder deze laatsten zich vaak juist diegenen bevonden, die hij het meest geneigd was van dienst te zijn, hetzij omdat het zijne vrienden waren, hetzij om andere redenen. 1
Onder de werkzaamheden zijner laatste levensjaren moet ten slotte nog genoemd worden de Levensschets van Jhr. Mr. C. Backer voor de Maatschappij der Nederlandsche Letterkunde door hem vervaardigd en geplaatst in de Handelingen van 1866. Dat dit voor hem geene gemakkelijke taak was, zal een ieder gevoelen, die op de eerste bladzijde er van leest, dat de denkbeelden van Backer geenzins die van van Doorninck waren. Gaarne had hij zich dan ook verschoond gezien van dezen arbeid, maar de groote achting die hij den overledene toedroeg, in het geheele stuk doorstralende, heeft hem bewogen om aan het verzoek van het Bestuur der Maatschappij te voldoen.
De beginselen, naar welke Backer de geschiedenis meende te mogen behandelen, heeft hij geformuleerd in deze woorden: ‘Het heden heeft definitief gebroken met het verleden. Wij moeten het thans bestaande door het vestigen van denkbeelden, overeenstemmende met onze tegenwoordige staatsinstellingen en regtsbegrippen, trachten te verbeteren, en de geschiedenis is eene uitmuntende voorraadschuur, waaruit wij nemen en ter zijde laten mogen, hetgeen al dan niet voor

{==551==} {>>pagina-aanduiding<<}

zoodanig doelwit past.’ Die stellingen waren in lijnregten strijd met de zijne: hij zoude veeleer de woorden van von Maurer onderschreven hebben: ‘jeder Staat steht, wenn er auch noch so weit vorangeschritten ist, immer noch mit einem Fusz in der Vergangenheit, und hat in ihr seine Würzel und seinen festen Halt. Wie der einzelne, so ist auch der Staat mehr oder weniger das Resultat seiner eigen Geschichte, welche wie die Natur gewissen Regeln und Gesetzen unterworfen ist, die zu erforschen eben so wichtig und für das Wohl der Staaten noch weit wichtiger ist, als die Erforschung der Geheimnisse der Natur. Denn das manche Staaten vorangeeilt, andere zurückgeblieben sind, ist keine Ungunst des Schicksals und kein blinder Zufall. Das Warum aber, d.h. die tiefere Einsicht in die Gründe dieses Voranschreitens oder Zurückbleibens, lehrt einzig und allein die Geschichte.’
 
Den 22 Maart 1869 is mijn oom, na eene korte ziekte, overleden, onverwachts zoowel voor zijne bloedverwanten, als voor hem zelven. Hij had zich eenen hoogeren leeftijd toegedacht, krachtig als hij was van ligchaam en geest. Van ligchaamskracht getuigden de overwinningen reeds, die hij in het worstelen op bijna al zijne schoolmakkers behaalde. Geestkracht sprak uit zijn moedig gedrag in 1830 1, maar oneindig meer nog uit de overwinning, welke hij op zich zelven behaalde.

{==552==} {>>pagina-aanduiding<<}

Slechts weinig menschen leiden een werkzamer leven, dan van Doorninck gehad heeft. Hetgeen in deze levensschets dienaangaande vermeld is, geeft daarvan reeds eenigermate een denkbeeld, doch hoe meer men in bijzonderheden nagaat, wat hij verrigt heeft, hoe meer dit in het oog springt. Wilde ik hier alles noemen, ik zoude moeten opsommen, wat hij aan zoo menigen geschiedschrijver uit de archieven of van elders verstrekt heeft 1, welk eene uitgebreide wetenschappelijke briefwisseling hij steeds gevoerd heeft en hoeveel bouwstoffen hij nog verzameld had, die niet het licht zagen, omdat zij eene nadere bewerking vereischten. Doch ongaarne zoude ik de spreuk: ‘le secret d'ennuyer c'est celui de tout dire’ op mij van toepassing hooren verklaren.
Dit zwak, van over een onderwerp alles te zeggen, wat er over te zeggen valt, was mijn oom wel eenigermate eigen. De prijsverhandeling over Frieslands grenzen, het antwoord op de prijsvraag over Dumbar, de levensschets van Backer, zijne rapporten, allen gaan in meerdere of mindere mate aan dat euvel mank, dat zij veel bevatten, wat even goed, zoo niet beter, gemist had kunnen worden. Die zelfde omslagtigheid wordt ook in zijnen stijl wedergevonden, die over het algemeen verre van fraai gebouwd mag genoemd worden, en in zijne wijze van handelen, die in vele zaken verre van praktisch was. De oorzaak dier omslagtigheid was m.i. ge-
{==553==} {>>pagina-aanduiding<<}
legen in haat tegen al wat naar oppervlakkigheid zweemde, en deze zoude dan ook de laatste fout zijn, die men in een zijner geschriften zoude kunnen aanwijzen. Een gevolg daarvan was, dat hij weinig in het licht gaf in vergelijking met het vele dat hij werkte, omdat hij over geen onderwerp eene bijdrage zoude geleverd hebben, zoolang hij het in zijn eigen oog niet volkomen meester was.
Wat hij nog gepraesteerd zou hebben, zoo hem een langer leven gegund ware geweest, is zeer moeijelijk te zeggen. Ik geloof echter als niet onwaarschijnlijk te mogen stellen, dat hij zijne betrekking niet spoedig zoude hebben nedergelegd, zelfs niet wanneer hij de catalogisering van het archief tot het jaar 1578 zoude gebragt hebben.
Als hij zelf zeide: ‘mijne levenswijze is steeds deze, om met den minst mogelijken omslag de levensreis te maken’ was dit slechts in zooverre waar, als hij een vijand was van noodelooze pligtplegingen en zinledige vormen en eene zoo eenvoudige levenswijze had, dat men hem - hoe onverdiend ook naar mijne overtuiging - niet zelden voor gierig hield. Ik kan mij die ondeugd bezwaarlijk denken in een zoo weinig egoist karakter als het zijne, kenbaar uit het vele, dat hij voor anderen gedaan, en de opofferingen, die hij zich voor hen getroost heeft. Eigenaardig was ook zijne van zelfkennis uitgaande theorie over karakterkundige waarnemingen. Hij ging eerst na welke de oorspronkelijke aanleg van hem zelven was, en hoe die door verschillende omstandigheden kon zijn gewijzigd. Daaraan toetste hij dan het te bestuderen karakter; gelijkheid van oorspronkelijken aanleg had dan sympathie ten gevolge, maar bij verschil ging hij na, aan wien de schuld lag voor gebrek aan sympathie. In dat trachten om zichzelf in anderen weder te vinden zag hij den oorsprong van liefde, vriendschap, enz.
Wie met een even juisten physiognomischen blik als hij gewapend, eene studie van zijn karakter ondernam, of door een meer langdurigen omgang zich in staat stelde, daarover

{==554==} {>>pagina-aanduiding<<}

een gegrond oordeel te vellen, die moest, dunkt mij, tot het eindbesluit komen, dat van Doorninck een weinig voorkomend type was, behebt met eigenaardigheden, ten deele voortgesproten uit den celibatairen staat, dien hij, hoe noode ook, nooit verlaten heeft, maar met een uitmuntend hart, een helder hoofd en regtschapen karakter. Vele vrienden hebben dan ook zijne hechte trouw en innige vriendschap ondervonden, en hij mogt zich beroemen weinig vijanden te hebben.
 
Zwolle.
Mr. J.I. VAN DOORNINCK.


{==555==} {>>pagina-aanduiding<<}


Voornaamste rapporten, memorien, enz. Opgesteld door Mr. J. van Doorninck.

1838. Oct. 26.	Rapport over het Mast- en Diepgeld te Kampen. (Over hetzelfde 10 Dec. 1838 en 1 Julij 1840).
1838. Nov. 23.	Advies over een adelijk huis en geslacht Binckhorst in Overijssel. (Over hetz. 20 Febr. 1839).
1839. Mei.	Rapport aangaande het eigendomsregt der stad Kampen op het Kampereiland.
1839. Dec. 31.	Verslag over den toestand van het Prov. Archief, en de vermoedelijke bewaarplaatsen van aldaar ontbrekende stukken uit den Bisschoppelijken en den Spaanschen tijd.

NB. Zulk een verslag verscheen voortaan elk jaar, doch zelden zoo uitgebreid als dit.
1843. Maart 24.	Rapport over het regt van collatie en het beheer der goederen en inkomsten, bestemd voor de vicarie St. Anthony te Denekamp. (Over hetz. 18 Dec. 1843, 12 Sept. 1844 en 30 Nov. 1850).
1843. Junij 30.	Verslag der resultaten van een onderzoek naar Overijsselsche stukken in het Rijksarchief, de Kon. Bibliotheek, de archieven van Z.- en N.-Holland, het voormalig Amortisatie-Syndicaat en de vijf Utrechtsche Kapittelen.
1844. Mei 10.	Rapport over het onderhoud van den Koningsbrug en den weg tusschen den Hardenberg en Gramsbergen.
1844. Junij.	Rapport over het schoolwezen in Overijssel voor den aanvang der 17e eeuw.

NB. Tot in 1847 onder handen geweest, doch niet voltooid.


{==556==} {>>pagina-aanduiding<<}

1845. Jan. 20.	Verslag aangaande 180 Domeintitels.
1845. Maart 14.	Rapport over hetgeen in de Kamper Dagvaartboeken van 1566-8 Aug. 1578, wanneer de Resolutieboeken van Ridd. en Steden beginnen, kan worden aangevuld uit de Reizeboeken van Deventer.
1845. Mei 26.	Rapport over de Heerlijkheid Lage.
1845. Julij.	Rapport over de fondsen, bestemd voor de Latijnsche school te Oldenzaal.
1845. Oct. 4.	Advies over eene uitgifte in erfpacht van veenlanden op den Borkel in het Rijssensche veen. (Over hetz. 26 Maart en 21 Julij 1846).
1846. Jan.	Rapport over grondrenten op het erve Slade of Weerninck.
1846. Mei.	Memorie over de vermoedelijke oorzaken van den verhoogden staat des IJssels bij laag en middelbaar water.
1846. Nov.	Opgave der regten van de provincie op de erven Meibeke en Lipper onder Tubbergen van 1385-1723. (Over hetz. Dec. 1846).
1847. Jan. 8.	Berigt aangaande de al of niet onteigening in 1809 of 1810 van een gedeelte der Hengeloerwaarden ten behoeve van den Stroombaan.
1847. Junij 28.	Overzigt zijner werkzaamheden van 1 Oct. 1838 tot Julij 1847 en voordragt eener eerste reeks uittegeven stukken van 1251-1346.
1848. Maart 9.	Aanwijzing van memoriën en kaarten van den Ingenieur Wildeman en der middelen om sommige daarvan voor het Archief magtig te worden.
1848. Julij 21.	Rapport over den staat van al de Overijsselsche Archieven.
1849. Junij 12.	Ontwerp van catalogisatie van het Prov. Archief. (Over dit onderwerp zijn vervolgens eene menigte rapporten door hem ingediend, meesttijds vergezeld van een afgewerkt gedeelte van den catalogus).
1849. Julij 31.	Rapport over beleeningen met de heerlijkheid Runen.
1850. April 29.	Memorie over de dijkbreuken langs den Gelderschen IJsseloever van 1609-1805.
1850. Julij.	Verslag van het onderzoek der Munstersche Archieven.
1850. Oct. 1.	Summiere staat der door hem verrigte werkzaamheden als Archivaris van Oct. 1838-Oct. 1850.
1850. Dec. 7.	Rapport over een erfpacht uit het erf de Oort te Windesheim.
1850. Dec. 11.	Rapport over de Archieven op het Huis Almelo.
1851. Sept. 12.	Rapport over de stukken rakende de jaren 1654-1657 in de Archieven der 3 groote steden te vinden.


{==557==} {>>pagina-aanduiding<<}

1852. Junij 11.	Advies over het jagtregt van het voormalig stift Dickeninge.
1852. Sept. 1.	Rapport over vroegere grenstractaten met Hannover. (Over hetz. 19 Oct. 1863).
1853. Febr. 7.	Advies over het jagtregt der voormalige heerlijkheid Runen.
1853. Febr. 7.	Rapport over het domicilie van Onderstand in Overijssel en de gevolgen daarvan van 1795-1814.
1853. April 19.	Rapport over de tarieven der Staphorster schutsluis van 3 Sept. 1621-12 Jan. 1813.
1853. Mei 14.	Rapport over het onderhoud van het paalwerk van de Voorst bij Vollenhove. (Over hetz. 13 Oct. 1853).
1854. Junij 3.	Rapport over Overijsselsche domeinen in Bentheim. (Over hetz. 3 Jan. 1869).
1854. Julij 28.	Verslag over de archieven op het Huis den Berg.
1854. Aug. 21.	Verslag over de archieven op het Huis Heemse.
1854. Dec. 30.	Opgave van de Gecommitteerden ter Generaliteit uit Overijssel van 1577-1796.
1856. Febr. 27.	Rapport over de Judicieele Notulen in Claringe sedert 1668 berustende aan de regtbank te Deventer.
1856. April. 4.	Rapport over eenige bewijsstukken van de meijers op de Balderhaar tegen de markgenooten van Hardenberg, Baalder en Brugt. (Over hetz. 14 Oct. 1857).
1857. April 29.	Rapport over Paaschpachten te Dalfsen.
1857. Oct. 12.	Verslag over het archief der voormalige abdij Essen. (Over hetz. 10 Mei 1858, 20 Jan. 1860).
1858. Maart 5.	Rapport over de voormalige Provinciale en Ridderschapstienden.
1858. Maart 27.	Rapport over het Miskoorn te Tubbergen.
1858. Julij 17.	Rapport over boterpachten te Wanneperveen. (Over hetz. 24 Aug. en 15 Sept. 1858).
1859. Maart 7.	Rapport over de precarie van Hardenberg.
1859. April 20.	Rapport over het St. Anthonygilde te Cuinre. (Over hetz. 21 Oct. 1859).
1859. April 29.	Rapport over een belangrijk HS. met Landregten van Overijssel en Dijkregten van Zalland.
1859. Junij 10.	Rapport over de inkomsten van den schoolmeester en voorzanger te Goor. (Over hetz. 27 Oct. 1859).
1859. Julij 7.	Rapport over de waarde van het Kamper Archief.
1859. Sept. 20.	Rapport over de Vollenhoofsche Archieven. (Over hetz. 1 Oct., 29 Oct. 1859 en 17 Maart 1860).
1859. Sept. 26.	Rapport over het onderhoud, beheer en toezigt op de kleine rivieren en stroomen in Overijssel (Over hetz. 11 Oct. 1859).


{==558==} {>>pagina-aanduiding<<}

1861. Maart 26.	Advies over de Vicarie van St. Catharina Agnes en Barbara te Denekamp. (Over hetz. 8 Mei 1861).
1861. Febr. 25.	Rapport over den stadsweg te Hasselt. (Over hetz. 3 Oct. 1861).
1862. Junij 12.	Rapport over Miskoorn te Haaksbergen. (Over hetz. 22 Junij 1862).
1862. Julij 31.	Over eene vroeger Provinciale later Nationale losrente.
1862. Aug. 21.	Rapport over de pastoriën te Heemse en Holten. (Over hetz. 6 Sept. en 6 Oct. 1864).
1863. Oct. 17.	Rapport over pacht en koop van een deel der kloosterlanderijen in Albergen.
1864. Maart 11.	Rapport over verlaten landen onder Wanneperveen.
1864. April 9.	Opgave der titels van aankoop en overdragt der Gouvernementsgebouwen te Zwolle.
1864. Mei 31.	Rapport over roggepachten in Bergentheim, Ambt Hardenberg. (Over hetz. 26 Jan. en 22 Mei 1865).
1864. Nov. 10.	Verslag aangaande de voor Overijssel belangrijke stukken voorkomende op den catalogus H.W. Tydeman. (Over hetz. 6 en 8 Oct., 14 en 20 Nov., 7 en 21 Dec. 1865; 16 April en 11 Junij 1866).
1866. Oct. 30.	Rapport over de doorsnijding van het korte Rak in het Meppelerdiep.
1866. Dec. 3.	Rapport over processtukken tusschen Staphorst en Rouveen 1632-1637.
1867. Mei 8.	Rapport over de kom in de Schans te Zwartsluis en Staphorster schutsluis.
1867. Junij 12.	Advies aangaande een subsidie tot onderhoud der Bovenkerk te Kampen en de emeritaatspensioenen aldaar.
1867. Dec. 24.	Advies aangaande een uitgang te Wanneperveen.
1868. Sept. 3.	Rapport over de visscherij bij de sluisdeuren te Blokzijl.
1869. Jan. 11.	Rapport over het regt van collatie te Emmen in Drenthe. (Over hetz. 18 Jan. 1869).





{==559==} {>>pagina-aanduiding<<}





Levensberigt van Mr. J.M. de Kempenaer.

Aan de vereerende uitnoodiging van het Bestuur onzer Maatschappij om het leven van ons uitstekend medelid de Kempenaer te schetsen, voldoe ik niet zonder schroom. Immers velen, tot die taak volkomen bevoegd, stonden hem, in omgang en dagelijksch verkeer, nader dan de schrijver dezer bladen. De vrees is dus niet ongegrond dat het mij niet zal gelukken, zijn leven en werken in hunne volle waarde te doen kennen. Toch gevoelde ik mij tot die taak aangetrokken, omdat ik de Kempenaer telkens hooger had gewaardeerd, zoo dikwijls ik hem mogt zien en hoeren, en mij in zijne laatste levensjaren verheugde in zijne sympathie en overeenstemming omtrent gewigtige zaken.
Heeft het iets genoegelijks, eenen zóó hooggeschatten afgestorvene, als het ware een tol der dankbaarheid te betalen, niettemin mag geen levensberigt naar mijn meening ontaarden in eene lofrede; de gewaardeerde vriend behoeft nooit te worden voorgesteld als een held, altijd schitterend of altijd gelijkhebbend.
Biographieën kunnen een gezond en zelfs geneeskrachtig

{==560==} {>>pagina-aanduiding<<}

voedsel van den geest zijn, zoowel voor den schrijver als voor den lezer. Slaan wij het rijke leven van een uitstekend mensch gade, dan leven wij het als het ware mede; wij deelen in zijne goede gedachten en loffelijke werkzaamheden. Tegelijk heeft dat geestesvoedsel iets bitters, maar dat niet minder gezond is; want wij gevoelen ook de grievende teleurstellingen die op de beste voornemens volgen, het mislukken van de ijverigste pogingen, de uitkomsten van ieder streven, meest altijd half, meest altijd beneden verwachting.
Het hoofdvereischte bij dat alles is onopgesmukte waarheid. Geen encomium dus, maar eene eenvoudige mededeeling van feiten en gedragingen, voor zoover de beschrijver ze leerde kennen en belangrijk achtte.
De Kempenaer zelf stelde, als het ware, dien eisch aan zijnen levensbeschrijver, toen hij in den aanhef van het levensberigt van G. graaf Schimmelpenninck (Handelingen 1864) uitweidde over hetgeen onze Maatschappij in dit opzigt van hare leden kan eischen: ‘Zij schijnt te behoeven, en daarom ook te wenschen, geene lofredenen, noch aanbevelende levensschetsen; maar eenvoudige berigten van levensbijzonderheden, lotgevallen en handelingen, vooral op het veld der letterkunde te huis behoorende, ook geene goednoch afkeurende beoordeelingen, maar bloote vermelding van feiten, om de waardering over te laten aan tijdgenoot of nakomelingschap.’
Dat deze schets altoos onvolledig zal zijn, moet ik vreezen, ondanks de dienstvaardigheid, die ik van naaste betrekkingen en vrienden van de Kempenaer ondervond. Er bestaan namelijk geene memoriën of adversaria van zijn eigen wedervaren na zijn studietijd; in zijne omvangrijke papieren nalatenschap heeft iedere zaak niet alleen hare plaats, maar iedere brief, ieder blad betrekkelijk die zaak, ligt juist waar het liggen moet; maar schaars vindt men daarbij aangeteekend wat hijzelf gedacht, gesproken of geschreven had; dat toch was voor hem zelven niet noodig; het had eene vaste

{==561==} {>>pagina-aanduiding<<}

plaats in zijn welgeordend en veelomvattend geheugen gevonden. Dit gemis kan slechts voor een gedeelte door andere bronnen vergoed worden; voor het belangrijkste deel van zijn staatkundig leven stonden mij niet dan schaars en bij uitzondering andere dan openbare voor ieder toegankelijke stukken ten dienste.
 
Jacob Matthaeus de Kempenaer werd den 6 Julij 1793 te Amsterdam geboren en den 21 dier maand in de Amstelkerk gedoopt. Zijne ouders waren Pieter Pama de Kempenaer, koopman, en Susanna Weveringh, in 1789 gehuwd. Zijne moeder was de dochter van Mr. Maarten Weveringh, schepen en raad der stad Amsterdam.
De familie de Kempenaer behoorde niet tot de patricische, maar tot de deftige burgerlijke familiën; afkomstig uit de Zuidelijke Nederlanden, vestigde zij zich in den Spaanschen tijd, om de vrijheid van godsdienst, in Holland 1. Van Hendrik de Kempenaer, koopman te Amsterdam, in de 17e

{==562==} {>>pagina-aanduiding<<}

eeuw, stammen zoowel de Hollandsche als de Friesche tak; laatstgemelde draagt thans den naam van Andringa de Kempenaer, en is in de tegenwoordige eeuw tot den adelstand verheven. Hendrik's zoon Jacob was gereformeerd predikant, laatstelijk te 's Gravenhage en overleed aldaar in 1726; diens zoon Mr. Johan de Kempenaer, griffier bij den Leenhove van Braband (overl. 1771) had tot vrouw Geertruid Pama. Hun zoon Mr. Jacob de Kempenaer, lands-advocaat te 's Gravenhage (overl. 25 Sept. 1809) wilde den moederlijken familienaam Pama niet laten uitsterven en gaf dien aan zijn zoon Pieter. Ook Jacob Matthaeus werd in zijne jeugd dikwijls Pama de Kempenaer genoemd; echter voerde hij dat agnomen later niet meer, maar droeg het weder over aan zijn oudsten zoon. Het wapen der de Kempenaer's is een klimmende leeuw van goud op een veld van sinopel, links en regts een sikkel in natuurlijke kleur. Het devies luidt: Aeterna virtute parantur. Echter staat op het cachet, altijd door de Kempenaer gebruikt, als devies: Kamp en eere, blijkbaar een letterkeer van den familienaam.
J.M. de Kempenaer was de oudste en langen tijd de éénige zoon in het gezin 1 en genoot eene zorgvuldige en geletterde opvoeding. Van kinds af paarde hij vlugheid van begrip aan taaije vlijt, en toonde aanleg voor welsprekendheid te bezitten, door gemakkelijk opstellen te maken en sierlijk te reciteren.
Zijne ouders bestemden hem voor den kansel; met de bedoeling om zich voor de theologische studiën te bekwamen, doorliep hij van 1805 tot 1810 alle de klassen der Latijnsche school, waarvan Hermanus Bosscha toen rector was, en voegde bij de studie der klassieke talen ook die van het Hebreeuwsch.

{==563==} {>>pagina-aanduiding<<}

Onder zijne medeleerlingen en gemeenzame vrienden telde hij van 's Gravenweert, D. Donker Curtius en Roothaan (later generaal van de orde der Jesuiten).
Den 22 October 1810 de Latijnsche school verlaten hebbende met het houden eener oratio: de Orpheo Thracico, minime fabuloso, gevoelde de Kempenaer dat zijn lust voor de studie der godgeleerdheid verminderd, maar voor de letteren onverzwakt was gebleven.
Het besluit werd genomen om in de regten te studeren; aan het Athenaeum te Amsterdam hoorde hij de letterkundige collegiën van D.J. van Lennep en enkele regtsgeleerde van Cras, maar begaf zich in 1811 naar Leiden, tot voortzetting zijner studiën. Het ouderlijke gezin werd tevens naar die stad verplaatst en bleef aldaar gevestigd 1.
Het regtsgeleerd onderwijs aan de Leidsche Hoogeschool was destijds toevertrouwd aan van der Keessel, Smallenburg, Tijdeman en Kemper. Door die uitstekende mannen werd de Kempenaer weldra als een hunner beste studenten opgemerkt. Onderscheidene keurig bewerkte wet-explicatiën en korte verhandelingen, alle in het Latijn, en meest over onderwerpen van Romeinsch regt, in HS. aanwezig, strekken ten blijke van zijne werkzaamheid. Ook de vergelijking van Romeinsch met Fransch regt, in zijn studietijd eene nieuwe zaak, hield hem bezig, blijkens eene oratio de morte civili cum jure Romano tum Gallico receptâ. Dat de rampspoedige toestand van het land onder de Fransche overheersching en de oorzaken van het verlies der vrijheid goed door hem werden ingezien, bewijst eene oratio de causis, quae libertatis interitum apud Romanos attulerunt. Of eenige dezer talrijke opstellen onder leiding der hoogleeraren verdedigd zijn, dan wel alle in dispuutgezelschappen voorgedragen, is mij niet gebleken.

{==564==} {>>pagina-aanduiding<<}

In September 1813 verkreeg hij het diploma van bachelier, onderteekend door den Grootmeester der Keiz. Universiteit, de Fontanes. Van letterkundige gezelschappen aan de Hoogeschool was hij een werkzaam en vruchtbaar lid. Bij de sluiting van een dispuutgezelschap in Junij 1812 droeg hij een door hem vervaardigd leerdicht voor: over de vriendschap; een jaar later, bij gelijke gelegenheid, een dichtstuk: aanspraak van Jacob Simonsz. de Rijk vóór de verovering van den Briel, waarin de toen verbodene vrijheidszucht zich lucht gaf.
Onder zijne leermeesters was het vooral Prof. J.M. Kemper, wiens lessen en omgang hem aantrokken; de hoogachting en liefde van den leerling werden met groote genegenheid en vertrouwen beantwoord, een vertrouwen dat zich zelfs uitstrekte tot de geheime overleggingen van Kemper met van Hogendorp en anderen aan November 1813 voorafgaande. In de gewigtige dagen dier maand behoorde de Kempenaer onder de studenten, die zich tot vrijwillige gewapende dienst aan het voorloopige stedelijk bestuur aanboden, zoodra te Leiden de Oranjevlag was opgestoken. Ook was hij dagelijks aan het huis van Kemper, en in de drie bange dagen, die op de ramp van Woerden (24 November) volgden, terwijl Kemper te Amsterdam werkzaam was, sprak de jeugdige vriend menigmaal aan Mevrouw Kemper moed in, en verheugde zich, toen de hoogleeraar elk denkbeeld om de zijnen elders in veiligheid te brengen, verwierp; want de schrik voor de Fransche troepen was nog maar al te levendig, en het vertrek van Kemper's huisgezin zou eene algemeene moedeloosheid in Leiden hebben doen ontstaan.
Het vredejaar 1814 werd in ijverige studie en aangenaam gezellig verkeer doorgebragt; uit dat jaar bestaat van zijne hand eene zeer grondige explicatio de querelâ inofficiosi testamenti, en in 1815 zou de Kempenaer's promotie plaats hebben. Maar vóóraf werd zijn rustig akademieleven door eene belangrijke gebeurtenis gestoord. De oorlog tegen Napoleon brak uit; bij Kon. Besluit van 28 April 1815 werd het Nederlandsche volk tot vrijwillige wapening opgeroepen; en met een groot

{==565==} {>>pagina-aanduiding<<}

aantal zijner medestudenten bood de Kempenaer zijne diensten aan Koning en Vaderland aan. Ook nu weder was Prof. Kemper, in het akademiejaar 18 15/16 Rector Magnificus der Hoogeschool, aller leids- en raads-man. Overeenkomstig diens verlangen werden de studenten tot eene afzonderlijke jagerscompagnie gevormd, en behoorlijk in den wapenhandel en de dienst geoefend, alvorens bij een der bataillons te worden ingelijfd
Bij de vele bemoeijingen en correspondentiën die hieruit voortvloeiden, stond de Kempenaer zijnen rector magnificus somtijds als secretaris ten dienste. Op 13 Julij kwam eindelijk de met ongeduld verwachte tijding tot de vrijwilligers, dat de Koning hunne diensten in het veld verlangde om den oorlog tot een goed einde te helpen brengen; en op zondag den 16 Julij begaven de Leidsche jagers zich, onder bevel van kapitein Trip op marsch naar Frankrijk. Zoo als bekend is, deden zij wakker hunnen pligt, maar hadden geene ontmoeting van eenig belang met den vijand; het éénige krijgsbedrijf, waaraan zij deelnamen, was het beleg van Condé. Den 25 September ontving de compagnie bevel om den terugmarsch aan te vangen, omdat de vrede, zoo al niet gesloten, toch verzekerd was; en den 8 October deed zij haren blijden intogt binnen Leiden. Van zijn wedervaren op dien oorlogstogt hield de Kempenaer een naauwkeurig dagboek, waarin aardige bijzonderheden voorkomen. Onder de kameraden, met wie hij lief en leed deelde, vindt men aldaar o.a. vermeld zijne mede-studenten Nedermeijer van Rosenthal, J.C. en B. Swart, S. Brouwer, M.J. Vitringa, J.C. de Bruijn Kops, H. Sautijn Kluit, W. Blaauw, P.N. Quarles van Ufford. Uit dat dagboek ziet men hoe kloek de Kempenaer de ongewone vermoeijenissen en ontberingen der campagne verdroeg, en, ondanks deze, nooit eene gelegenheid verzuimde om door het bezien van merkwaardigheden in vreemde plaatsen zijne kennis te verrijken; tevens blijkt daaruit welke geest het corps bezielde. Ook bespeurt men als onwillekeurig uit

{==566==} {>>pagina-aanduiding<<}

de kleine in dat boekje opgeteekende lotgevallen, hoe de Kempenaer reeds toen, niet alleen de trouwe vriend, maar de goede raadgever en handige pleiter voor zijne vrienden was. Was er eenige zwarigheid gerezen, hij moest het woord of de pen voeren om die uit den weg te ruimen; zelfs werd bij voorkeur zijne overredingskracht te hulp geroepen, als men schuwe Fransche juffers en boerinnetjes wenschte over te halen om de Hollandsche muzenzonen met haar gezelschap te verblijden.
Twee episoden uit het studenten-krijgsmans-leven laat ik hier, zoo veel mogelijk met de woorden van het dagboek, volgen. - De jagers waren den 23 Augustus te Fresnes (een vijandiggezind plaatsje vol van carmiolen, zooals men destijds de anti-bourbonsgezinden noemde) ingekwartierd; de Kempenaer met zes anderen bij eenen herbergier. ‘Wij vertelden onzen hospes dat het de volgende dag de verjaardag van onzen Koning was en dat wij, om dien naar behooren te vieren, vorderden 50 kaarsen van 12 in een pond, en voor ieder man 1 flesch wijn, dat was 7 flesschen; hij scheen hier wel niet veel zin in te hebben, maar pruttelde er echter niet tegen. Donderdag 24 Augustus 's morgens te zes uren op het appel werd ons door den Capt. een brief van den Col. voorgelezen, waarbij hij zich beklaagde dat er zoo vele klagten over onze comp. waren ingekomen, dewijl wij te veel van de carmiolen vergden. Na het appel ging ik met mijne slaapmakkers de glasblazerij bezigtigen. [enz.]. Te 10 ure marcheerden wij met het geheele bataillon naar een groot veld een half uur van Fresnes gelegen om de revue voor den Generaal Erens te passeeren; vóór dat wij hier aankwamen, werden wij nog door den Col. Evers over de klagten onderhouden, die over ons ingekomen waren; na ons kwamen er nog 2 schoone bataillons, 1 Holl. en 1 Belg. landmilitie; tegen 12 ure kwam de Generaal, die, met ons de revue beginnende, en zich tot den Cap. wendende, allerhande honende uitdrukkingen openlijk over onze comp. zich veroorloofde, onder andere zeggende, dat wij ons niet als fat-
{==567==} {>>pagina-aanduiding<<}
soenlijke lieden wisten te gedragen. Over deze insolente behandeling van dien vergulden slaaf ten hoogste verontwaardigd, keerden wij na eenige manoeuvres (waardoor vele koornvelden vernield werden) naar huis terug. Hier gekomen berekenden wij, dat het geval waarop de Gen. gedoeld had, geen ander dan het onze, de vordering waarvan hij gesproken had, geen andere kon wezen, dan die wij den vorigen dag gedaan hadden, en dat dus de klager niemand anders dan onze hospes was.’ Dit bleek dan ook het geval te zijn; zoodra de jongelieden daarvan zeker waren, requireerden zij van denzelfden Franschman de benoodigdheden tot een rijkelijken advocaten-borrel. De Kempenaer en Kluit begaven zich hierop tot den kapitein en deelden hem mede, dat zij zich bij den Generaal zelven zouden beklagen. ‘Hij verklaarde het ons niet te kunnen aanraden, dewijl de Gen. zekerlijk over onze stoutheid om tot hem te durven naderen, gebelgd, ons beide in arrest zou laten brengen; dan hierdoor lieten wij ons in 't minst niet afschrikken. Na het avondappel deden wij met Cap. Dupuy eene wandeling - en naar huis, lieten 57 kaarsen koopen, en plaatsten die voor de glazen; in het midden der kamer zetteden wij onze geweren op 2 rotten, aan welker bajonetten wij elk onze ransels hingen, en boven op deze ransels prijkten 2 groote vazen met oranje en allerhande bloemen; achter deze rotten hadden wij nog twee stoelen geplaatst, waarop wij van tijd tot tijd, als er menschen voor het huis stonden, onzen hospes deden klimmen met zijne dochter, om Oranje boven! Vive le roi de Hollande! te roepen. - In de societeit was het alles vrolijk; men danste in de rondte met de flesch in de hand, en stelde verschillende toasten in; wij namen terstond aan de vreugde deel en ik proponeerde om te zingen: Io pereat Erensi sanitas! en zoodra wij het amoris est antidotum uitgezongen zouden hebben, de glazen onder een verschrikkelijk geschreeuw ter aarde te werpen; dit werd eenpariglijk aangenomen en ten uitvoer gebragt.’ Na-
{==568==} {>>pagina-aanduiding<<}
dat aldus het feest in luidruchtige vrolijkheid was gevierd, had den volgenden dag het bezoek der twee vrienden bij den generaal plaats, die hen tegen verwachting vriendelijk ontving. De Kempenaer nam al de schuld, zoo er schuld was, op zich en zijne slaapkameraden, betoogde het onbillijke om daarvoor de geheele compagnie te bestraffen, en betwistte, dat de klagt van hun hospes van zóó ergen aard was om een openlijken blaam voor het front van het bataillon te verdienen. ‘De Gen. antwoordde hierop met eenige nietsbeduidende complimenten, en wilde beweren dat de klagten over onze compagnie van alle hospites algemeen waren; dan dit weêrleide ik hem door eene lijst, waarop meest alle de lieden, daar onze compagnie gehuisvest was, met hunne handteekening verklaarden ten uiterste over hunne gasten tevreden te ziju. Eindelijk besloot hij met te zeggen, dat zijne gezegden zoo stellig niet uitgelegd moesten worden; en hiermede liep dit bezoek met een klein nastukje van complimenten en strijkaadjes af.’
Zoo had de toen reeds vaardige pleiter zijne zaak gewonnen. Toch bleek het weinige dagen later, dat die nog eens moest worden bepleit. Den 5 September had de kolonel Evers, op rapport van kapitein Trip, aan de Leidsche jagers eenige ongeregeldheden ten laste gelegd, die later gebleken zijn door andere vrijwilligers te zijn gepleegd, en had hun openlijk verweten: ‘dat geen vaderlandsliefde maar alleen zucht tot een losbandig leven hen de wapenen had doen opvatten, dat hij hen streng zou straffen of wel bij den rector der akademie over hen klagen.’
Natuurlijk ontstond er groote drift en opgewondenheid onder de jongelieden; de Kempenaer had het geluk hen tot bedaren te brengen, en werd met zijne mede-studenten Wolterbeek, Tjallingiï en Seerp Brouwer in commissie gesteld om de reputatie van het corps te handhaven. Zij slaagden daarin, en zonden aan hun hooggeschatten rector magnificus een brief uit aller naam, gedagteekend Vieux-Condé den 6 Sep-
{==569==} {>>pagina-aanduiding<<}
tember 1815, door de Kempenaer opgesteld, waarmede zij alle valsche beschuldigingen bij voorraad onschadelijk maakten.
De tweede episode had op den terugmarsch plaats. In den natten nazomer vertoonde zich hier en daar in de kantonnementen in het noorden van Frankrijk de roode loop, welke ziekte besmettelijk was of daarvoor gehouden werd.
Te Mani werd de jongste van het corps (de éénige die beneden den 18jarigen leeftijd dienst had genomen), Quarles van Ufford, door deze gevaarlijke ziekte aangetast, juist op den dag toen de orde tot den terugmarsch aankwam. De Kempenaer had zich eenige dagen te voren aan een been bezeerd, en leed daaraan. 's Anderendaags, 26 September, marcheerde de compagnie naar het hoofdkwartier Denain; de Kempenaer zat op den bagagiewagen als gekwetste; ‘onderweg’ schreef hij, ‘was ik in gedurigen tweestrijd, daar ik mij aan den eenen kant de genoegens afschetste, waarin ik deelen zoude, indien ik met de compagnie op onze terugreis in alle Hollandsche steden met gejuich ontvangen, en eindelijk binnen Leiden roemrijk ingehaald wierd; tevens overwegende de pligten die ik omtrent mijne ouders en mij zelven te vervullen had, daar ik door mijne twee opene wonden veel meer voor de besmetting dezer doodelijke pestziekte vatbaar was; dan aan den anderen kant schilderde ik mij het akelige van den toestand van onzen Quarles af, die met eene besmettelijke ziekte op het lijf, hulpeloos, door vrienden en bekenden verlaten, in een vreemd land, aan de genade van onbekende, meest gevoellooze schepsels stond overgelaten te worden,’ enz.
In het kort, zijn beter ik kreeg de bovenhand; te Denain won hij het advies in van den officier van gezondheid Goyarts, en verliet met een beklemd hart de compagnie om, in het armoedige plaatsje Mani, den zieken vriend te gaan oppassen. Hij had eerst moeite hem te vinden, want de maire beweerde stijf en sterk, dat niet één der jagers was achtergebleven, en de Kempenaer wist het kwartier van zijn vriend niet. Hij vond hem eindelijk, vrij bekrompen gelogeerd, en zeer ziek.

{==570==} {>>pagina-aanduiding<<}

Een expresse werd nu door de Kempenaer gezonden naar den graaf de Navarre, Gouverneur van Douai, hem slechts bij name bekend, om eene koets te verkrijgen. Daarin werd de zieke gepakt en naar Denain vervoerd, alwaar zij in eene boerderij werden ingekwartierd.
Tot den 4 October vervulde de Kempenaer aldaar geheel alleen de rol van ziekenoppasser, hoewel in dien tijd zelf door koortsen bezocht, en had hij het groote genoegen, den patient, zelfs tegen verwachting van den geneesheer, te zien beteren, zoodat hij op laatstgenoemden dag hem gerust kon verlaten, te meer daar de naaste betrekkingen van Quarles op weg waren om dezen naar huis te begeleiden. - Is het wonder dat dit ware en reddende blijk van vriendschap bij den Heer P.N. Quarles van Ufford (thans te Zutphen wonende) de warmste erkentelijkheid wekte, en dat de Kempenaer een vriend en krijgskameraad voor den geheelen levensstrijd had gewonnen? - Hij zelf haalde de compagnie te Rotterdam nog in, en deed den 8 October den zegevierenden intogt in Leiden mede; maar moest bij den terugkeer in het ouderlijke huis de buitengewone vermoeijenissen met eene ziekte bekoopen. 1
Eindelijk werden de studiën weder opgevat, en de Kempenaer verkreeg den doctoralen graad op 13 Mei 1816, na verdediging van een Specimen exhibens quaestionum juridicarum syllogen; zijn promotor was prof. van der Keessel.
De in dit Specimen, beknopt en in keurig Latijn behandelde quaestiones zijn: 1o over de uitlegging van strafwetten; 2o of het regt van gratie moet worden toegekend? 3o over het doel der straffen; 4o over het straffen van zelfmoord; 5o of de opschriften der wetten in de pandecten tot uitlegging van haren inhoud kunnen worden gebezigd? 6o over de l. 14 D. de inofficioso testamento; 7o welke handelingen, door onbevoegden gedaan, naar het Fransche regt van regtswege nietig zijn? -

{==571==} {>>pagina-aanduiding<<}

Nog in dezelfde maand deed de Kempenaer den eed als advokaat bij het Hoog Geregtshof te 's Gravenhage; en nam zeer kort daarna het besluit om zich te Arnhem neder te zetten, omdat dáár op dat oogenblik behoefte aan regtsgeleerden bijstand was (thans een zeldzame omstandigheid!) en een ijverig jong pleitbezorger, zich geheel aan de balie wijdende, aldaar voorspoed te wachten had. Deze keuze van woonplaats was hem (met groote belangeloosheid) aangeraden door den advokaat van Rappard, die hem 2 of 3 jaren in zijne studiën vóór was, ouderen broeder van Mr. W.L.F.C. ridder van Rappard. Het is gebleken, dat de Kempenaer goed was ingelicht, en hij bevond er zich wel bij, dat hij zijn werkkring tot de praktijk als advokaat bepaalde. - Zij strekte hem tot groote eer en voordeel; reeds in het eerste jaar, nadat hij in Augustus 1816 ter rolle bij de regtbank van eersten aanleg te Arnhem was ingeschreven, behoefde hij geen steun meer uit de vaderlijke beurs om behoorlijk te leven; en nog een jaar later had hij eene goede welgevestigde praktijk. Hij trad toen (op den 19 Augustus 1818 te Haarlem) in het huwelijk met vrouwe Arnoldina Jacoba Gerlings, thans zijne weduwe na eene gezegende echtverbindtenis van 51 ½ jaar 1.
Zoo de Kempenaer voorspoed had in zijne praktijk, hij verdiende dien ten volle. De gaven en eigenschappen, die den waren advokaat vormen, hadden zich bij hem zeer gelukkig ontwikkeld. In de eerste plaats het feu sacré voor de studie in het vak, welke hij van den aanvang af breed had aangelegd en op eene grondige en over het algemeen goed bijgehoudene kennis van het Romeinsche regt deed rusten, terwijl

{==572==} {>>pagina-aanduiding<<}

de smaak en het gevoel voor de oude letteren en de belangstelling in 's lands geschiedenis nooit bij hem verdoofden. Aan vlijt paarde hij groote orde in zijn werk. Wat den tijd betrof, was zijne gewoonte zooveel mogelijk in den ochtend te arbeiden, en zoomin mogelijk tot morgen uit te stellen, wat heden kon worden gedaan. Zijne omvangrijke correspondentie werd, als het maar eenigzins kon, zóó behandeld, dat hij op ieder ingekomen brief òf het antwoord òf het concept-antwoord òf het memorandum voor den klerk, indien deze het antwoord moest opstellen, ontwierp en nederschreef, alvorens een brief over een ander onderwerp ter hand te nemen. In zijne papieren heerschte volkomene orde, zoodat hij naar niets behoefde te zoeken; dezelfde orde was in zijn geheugen aanwezig. Hij had hieraan te danken, dat hij bij het maken van een schriftelijk opstel zeer zelden ratures had te maken, en kort en zakelijk kon zijn; en dat de voorbereiding voor zijne pleidooijen hem weinig moeite kostte. Maar bovenal was de Kempenaer bij uitnemendheid vir probus bene dicendi peritus, en won het vertrouwen van velen door die twee eigenschappen. Hij was keurig in het aannemen van zaken, voorzigtig in het aanraden, naauwgezet en loyaal in het behandelen van processen.
De Kempenaer was als redenaar helder, waardig en sierlijk. De beknoptheid zijner schriftelijke adviezen vond men in zijne pleidooijen, en later in zijne parlementaire redevoeringen, niet terug; integendeel was hem zekere breedheid eigen, die toch niet in flaauwe breedsprakigheid ontaardde. Wie hem hoorde, volgde met genoegen zijne wel afgeronde volzinnen, zijne meestal aardige en verrassende inleiding, zijn behoorlijk ingedeeld betoog, zijne helder en warm toegelichte drangredenen, eindelijk zijne indrukmakende peroratie. Moest de kracht der rede liggen in beschuldiging, in verdachtmaking, of in ontmaskering van eene valsche stelling der wederpartij, dan was hij doordringend scherp, maar met gekuischte en zooveel mogelijk fluweelen woorden. Hij las weinig; zoowel

{==573==} {>>pagina-aanduiding<<}

het memoriseren als het voor de vuist spreken, kostte hem niet veel moeite. Zijne voordragt, deftig en toch gemeenzaam (wat de Fransche meesters der geregtelijke welsprekendheid familier-noble noemen), sober in sterke toonvallen, spaarzaam in gebaarden, had niets dat schokte of opwond, maar zij trok den toehoorder aan en nam hem mede tot het einde toe.
Met die gaven toegerust en naar die methode werkzaam, was de Kempenaer gedurende meer dan eene halve eeuw de luister der Geldersche balie; het kabinet en de pleitzaal bleven zijne geliefkoosde werkplaatsen, zelfs toen de belangrijkste staatkundige loopbaan zich voor hem opende. Nooit vroeg hij om eenig ambt hoegenaamd; welke openbare betrekkingen hij bekleed heeft, werden hem te huis gebragt, en meestal na eene eerste weigering opgedrongen.
In 1831 overleed de rijks-advokaat in Gelderland, Mr. J.M. Roukens. Deze had in zijne laatste jaren menig proces voor de administratie tegen de Kempenaer verloren; juist dit vestigde de aandacht der Regering op dezen, en de betrekking werd hem aangeboden, of liever de benoeming (bij Kon. Besluit van 1 Nov. 1831) werd hem medegedeeld. Bezorgd dat zijne onafhankelijkheid als pleitbezorger onder het waarnemen van het rijks-advokaatschap zou lijden, wachtte hij maanden lang vóórdat hij dit aanvaardde; eerst den 2 Junij 1832 kon hij, na herhaalde geruststelling daaromtrent ontvangen te hebben, er toe besluiten, den ambtseed af te leggen. Aan aanbiedingen van onderscheidene eer- of last-posten tot algemeen en plaatselijk nut ontbrak het, zoo als van zelf spreekt, een' man als de Kempenaer niet. Zoo werd hij reeds in 1817 lid van het collegie van regenten der gevangenis te Arnhem; in 1818 luitenant-kwartiermeester van het eerste bataillon der schutterij van Gelderland 1; den 12

{==574==} {>>pagina-aanduiding<<}

April 1822 oprigter en bestuurder van de Arnhemsche afdeeling van het genootschap tot zedelijke verbetering der gevangenen; den 2 December 1822 mederegent van het huis van burgerlijke en militaire verzekering te Arnhem; den 26 September 1827 lid van den raad van koophandel, later lid en president van de kamer van koophandel en fabrieken; ook den 26 September 1827 lid van het kiezerscollegie, in 't welk hij tot 1847 telkens werd herbenoemd; den 16 October 1838 bestuurder der stedelijke tusschen- en herhalings-school; den 10 October van hetzelfde jaar lid van den raad van discipline en den 3 Augustus 1841 deken van de orde der advokaten; den 14 Maart 1840 Curator van het gymnasium. Meermalen door zijne stadgenooten als lid van den raad begeerd, was hij aanvankelijk niet te bewegen tot het aannemen van die betrekking, en bedankte den 5 October 1824 voor de op hem uitgebragte keuze. Juist 9 jaren later beproefde het kiezerscollegie het weder, en de Kempenaer liet zich de keuze na eenig beraad welgevallen. Dit besluit noemde hij naderhand half schertsend, ‘zijne eerste zonde’, omdat z.i. het levensgeluk veel meer bevorderd werd door een werkzaam privaat-leven, dan door op eenige wijze deel aan de regering te hebben. - In dit over het algemeen zeer voorspoedige tijdvak, dat aan zijne staatkundige loopbaan voorafging, was er voor letterarbeid niet heel veel tijd over; toch onttrok de Kempenaer zich daaraan niet. Hij was werkend en werkzaam lid van het natuur- en letterkundig genootschap: Prodesse conamur, bestuurder van de Arnhemsche afdeeling der maatschappij tot nut van het algemeen; bestuurder, later eerelid, van het teeken- en bouwkundig genootschap Kunstoefening, later ook van de rederijkerskamer Erato.
In die maatschappijen liet hij zich niet onbetuigd, en gaf in den regel eenmaal in het jaar eene met zorg bewerkte

{==575==} {>>pagina-aanduiding<<}

verhandeling of voorlezing ten beste, soms in dichtmaat, welk alles in manuscript aanwezig is; maar ondanks vele aanzoeken tot uitgave in druk, kon hij maar zeer zelden besluiten, eenige meerdere openbaarheid aan dergelijk werk te geven. Nooit trok hij naar andere plaatsen om de ééns gehouden rede nog eens te doen hooren. Het was destijds de gulden tijd van leerzame verhandelingen over historische personen en wijsgeerige of letterkundige onderwerpen, over den invloed van a op b, over de overeenkomst of het verschil tusschen x en y, en dergelijke. In dit genre, dat nu eenigzins verouderd is, muntte de Kempenaer uit, en bleef daarbij verheven boven het alledaagsche; door een gelukkigen greep, een goed uitgewerkt, niet voor de hand liggend denkbeeld boeide hij ook op den katheder zijne hoorders. In 1817 dichtte de Kempenaer eenen lierzang ter gelegenheid der viering van het 25jarig bestaan van Prodesse conamur, en in 1842 was hij feestredenaar bij den 50jarigen geboortedag (20 November) van dat genootschap, en hield eene redevoering over de beoefening der letteren en wetenschappen, de edelste bemoeijing voor den beschaafden mensch, die in druk is uitgegeven 1.
Eenige jaren na den lierzang vinden wij nog een historisch gedicht: Loevestein, in drie zangen; verder geen andere poëzy dan gelegenheidsgedichten. - Leerzaam en onderhoudend waren zijne historische beschouwingen: over Hannibal, over Carneades' gezantschap te Rome, over Keizer Valerianus, over hetgeen Karel V voor Nederland is geweest, twee over het nut dat men van zijne vijanden kan trekken, aangewezen in twee voorbeelden: 1o. dat van de republiek der Vereenigde Nederlanden; 2o. dat van prins Willem III. In den winter van 1830 op 1831 werd de warme, vaderlandslievende toon aangeslagen in eene redevoering: het behoud van de zelfstandigheid van het Nederlandsche volkskarakter het zekerste middel tot redding van den veegen Staat.

{==576==} {>>pagina-aanduiding<<}

Drie redevoeringen: over het belang der bevordering van het fabriekwezen in ons vaderland (in 1837), over de invoering der Nederl. wetboeken (in 1838), en ten betooge dat Engeland zijne vrije instellingen, onder Gods zegen, aan Nederland te danken heeft (in 1839), werden zeer geprezen en droegen er ongetwijfeld toe bij, om de aandacht zijner medeburgers op de Kempenaer's geschiktheid voor het staatkundige leven te vestigen.
In druk werd uitgegeven (behalve de reeds vermelde feestrede): Tweetal redevoeringen ter gelegenheid der viering van het 50jarig bestaan der Maatsch. tot Nut van 't Algemeen, en van het 25jarig bestaan der afdeeling Arnhem, op 17 en 29 November 1834; met eene cantate van D.G. van Embden.
Evenzoo de Aanspraak door Mr. J.M. de Kempenaer op den 30 Mei 1835 uitgesproken, bij het ontdekken en inwijden van het Gedenkteeken ter eere van wijlen den Hoogleeraar Mr. Jan Melchior Kemper door een groot gedeelte zijner leerlingen, in het koor der St. Pieterskerk te Leiden gesticht. Tot dat gedenkteeken had hij reeds lang te voren, met zijnen vriend Nedermeijer ridder van Rosenthal het plan opgevat, en het tot stand komen daarvan was voor de Kempenaer eene groote blijdschap 1. In zijne gevoelvolle toespraak omschreef hij aldus het doel van het gedenkteeken: ‘Wij willen voor tijdgenoot en nakomelingschap het ondubbelzinnige bewijs leveren en in wezen houden, dat wij het voorregt, door hem onderwezen te worden, ons ten deele gevallen, niet ongevoelig, maar integendeel hoogst dankbaar hebben genoten, en dat de wezenlijke grootheid, de beminnelijke eenvoudigheid, en de onbevlekte reinheid van het onderwijs en den onderwijzer geheel onze zielen bekoorden,

{==577==} {>>pagina-aanduiding<<}

en nog vele jaren daarna de voorwerpen onzer bewondering bleven. Daartoe strekke dan dit gesteente, zigtbaar groot, en prijkende met zijnen grooten naam; zedig en eenvoudig, niet beladen met eenig versiersel, niet ontsierd door de vermelding van titels, voor de levenden van zoo bijzonder weinig, voor de dooden van volstrekt geene beteekenis, maar gewag makende van onze nederige, voor ons onschatbare betrekking tot hem; en zuiver en onbevlekt, gelijk aan zijne liefde voor het ware en schoone, en zoo wij hopen, ook gelijk aan onze dankbaarheid daarop uitgedrukt.’ - (Het opschrift in gulden letters op den gedenksteen van wit marmer luidt: Kempero grati discipuli). En in het slot der rede: ‘Gij hebt zeker in een der schriften van onzen meester gelezen: Ik ben Christen, en verheug er mij dankbaar in, dit te zijn. Die betuiging doet ons goed, daar wij hier staan bij zijn graf; maar als wij, dat graf voorbij ziende, het oog ten hemel heffen en de mogelijkheid aannemen, dat onze zalige afgestorvenen kennis dragen van hetgeen hier op aarde gebeurt, dan streelt ons het denkbeeld, dat wij, die voor den meester, zoo lang hij onder ons verkeerde, niets konden doen, nu uit dit lage stof, door dit nederige offer onzer dankbaarheid, zijn geluk daarboven, misschien voor éénen oogwenk, iets hebben verhoogd. Gave God dat het zoo ware!’
Op de stichting van dit gedenkteeken werd eene medaille geslagen, welke Mw. de Wed. Kemper aan de Kempenaer in goud toezond. Daarvoor bedankende schreef hij haar, den 6 Augustus 1836: ‘Alles wat strekken kan om de nagedachtenis van mijnen nooit overtroffen leermeester, Uwen onvergetelijken echtgenoot, in leven te houden en te vereeren, is mij bijzonder welkom; deze wel uitgevoerde medaille te mogen bezitten, is mij daarom aangenaam; aangenamer nog dezelve van Uwe hand te mogen ontvangen, alleraangenaamst dezelve van U te verkrijgen, als blijk van goedkeuring op hetgeen wij verrigteden, om onze dankbaar-
{==578==} {>>pagina-aanduiding<<}
heid jegens hem aan het nageslacht te verkondigen, en op het aandeel dat ik daaraan mogt nemen.’
Den 12 November 1842 betrok de Arnhemsche afdeeling der Maatschappij tot Nut van 't Algemeen een nieuw lokaal voor hare vergaderingen boven twee door haar opgerigte scholen. De tot viering hiervan uitgesprokene Redevoering van de Kempenaer en Dichtregelen van N. van Callegoed zijn (bij C.A. Thieme) uitgegeven. Zeer aardig nam de Kempenaer tot thema de hoogte die de afdeeling had beklommen, en behandelde de vragen: ‘Hoe zijn wij tot deze hoogte opgeklommen? Hoe vinden wij ons hier geplaatst? Wat mag men hier van ons verwachten?’
Den 17 Junij 1841 verkoos onze Maatschappij hem tot haar medelid, en gaarne woonde hij hare vergaderingen bij, als zijne vele bezigheden het hem vergunden. Voor zoover mij bekend is, bepaalden zijne bijdragen tot hare werken zich tot de levensberigten van Jhr. Mr. J.T.H. Nedermeijer ridder van Rosenthal (onderteekend: een lid der maatschappij) in de Handelingen van 1857, en van G. graaf Schimmelpenninck in de Handelingen van 1864, met zijnen naam onderteekend.
Intusschen was de Kempenaer door de Staten van Gelderland den 8 Julij 1840 benoemd tot buitengewoon lid der Tweede Kamer van de Staten-Generaal, en nam hij als zoodanig, deel aan de buitengewone zitting tot herziening der Grondwet, die van 4 Augustus tot 5 September 1840 duurde. In de dubbele Kamer nam hij eene zeer gedecideerde houding aan onder diegenen, die van den aanvang af waarschuwden tegen het onvoldoende van de toen voorgedragene wetsontwerpen. Zijne allereerste parlementaire redevoering (den 6 Augustus 1840 gehouden) was een advies tegen de toelating van den heer D. graaf van Hogendorp, gekozen door de Staten van Holland, terwijl diens zwager Jhr. Mr. A. Warin gewoon lid der Kamer was; het verschil liep over de vraag, of zwagerschap wordt opgeheven door den dood der vrouw, wier huwelijk die heeft veroorzaakt? Er was een antecedent

{==579==} {>>pagina-aanduiding<<}

ten gunste van de toelating; om het gezag van dat antecedent te bestrijden voerde de Kempenaer het woord; de meerderheid deelde in zijne zienswijze.
Bekend zijn de uiteenloopende gevoelens, die in 1840 omtrent de bevoegdheid der dubbele Tweede Kamer bestonden, met het oog op artikel 113 en 114 der toenmalige Grondwet. Reeds bij de beraadslaging over het adres van antwoord, (in comité-generaal) adviseerde de Kempenaer in dien zin, dat de dubbele Kamer op wijziging en uitbreiding van de voorstellen der Regering mogt aandringen, en wenschen naar andere voorstellen uitdrukken; hij ondersteunde dus een amendement van den heer Thorbecke, om de woorden van het concept-adres: ‘De Grondwet is het plechtanker van Neerlands vrijheid en volksgeluk,’ te vervangen door: ‘De Grondwet moet het plechtanker zijn van Neerlands vrijheid en volksgeluk.’ Dit amendement werd buiten stemming gehouden, en het concept-adres aangenomen.
Straks daarop was de Kempenaer, met de heeren Thorbecke, Rau en Groen van Prinsterer, mede-voorsteller van drie artikelen, als toevoegsel tot het reglement van orde voor de buitengewone zitting. De voorstellers wilden in plaats van de toen gebruikelijke verbalen van het onderzoek in de afdeelingen, een zelfstandig verslag door ééne commissie vastgesteld, door éénen rapporteur opgemaakt, en dat tot leiddraad van de geheele beraadslaging der Kamer zoude strekken.
Daar de groote meerderheid in de afdeelingen deze reglementaire bepalingen afkeurde, trokken de vier leden hun voorstel in.
Op den 28 Augustus was de Kempenaer de negentiende spreker bij de algemeene beraadslagingen over de 13 wetsontwerpen, en zette zijne meening in eene met zorg bewerkte redevoering uiteen; zijne bezwaren tegen al de 13 ontwerpen waren: hunne onvolledigheid en het niet-mede-werken van vertegenwoordigers uit Limburg tot de herziening; terwijl hij het Ie ontwerp breedvoerig bestreed wegens de

{==580==} {>>pagina-aanduiding<<}

opneming van het hertogdom Limburg onder de Noord-Nederlandsche provinciën met behoud van zijne betrekking tot het Duitsche Verbond 1, en wegens de splitsing der provincie Holland.
Een volledig plan van grondwetherziening gaf de Kempenaer in deze rede niet; evenwel vindt men in zijne beschouwingen over de leemten en vooral over de praktische toepassing van de grondwet van 1815, menige kiem die in 1848 tot ontwikkeling is gekomen. - Geheel overeenkomstig deze redevoering adviseerde de Kempenaer nog kortelijk over enkele der wetsontwerpen, maar bragt zijne stem tegen alle uit, in welke handelwijze slechts een tien- of elf-tal leden der dubbele Kamer hem ter zijde stonden. Toen deze kleine oppositie, gevoegd bij een aantal behoudende leden, het Xe ontwerp (periodieke aftreding der stedelijke raden) had doen verwerpen, liet het zich aanzien dat ook het XIIe ontwerp (ministerieele verantwoordelijkheid) gevaar liep. Niettemin werd ook dit door den heer Thorbecke en door de Kempenaer ernstig bestreden, maar door Luzac, die anders tot de hervormingsgezinde oppositie behoorde, verdedigd, als de voorname verbetering door de gewone Tweede Kamer verkregen. Het XIIe ontwerp werd met 91 tegen 13 stemmen aangenomen. En deze stemming besliste over de hoofdzaak, waarop het destijds aankwam; Koning Willem I eerbiedigde haar, gevoelde volkomen, welk eene verandering zij in den toestand van Nederlands koningen brengen moest, en besloot zijne eenmaal roemrijke regering met eene vrijwillige en eervolle abdicatie.

{==581==} {>>pagina-aanduiding<<}

Deze korte werkzaamheid op parlementair terrein had de Kempenaer's tegenzin in eene staatkundige loopbaan niet doen afnemen. Wel liet hij zich de verkiezing tot lid der Staten van Gelderland (den 5 Junij 1841) welgevallen, en was in deze betrekking, zoo als overal, ijverig werkzaam; 1 maar toen zijne medeleden hem den 6 Julij 1842, ter voorziening in eene vacature, ontstaan door het bedanken van Mr. H.J. Dijckmeester, tot lid van de Tweede Kamer benoemden, hield hij de zaak 14 dagen in beraad, sprak met eenige vrienden, o.a. met Luzac, die hem raadde aan te nemen, en bedankte. Aan een lid van de Provinciale Staten schreef de Kempenaer bij die gelegenheid: ‘Het geldt hier wezenlijk voor mij de vraag, of ik de balie met het staatstooneel voor goed wil verwisselen. Als bijwerk kan ik deze commissie niet op mij nemen; het moet, voor studie en uitvoering, hoofdwerk voor mij worden. Ik moet er dus geheel in leven. Kan dat gepaard gaan met eene behartiging van praktijkzaken, zoo als de omvang en het gewigt der zaken, en niet minder het belang mijner cliënten vorderen? en zoo als het tegenwoordige standpunt der regts-wetenschap dat eischt? Mij dunkt, neen. - Onopgemerkt zou ik op dit tooneel niet verschijnen; men vergt veel van mij. Ik moet er dus niet optreden, tenzij ik ten minste onbelemmerd de gelegenheid geniete, om de krachten, die mij ten deel vielen, te doen werken; daartoe moet ik dan door andere zorgen niet worden afgetrokken. Uw denkbeeld, om voor één of voor drie jaren deze commissie te vervullen, komt mij niet aannemelijk voor. Alles werkt bij ons op tijd, vooral ook in de Kamer. In het eerste jaar leert men elkander eerst kennen, in het tweede verstaan, en eerst na verloop van jaren kan men iets uitrigten, zoo er iets uit te rigten is. Ook ik

{==582==} {>>pagina-aanduiding<<}

moet niet driftig van stal loopen, maar bedaard trachten post te vatten, hulp aan te werven, op te treden, slag te leveren; anders zoude ik eene vertooning van Don Quichot leveren, en alles, wat ik zoude vermogen, verijdelen. Valt het anders uit, en is er al spoedig gelegenheid tot strijd, dan kan, dan mag ik uit dien strijd niet gaan loopen. - Ik zou mijne praktijk moeten vaarwel zeggen, en reeds dadelijk voor mijn zoon bederven. Wanneer ik, dit alles voorbijziende, alleen het oor leende aan mijne vaderlandsliefde, en, deze eervolle betrekking aannemende, het oog van mijne huishoudelijke belangen aftrok, zoude ik dan geen gevaar loopen van een nieuw voorbeeld te leveren van zoovele berooide huisgezinnen, welke men in het begin dezer eeuw in dit land telde, omdat de huisvaders ophielden huisvaders te zijn, ten einde naar den titel van landsvaderen te dingen? En hoe wordt zelfs de beste vertegenwoordiger in zijn ijver gesterkt, wanneer de vrouw en kinderen om geld vragen, doch door schuldeischers worden overschreeuwd? U H. WelGeb. heeft er met mij zien weifelen, zien draaijen, zien vallen. Het ware hun beter te huis te zijn gebleven.’
De man, die de roeping en verantwoordelijkheid van een volksvertegenwoordiger zóó zwaar en gemoedelijk opvatte, liet zich evenwel, twee jaren later, overreden om die betrekking aan te nemen. Er was trouwens in dien tusschentijd het een en ander gebeurd.
Zijn tweede zoon was gepromoveerd, en de vader smaakte de zalige gewaarwording van meer en meer op hem te vertrouwen, als vriend en als hulp in de uitgebreide en hem zoo na aan het hart liggende praktijk.
Andererzijds was de Kempenaer zelf zeer op den voorgrond getreden, en had in het bewogen tijdvak van 1843 en 1844 meer dan ooit de algemeene aandacht op zich gevestigd, in een door hem gewonnen pers-proces van staatkundigen aard.
De bedoelde zaak was de derde, waarin de Kempenaer met gunstig gevolg optrad voor den drukker en uitgever der

{==583==} {>>pagina-aanduiding<<}

Arnhemsche Courant. - De eerste betrof een stuk in die Courant van 16 December 1823, getiteld: Verwisseling der muntspeciën, waarin werd berigt, dat ‘ambtenaren en particulieren’ wel eens ‘een oortje of twee duiten kortten op de schellingen en zesthalven’, die destijds buiten omloop werden gebragt en tegen andere specie ingewisseld. Het berigt werd in de Courant van 23 December 1823 teruggenomen, voor zooveel de ambtenaren betrof. Wegens laster ter correctioneele vervolgd, werd de drukker C.A. Thieme vrijgesproken; de voorname grond van verdediging was, dat aan geene bepaalde ambtenaren eenig bepaald feit was ten laste gelegd, en dat het artikel niet beleedigend voor de Regering was, in den zin der toen vigerende wet van 10 April 1815. - Andermaal stond C.A. Thieme in 1839 teregt wegens een stuk in de Courant van 14 Februarij van dat jaar, beginnende met de woorden: ‘Het schijnt te blijken, dat de brieven op het postkantoor te Leiden soms worden geopend.’ Hierover werd eene plainte ingediend door den directeur, al de beambten en al de brievenbestellers van het postkantoor te Leiden, welke klagers ter teregtzitting van de regtbank te Arnhem ook een gezamenlijken eisch als civiele partij instelden, en hunne belangen aan Mr. Nedermeijer van Rosenthal hadden toevertrouwd. In eersten aanleg zag de Kempenaer (den 16 April) zijnen cliënt schuldig verklaren aan laster gepleegd tegen een ligchaam van meer dan één persoon (art. 2 der wet van 16 Mei 1829) en veroordeelen tot eene maand gevangenis, ƒ 25 boete en 5 jaren verlies van burgerschapsregten, alsmede ƒ 150 en aanplakking van 2 exemplaren van het vonnis, ten behoeve der beleedigde partij. Den 11 Mei verkreeg hij in appel bij het Hof van Gelderland eene onbevoegdverklaring ten aanzien van den eisch der beleedigde partij (als de som van ƒ 150 te boven gaande); voorts verwierp het Hof de qualificatie van laster jegens een ligchaam uit meer dan één persoon bestaande, maar legde aan den appellant dezelfde straffen op, als de eerste regter, wegens

{==584==} {>>pagina-aanduiding<<}

laster tegen bepaalde personen, nl. de gezamenlijke beambten van het postkantoor te Leiden. Zoowel de veroordeelde als de procureur-generaal voorzagen zich in cassatie, en bij arrest van 27 Augustus 1839 ontsloeg de Hooge Raad den drukker van alle regtsvervolging, op grond dat de daad van het openen van brieven niet aan bepaald aangewezen personen was ten laste gelegd, en dat de gezamenlijke beambten van een postkantoor niet als een ligchaam konden worden beschouwd.
Over dit proces werden zeer opmerkelijke brieven gewisseld tusschen de Kempenaer en zijne twee confrères, N. Olivier, te Leiden, advokaat van den inzender van het geïncrimineerde stuk, en D. Donker Curtius, die de zaak in cassatie behandelde. De beide eersten adviseerden steeds tot eene kalme en gematigde bespreking van de regtzaak in de Courant zelve; Olivier had zelfs een vergoelijkend artikeltje toegezonden, met welks plaatsing men de intrekking der plainte zou hebben verkregen. Beider adviezen strekten soms om den strijdlust van den toenmaligen hoofdredacteur (den heer Mr. T.M. Roest van Limburg) te temperen.
Toen eenmaal Donker Curtius de zaak in cassatie in handen had, verlangde deze echter, dat de pers in ruime mate zoude worden te baat genomen om het vonnis der regtbank en het arrest van het Hof scherp te recenseren. Den 13 Mei schreef hij o.a. aan de Kempenaer: ‘Liever dan eene memorie conform art. 393,’ (wetboek van strafvordering), ‘vraag ik van uwe pen artikeltjes, waarbij de vonnissen tot het hemd toe worden uitgekleed. Maai mij het gras voor de voeten weg; geloof mij, de gedrukte letter weegt meer dan mijne woorden. Als spoedig en handig uw arrest wordt wederlegd, dan gaat er hier een chorus tegen op, welke niet zonder invloed blijft; ik heb nog geen drukpersproces gehad sedert 15 jaren, of het is door de drukpers alleen dat ik heb getriumfeerd.’ - En alzoo geschiedde het.
Zoo dit proces veel weerklank vond, belangrijker was het

{==585==} {>>pagina-aanduiding<<}

derde, dat dezelfde uitgever Thieme te voeren had. In de Arnhemsche Courant van 13 Julij 1843 las men in een artikel over het regt van dispensatie: ‘dikwerf worden er dispensatiën van wettelijke bepalingen verleend, gedurende de zitting. Artikel 67 der Grondwet is tot dusverre als niet geschreven.’ - Deze woorden werden geïncrimineerd als bevattende ‘laster tegen den Koning of althans tegen den Koning en HD. Ministers.’ Het bleef niet onbekend, dat de vervolging plaats had op last van den minister van justitie (Mr. F.A. van Hall) en dat deze veel prijs stelde op intrekking of herroeping van den blaam, door de A.C. op de regering geworpen. Eene erkenning, dat eene overschrijding van het grondwetsartikel vroeger wel, maar onder het toenmalige ministerie niet meer plaats had gehad, wilde de redactie niet geven. De zaak had dus haren loop; en op den 14 November requireerde de officier van justitie te Arnhem, Mr. F. Serrurier, na eene talentvolle pleitrede, schuldigverklaring van den drukker en diens veroordeeling tot 2 jaren gevangenisstraf, enz. De verdediging door de Kempenaer kwam in hoofdzaak neder op drie punten: 1o. dat de geïncrimineerde zinsneden eene geoorloofde beoordeeling van regeringsdaden bevatten; 2o. dat de Koning niet was gelasterd noch gehoond; 3o. dat de waarheid van het ten laste gelegde feit bewezen kon worden uit authentieke stukken. Dit bewijs werd geput uit de mededeelingen aan de Staten-Generaal gedaan van 1824 tot 1842, en uit het Kon. Besluit van 26 Maart 1842 betrekkelijk de z.g. vrije jagtacten. Maar behalve de krachtige uiteenzetting dezer regtsgronden, wist de Kempenaer aan zijne pleitrede (te vinden in de Arnh. Ct. 20 Nov. 1843) gloed en kleur bij te zetten door eene philippica tegen het ministerie en een donker gekleurd tafereel van 's lands toestand, vooral van den financieelen toestand; in het geheel gaf hij aan het proces zoodanige wending, dat hij veeleer als beschuldiger, dan als verdediger optrad. Den 21 November sprak de regtbank den beklaagde vrij, en wel be-
{==586==} {>>pagina-aanduiding<<}
paald op grond der exceptio veritatis convicii, bij welk vonnis alleen de bewezene feiten, die na de grondwetsherziening van 1840 hadden plaats gehad, maar deze dan ook op het ongunstigste voor de regering, in aanmerking werden genomen. Van dit vonnis werd niet geappelleerd; het maakte een diepen indruk, en de pleitrede van de Kempenaer werd het geheele land door gelezen en bewonderd. Van vele vrienden ontving hij daarover brieven van gelukwensching. Geheel onvermengd was de lof echter niet. De bankier Adriaan van der Hoop, veeljarig vriend en behuwd-oom van de Kempenaer, schreef hem o.a.: ‘Zooveel is bij mij uitgemaakt, als ook bij vele van mijne vrienden, dat de wijze, waarop UEd. de A. Courant heeft verdedigd, allezins laakbaar is; ik doel op de inleiding van uwe pleitrede die geheel overtollig was, bij eene zaak die UEd. boven allen twijfel verheven geoordeeld hebt, en dit is vooral laakbaar in den mond van iemand die als rijks-advokaat met het vertrouwen der Regering is vereerd, en daarvoor ruim beloond wordt. Als iemand van mijn kantoor zich zoodanig over mij uitliet, als UEd. over den minister hebt gesproken, zoude ik hem dadelijk zijn afscheid geven. En hoe leed het mij voor U zoude doen, als ik lid van het ministerie was, stellig daarvoor adviseeren, UEd. die betrekking te ontnemen. Men moet in de wereld kiezen en deelen.’
Zóó dacht en schreef een conservatief Hollander van den echten stempel. Maar de minister, wien het aanging, dacht er anders over. Den 26 November schreef de min. van Hall een amicaal briefje aan de Kempenaer, waarin hij hem als oud vriend en confrère tot een mondgesprek uitnoodigde. De Kempenaer verschoonde zich wegens tijdsgebrek. Nu volgde eene schriftelijke vraag naar zijne verlangens als staatsburger, en waarom hij den toestand zoo donker inzag? De Kempenaer's antwoord (dd. 2 December) was uitvoerig en openhartig. De slotsom van zijn advies was: ‘Schrijf vrijmoedig eene fiksche belasting uit. Onze ouders hebben

{==587==} {>>pagina-aanduiding<<}

eens ƒ 100,000,000 betaald om van weinig te vertrouwen Franschen hunne onafhankelijkheid te koopen; wij hebben gaarne het dubbele over voor ons bestuur, dat wij kunnen vertrouwen, en om ons volksbestaan en geluk te verzekeren. Uw plan zij duidelijk en eenvoudig, zoodat een ieder het kan begrijpen, alle kunstenarijen der beurs worden vermeden, en vooral de buitenlandsche Joden uitgesloten. En wilt gij U van ons vertrouwen volledig verzekeren, en ons met opgeruimdheid uit het diepste der beurzen onze ruime offers op het altaar des vaderlands doen nederleggen, zoo geef ik U in bedenking, den Koning te bewegen, om reeds dadelijk aan eene commissie uit verlichte mannen, die het vertrouwen der natie bezitten, bestaande, de taak op te dragen, om eene herziening der Grondwet te ontwerpen, en dat ontwerp in beraadslaging te brengen, zoodra de financiën geregeld zullen zijn. Daardoor zal de natie geheel voor den Koning worden gewonnen.’
Ware dit advies in zijn geheel gevolgd door de regering van 1844, hoogstwaarschijnlijk zouden vele moeijelijkheden zijn voorkomen. Maar de minister van financiën van Hall bepaalde zich tot de financieele redding door de 3 p. Ct. vrijwillige leening; en er volgde een vierjarige strijd tusschen behoud en staatshervorming; van welk tijdperk niet het geringste nadeel was, dat een zeer groot deel van het volk zich gewende om van eene grondwetsherziening de genezing van alle maatschappelijke kwalen te verwachten, en het goede voorbij te zien, wat er buitendien te doen was of gedaan werd.
Aan dien strijd nam de Kempenaer een zeer werkzaam deel 1. Den 3 Julij 1844 andermaal door de Staten van

{==588==} {>>pagina-aanduiding<<}

Gelderland gekozen tot lid van de Tweede Kamer (in plaats van Jhr. Mr. W.L.F.C. ridder van Rappard, die verzocht had niet meer in aanmerking te komen) onttrok hij zich niet, en nam in October zitting. - Kort vóór die verkiezing had de heer Thorbecke bij een bezoek te Arnhem (op weg naar Duitschland) hem tot vertrouwde gemaakt van het plan om in de Kamer het initiatief tot eene herziening der Grondwet te nemen, indien de regering, gelijk zich liet aanzien, daarin bezwaar bleef vinden.
Op de uitvoering van dat plan werden, in de zitting van 1844/45, de krachten en talenten der oppositie gerigt. Bij de levendige discussiën van 30 en 31 October, 11 en 12 November, over het adres van antwoord, plaatste de Kempenaer zich al dadelijk in het voorste gelid, door het voorstellen van een amendement om de 15e § [‘Wij achten het wenschelijk, dat die dagen gebruikt mogen worden tot eene tijdige herziening en verbetering onzer grondwettelijke instellingen.’], nog meer positief en dringend te maken, welk amendement met 38 tegen 14 stemmen werd afgewezen. Zoo gematigd als zij dan was, vond de zinsnede echter geen bijval bij de Eerste Kamer, die het adres terugzond met eene gemotiveerde weigering. Nu ontstond het bekende verschil over de bevoegdheid der Kamers om afzonderlijk adressen

{==589==} {>>pagina-aanduiding<<}

aan den Koning in te dienen. De Kempenaer verdedigde die bevoegdheid; de zaak leidde toen tot geene uitkomst, dan dat ook omtrent dit punt de noodzakelijkheid van eene herziening der Grondwet bleek; want de bloote weigering van den Koning om afzonderlijke adressen te ontvangen was geene voldoende oplossing. - Weldra volgden nu drukke bijeenkomsten van een klein gezelschap van leden der Kamer, tot het formuleren en overwegen van een voorstel door den heer Thorbecke met Mr. L.C. Luzac ontworpen. Na vele overleggingen kwamen de bondgenooten tot een ontwerp van wet, dat op verre na niet in alle deelen, eenstemmig was vastgesteld 1.
Zelfs omtrent hoofdzaken was geene eenparigheid verkregen, bijv. de regtstreeksche verkiezingen voor de Tweede Kamer der Staten-Generaal, welk beginsel door Luzac werd doorgedreven, wien de Kempenaer hierin steunde. Den 9 Dec. 1844 werd het voorstel ingediend met de onderteekening van 8 leden: Thorbecke, Luzac, van Dam van Isselt, van Rechteren, de Kempenaer, Storm, Wichers en van Heemstra; de later verschenen Memorie van Toelichting is mede door Mr. S.H. Anemaet onderteekend. Het was één ontwerp tot herziening van bijna alle artikelen der Grondwet. Later werd het door de voorstellers gewijzigd en in 45 wetsontwerpen gesplitst. Na zeer uitvoerige schriftelijke behandeling kwam de zaak den 26 Mei 1845 in beraadslaging; den 30 Mei besliste de Kamer, op voorstel van den heer Verweij-Mejan, met 34 tegen 21 stemmen ‘dat zij thans geen voorstel tot wijziging der Grondwet wilde doen.’ Dus werd geen der 45 wetsontwerpen in stemming gebragt.

{==590==} {>>pagina-aanduiding<<}

De toenmalige meerderheid was van eene herziening der Grondwet niet afkeerig, en bragt hare verlangens door middel van het voorloopig verslag ter kennis der regering; zij wenschte en verwachtte echter het initiatief van den Koning, en wilde dit niet laten uitoefenen door eene partij of rigting, die zij oordeelde dat te ver ging. De meerderheid tegen het voorstel was sterker dan vrij algemeen verwacht werd, nadat de regering bij monde van den minister van justitie, de Jonge van Campens Nieuwland, zich stellig tegen het voorstel had verklaard, omdat h.i. geene herziening noodzakelijk was, en behendig had gebruik gemaakt van de erkentenis van enkele voorstellers, dat geene belangrijke bezuiniging uit de staatshervorming zou voortvloeijen; terwijl de populariteit van het voorstel bij velen buiten de Kamer juist voortkwam uit de verwachting van minder belasting te zullen betalen.
Het aandeel van de Kempenaer aan dit altijd merkwaardig debat, was goed door hem gekozen. Hij was de laatste der 9 voorstellers, die als spreker optrad, den 29 Mei; hij hield toen eene rede van bijna 3 uren, geheel voor de vuist, en tot wederlegging van meestal in diezelfde zitting gemaakte bezwaren. Hij betoogde de behoefte aan staatshervorming sedert de scheiding van België, eene behoefte, onbevredigd door de herziening van 1840; ontwikkelde van Hogendorp's denkbeelden in verschillende geschriften uitgedrukt over de leemten der Grondwet; deed vooral uitkomen, hoe de monarchale beginselen van dien staatsman in het voorstel waren uitgedrukt, hoe de koninklijke magt zou worden versterkt o.a. door het regt van ontbinding der Kamer 1, en dat het eene gezonde regeringspolitiek zou zijn, dit gematigde voorstel der IX-mannen aan te grijpen, vóórdat het te laat ware, en de verontruste volksmeening meer eischte.

{==591==} {>>pagina-aanduiding<<}

De Handelingen omtrent het voorstel tot herziening der Grondwet in 1845 zijn afzonderlijk uitgegeven (te 's Gravenhage bij Gebr. Belinfante, 1846).
Sedert de nederlaag van Mei 1845 was er een tijdperk van ebbe voor de hervormingspartij; zij scheidde zich scherper af van het z.g. ministerie van behoud, maar verloor bij ieder der verkiezingen voor de Tweede Kamer van 1845 en 1846 terrein, terwijl de straatoproeren, die onder voorwendsel van duurte van levensmiddelen hier en daar plaats hadden, en de schandblaadjes tegen den Koning en de dynastie uitkomende, haar geen goed deden. De Kempenaer verloor nimmer den moed, en bleef getrouw aan zijne rigting, zonder hare excessen te billijken 1. Den 4 Julij 1845 schreef hij aan Luzac: ‘Ik ben geheel ter neder geslagen van het berigt, dat onze vriend Thorbecke niet is herkozen. Ik hield dat voor onmogelijk; zooveel bouwde ik op de Staten van Zuid-Holland. - Voor onzen vriend acht ik het een geluk; voor ons een onherstelbaar verlies. Ik heb een oogenblik in beraad gestaan, zelf te bedanken, zelfs om ons 8-tal uit te noodigen om met mij hetzelfde te doen; maar tijd en gelegenheid ontbraken. - Ik wacht U op het groene bankje; gij zult voortaan onze Thorbecke II zijn.’ - En den 7 October 1845, tegen de opening der Staten-Generaal: ‘Ik kom dadelijk tot U; want ik brand van verlangen om het bondgenootschap te vernieuwen, de 7, die overbleven van de 9, weder bijeen te brengen, en met dat getal de hervorming voort te zetten. - Wij benoemen U tot onzen professor; en aan Uwe voeten gezeten, hopen wij van Uwe lippen te vernemen, wat ons te doen zal staan.’ - Den 10 Julij 1846, toen ‘Lodewijk de onovertroffene’ (Luzac

{==592==} {>>pagina-aanduiding<<}

zelf) herkozen was: ‘Ik wensch mijzelven driedubbel geluk, dat ik mijn waardigen buurman niet heb verloren. - Anemaet’ (ook herkozen) ‘is dus van zijne angst verlost. Welk een krachtige steun voor den vooruitgang! Maar Wichers is ons ontnomen; wij verliezen veel aan dezen warmen voorstander van het ware, schoone en goede.’ - Op 21 Julij: ‘Ik heb onzen heraut van wapenen’ (van Dam van Isselt) ‘op uwe komst’ (te Oosterbeek) ‘voorbereid, en hem verwittigd, dat wij waarschijnlijk naar Geldermalsem zouden overkomen om hem een bezoek te brengen, en dan raad te spannen. Nu wij U weder mogen bezitten, moeten wij handelen, terwijl en zoolang wij nog bijéén zijn; want ik blijf steeds groote genegenheid bezitten, om die ziel- en zin- uitdovende vergaderingen vaarwel te zeggen.’ Van dat gevoel van weêrzin in den parlementairen arbeid, en van voorkeur voor zijn beroep en voor letterkundige studiën, getuigen meer zijner brieven. Dit belette echter niet, dat hij zich liet overhalen de nieuwe keuze aan te nemen, die de Staten van Gelderland, den 14 Julij 1847, op hem uitbragten. Evenmin hield zelfs de vrij zekere verwachting van in de minderheid te blijven, hem ooit terug van zich veel moeite te geven op de onderwerpen, bij de Kamer in behandeling.
In de zitting van 1844/45 nam hij een groot deel aan de toen zoo belangwekkende zaak van het verzoekschrift uit Suriname over het ontslag van de meerderheid van den kolonialen raad bij Koninklijk Besluit. Na herhaald debat werd de benoeming van eene commissie van onderzoek verkregen, welke aan de Kamer voorstelde, een zelfstandig adres aan den Koning in te dienen. 1 De aandrang op wettelijke voorziening in den ongunstigen toestand van de W.I. bank en van het betaalmiddel der kolonie, door de commissie voorgesteld, was voor de oppositie niet krachtig genoeg, en met de Hee-
{==593==} {>>pagina-aanduiding<<}
ren van Goltstein, Thorbecke en Luzac stelde de Kempenaer een amendement voor, strekkende tot wettelijk herstel van de regten der Surinaamsche ingezetenen, overeenkomstig het Octrooi der Kolonie (van 1682) en om de ongrondwettigheid van het besluit omtrent den kolonialen raad aan te nemen, dit laatste, omdat de Raad van State daarop niet was gehoord. Den 25 Junij werd het adres onveranderd aangenomen met 32 tegen 13 stemmen. - Bij de behandeling der tweejarige staatsbegrooting voor 1846 en 1847, in dezelfde zitting, had eene uitvoerige discussie plaats over de vraag, of een lid der Staten-Generaal tegen hoofdstukken der begrooting mag stemmen om redenen buiten haren inhoud gelegen? Destijds was het motief de ongezindheid der regering om de Grondwet te herzien. De heer Thorbecke achtte dit ongeoorloofd; de Kempenaer hield de tegenovergestelde meening vol (17 Junij 1845). Opmerkelijk was bij die behandeling van de begrooting de aandrang van de Kempenaer om verduidelijking van art. 59 der Grondwet, in dien zin dat het Indisch batig slot voor het moederland verzekerd zou blijven: ‘omdat Nederlands financiën dat batig slot in lang niet zouden kunnen missen’, en het antwoord van den minister van Hall: ‘dat met 1850 de financieele moeijelijkheden zouden verdwenen zijn.’ Beide voorspellingen zijn uitgekomen.
Ook heeft het vervolg van tijd de Kempenaer niet gelogenstraft, toen hij (30 April 1845) waarschuwde tegen het ‘weggeven van den Rijnspoorweg, als eene zaak welke de regering misschien spoedig zou betreuren;’ toen hij (26 Maart 1846) de accijns-wet op de suiker bestreed, als uitgaande van een verkeerd beginsel van bescherming, waarop de wetgever zou moeten terugkomen; en toen hij (3 Mei 1847), zich aan de zijde der regering scharende in de zaak der z.g. schaalregten op granen, de geheele intrekking der wet van 29 Dec. 1835 aanprees, als in het belang van den landbouw. Voor de waarlijk liberale graanwet (van 30 Mei 1847) had hij hart, en gaf zich, zoolang haar lot nog onzeker

{==594==} {>>pagina-aanduiding<<}

was, ontzagchelijk veel moeite om zijne politieke vrienden te bewegen, het wetsontwerp te ondersteunen; vooral van Dam van Isselt zocht hij daartoe aan, maar te vergeefs. Aan de behandeling der twee eerste boeken van het strafwetboek in 1846 en 1847 nam de Kempenaer een ruim aandeel; hij behandelde dat onderwerp, teregt, geheel afgescheiden van de eigenlijke politiek. (Zie de verzameling, getiteld: Het Wetboek van Strafregt, toegelicht enz. door Joan van den Honert, Amsterdam 1848).
Op twee belangrijke punten van strafregt was zijne overtuiging in strijd met die van zijn vriend Luzac, hetgeen beiden altijd zeer leed deed. De Kempenaer wilde de strafwetgeving geheel op het poenitentiair stelsel doen berusten, de doodstraf en levenslange tuchthuisstraf afschaffen, de deportatie in werking brengen; Luzac had tegen de deportatie geen bezwaar, maar achtte de doodstraf geoorloofd en noodzakelijk, en sprak met nadruk vóór haar behoud. Dit gevoelen zegevierde. Daarentegen had de Kempenaer de meerderheid aan zijne zijde, toen hij (21 Julij 1847) adviseerde tot verwerping van het IIe Boek van het Strafwetboek, omdat een titel omtrent briefwisseling met hoofden van kerkgenootschappen en afkondiging van kerkelijke voorschriften daaruit was weggelaten; Luzac bestreed, toen te vergeefs, het koninklijk regt van placet, hetwelk een jaar later, bijna zonder tegenspraak, werd prijsgegeven.
Maar steeds bleven beide vrienden zich gelijk in volhardenden ijver voor eene nieuwe herziening der Grondwet, en geene gelegenheid werd door hen verzuimd, om daarop aan te dringen. De Kempenaer's overtuiging van het heilzame van dien maatregel was vast; zijne vertrouwelijke brieven en gesprekken strookten hieromtrent geheel met zijne adviezen in de Tweede Kamer. Hij was verzekerd, dat door eene goede grondwetsherziening de toenmalige oppositie, ook buiten de Kamer, geheel ontwapend zou zijn. Hij meende volkomen wat hij zeide, bij de bestrijding eener wet over het zegel op drukwerken (zitting van 14 November 1845): ‘Wanneer men de

{==595==} {>>pagina-aanduiding<<}

mogelijkheid daarstelt om de belastingen te verminderen, wanneer men de bronnen onzer welvaart opent, wanneer men tot eene grondwetsherziening overgaat, dan zou men weldra niet meer over die kleine blaadjes te klagen hebben; dan zouden deze niet langer uitdrukkingen bezigen, die voor de regering onaangenaam zijn, maar zouden integendeel de loftrompet voor diezelfde regering opsteken.’
Toen eindelijk Koning Willem II in de Troonrede van 18 October 1847 de erkenning van de noodzakelijkheid eener grondwetsherziening had uitgesproken, waarschuwde de Kempenaer teregt, bij de behandeling van het adres van antwoord, zijne medeleden, om de uitdrukking hunner ‘hartelijke blijdschap’ te bewaren, totdat zij het voorstel der regering zouden kennen, en stelde als amendement eene § voor, waarbij de Staten-Generaal eerbiedig betuigden, dat de koninklijke verzekering hun genoegen had gedaan, en met vertrouwen aandrongen op eene algemeene herziening van hetgeen in de Grondwet gebrekkig gebleken was. Vóór dit amendement werden slechts 6 stemmen uitgebragt; ware het aangenomen, waarschijnlijk zoude in 's Konings Raad het gevoelen van den minister van Hall hebben gezegevierd, en de regeringsvoorstellen zouden vóór 1848 zijn behandeld. In plaats daarvan werd er getemporiseerd, en vervolgens het verslag der centrale afdeeling (van 1845) tot grondslag genomen bij de zamenstelling der 27 ontwerpen, die op 8 Maart 1848 het licht zagen.
Den 2 Januarij 1848 schreef de Kempenaer aan Luzac op luimige wijze, maar als iemand die volstrekt niet in de confidentie is, een verhaal van de toenmalige ministerieele crisis, en besloot aldus: ‘Men verwacht Mr. Floris (van Hall) nu weldra in de Tweede Kamer, en misschien, misschien aan onze zijde. Onmogelijk is het niet. Wij gaan geene vrolijke oogenblikken tegemoet, en 1848 zou wel eens een onrustig jaar voor Nederland kunnen zijn. Wij zullen ze bedaard afwachten, die dagen, die daar komen zullen; en

{==596==} {>>pagina-aanduiding<<}

standvastig onzen pligt betrachten, quidquid eveniat.’
Toen de Fransche omwenteling van Februarij uitbarstte, voorzag de Kempenaer daarvan de geheele mislukking van het werk der grondwetsherziening. ‘Nu wilde ik wel,’ schreef hij aan Luzac op 28 Februarij) ‘dat onze bijeenkomst nog ten minste 3 maanden kon worden verdaagd. - Hadden de opstellen nu nog gemaakt moeten worden, misschien hadden de lessen van den dag gunstig op de ontwerpers en ontwerpen gewerkt; maar nu zijn die weefsels sedert lang gesponnen, en nu werken de gebeurtenissen dezer dagen zeer noodlottig op de beoordeelaars. - Iedere opmerking zal nu euvel worden opgenomen; iedere verlangde verbetering voor eene ongepaste vordering worden gehouden, en het zuiver constitutioneele beginsel voor republicanisme worden uitgekreten. - Vestig ik daarbij het oog op de tegenwoordige raadslieden der kroon, dan bekruipt mij de vrees, dat dezen van dit oogenblik, en van die omstandigheden, in het belang van hun behoud, handig gebruik zullen maken.’ - In deze verwachting stelde de Kempenaer eene nota op, om door hem met eenige hervormingsgezinde leden te worden ingediend in de afdeelingen, wanneer de wetsontwerpen aan de orde zouden zijn. Zij behelsde de hoofdtrekken der herziening naar het ontwerp van 1845; daarenboven den wensch tot afschaffing of wijziging der Eerste Kamer.
Zóó viel het echter niet uit. De ongewone omstandigheden en de vrees voor het onbekende dreven het Hoofd van den staat tot eene andere politiek. Vóórdat de 27 wetsontwerpen in de afdeelingen waren onderzocht, had op 13 Maart de mondelinge mededeeling van den Koning aan den voorzitter der Kamer, den heer Boreel van Hogelanden, plaats, dat Z.M. de wenschen der Kamer, omtrent eene ruimere grondwetsherziening wilde vernemen. Zoodra dit gesprek publiek was gemaakt (en dit geschiedde onmiddellijk), was de staatshervorming onvermijdelijk, en moest het ministerie zijn ontslag verzoeken en ten spoedigste worden vervangen. Den

{==597==} {>>pagina-aanduiding<<}

16 Maart werd het algemeen verslag uitgebragt, bevattende 15 wenschen van de meerderheid der Kamer, en den 17 Maart verscheen het Kon. Besluit (zonder contreseign), waarbij de heeren Mrs. D. Donker Curtius, J.M. de Kempenaer, L.C. Luzac, L.D. Storm en J.R. Thorbecke in commissie werden gesteld: ‘om, met overweging van de wenschen der Tweede Kamer van de Staten-Generaal aan Ons een volledig ontwerp van grondwetsherziening voor te dragen, en om Ons tevens derzelver denkbeelden omtrent de zamenstelling van een ministerie mede te deelen.’
Deze benoeming kwam de Kempenaer niet onverwacht; van het oogenblik dat Luzac op den 15 Maart was uitgenoodigd, bij den Koning te komen, had die hem van uur tot uur op de hoogte der crisis gehouden, en hem voortdurend geraadpleegd. De Kempenaer gevoelde zich van den aanvang af bezwaard met het tweede gedeelte van den last der commissie; de eerste eisch van het oogenblik kwam hem de dadelijke optreding van een definitief ministerie voor; met medeweten zijner medegecommitteerden vroeg hij eene audientie en werd den 20 door den Koning ontvangen. Op den 19 was Donker Curtius inmiddels benoemd tot minister van justitie, en op den 20 beëedigd. Wat de Kempenaer in die audientie mogt vernemen of aan Z.M. voordroeg, is mij niet gebleken; maar zeker is het, dat hij toen, evenmin als Luzac, eene portefeuille verlangde; zijn advies was niet in strijd met het plan, dat op dat oogenblik en tot op den 23 Maart de meeste kans scheen te hebben, de vorming van een ministerie, waarin de heer Thorbecke, G. graaf Schimmelpenninck en Donker Curtius zitting zouden nemen. - Nadat echter graaf Schimmelpenninck als voorwaarde van zijne medewerking gesteld had: 1o. eene herziening der Grondwet in den geest der Britsche constitutie; 2o. zelf belast te worden met de vorming van een homogeen kabinet; had de staatscommissie op den 24 haar advies over dat aanbod uit te brengen. Zij had toen al verscheidene bijeenkomsten gehad, van voorbereiden-
{==598==} {>>pagina-aanduiding<<}
den aard. Thans teekende zich in den boezem der commissie dat verschil van gevoelen, hetwelk vermeld is in Thorbecke's
Bijdrage tot de herziening der Grondwet (7 Augustus 1848) bl. 5 v v., en dat groote gevolgen gehad heeft.
De minderheid wilde, dat de commissie een kabinet zou voordragen, waarin al hare leden plaats zouden nemen; de meerderheid (de Kempenaer, D. Donker Curtius en Luzac) adviseerde tot het overdragen van de taak der kabinets-vorming aan graaf Schimmelpenninck. In later jaren schreef de Kempenaer hierover aan een vriend de volgende bijzonderheden: ‘Over de vervulling van het laatste gedeelte van het mandaat der commissie werd meermalen in de commissie beraadslaagd, zelfs van harentwege door Donker Curtius met den Koning in overleg getreden. Thorbecke stond steeds voor, dat hij minister van binnenlandsche zaken zou worden; Donker Curtius van justitie blijven; Luzac de financiën en Storm de R.C. eeredienst voor hunne rekening zouden nemen, terwijl hij mij de Herv. eeredienst toedacht. Rijk werd werkelijk uitgenoodigd om de marine weder op zich te nemen, en nam dat aan. Ik verklaarde mij ongenegen om eenige portefeuille te aanvaarden. Luzac deed aanvankelijk hetzelfde; doch, door eene bezending uit Rotterdam in zijn zwak getast, verklaarde hij zich bereid om de financiën te aanvaarden, en de Koning, daarvan onderrigt, keurde dat goed. Donker Curtius vond weinig smaak in dat zamenstel. Luzac wilde er wel af, want in de financiën was hij niet regt te huis; en ik voorzag dat deze commissie dat gedeelte harer taak nooit op eene draaglijke wijze zou kunnen vervullen. Daarom was Schimmelpenninck voor ons een engel der verlossing, voor de beide andere heeren een daemon der teleurstelling.’
Den 24 Maart werd de commissie, op haar schriftelijk verzoek, ontheven van het tweede gedeelte van haren last, en den 25 Maart trad het tijdelijke ministerie Schimmelpenninck de vergaderzaal der Tweede Kamer binnen. - Luzac was min. van binnenl. zaken en van Herv. eeredienst.

{==599==} {>>pagina-aanduiding<<}

De commissie had zich van toen af alléén met het maken van een ontwerp van gewijzigde grondwet bezig te houden, waarvan zij, na bespreking der beginselen en onderdeelen, de redactie aan haren voorzitter, den heer Thorbecke, opdroeg. Het is bekend, dat zij reeds den 11 April haar ontwerp en verslag aan den Koning aanbood.
Midden tusschen deze werkzaamheden, in de eerste dagen van April, voor eene korte poos, voor eigene zaken, naar Arnhem gekeerd, ondervond de Kempenaer aldaar eene teleurstelling, die hem trof. Zijne cliënte, de Arnhemsche Courant, had het nieuwe tijdperk ingewijd met felle bestrijding van het ministerie, dat de taak der grondwetsherziening had op zich genomen, en daarbij Luzac niet gespaard. Deze, die gewoon was, als de onbevlekte, ja onberispelijke, liberale vertegenwoordiger te worden geëerd, trok het zich aan; men meende te weten: ‘dat de stukken uit Leiden waren gekomen’, en daarover ontstond ongenoegen in den boezem der commissie.
De Kempenaer vleide zich, door zijn goeden raad en invloed bij de redactie, dien appel der tweedragt uit den weg te ruimen; maar slaagde daarin niet. De Arnh. Ct. bleef schrijven, zooals zij sedert over (bijna) alle raadslieden der Kroon heeft geschreven; en het mistrouwen, eenmaal tusschen de hervormers van den Nederlandschen staat gezaaid, bleef opwassen.
Toen het werk der commissie voltooid en openbaar gemaakt was, heerschte bij velen de meening, dat het moeijelijkste gedeelte der taak was afgeweven. De Kempenaer wist weldra beter; bij het behandelen van het ontwerp in den ministerraad rezen groote moeijelijkheden, uit menig principieel verschil van gevoelen van de ministers Schimmelpenninck en Nepveu met hunnen ambtgenoot Donker Curtius, aan wien de meerderheid der ministers bijviel. 1 Luzac hield

{==600==} {>>pagina-aanduiding<<}

hem dagelijks op de hoogte van dien strijd; maar hierbij bleef het niet; die waardige man, destijds in onlijdelijke overspanning verkeerende, liet bijna geen dag voorbijgaan, zonder de Kempenaer's hulp en raad in te roepen bij tallooze administratieve zaken van zijne twee departementen. Met onbezweken vriendschap en geduld werd aan al die vragen en eischen voldaan; zelfs de moeite om allerlei bijzonderheden in het breede uit te werken, werd niet gespaard, ten einde het aan Luzac toch gemakkelijk te maken, terwijl de Kempenaer niet ophield den half kranken vriend moed in te spreken om èn lid van de Kamer te blijven èn tijdelijk minister, en toch de volstrekt noodige opgeruimdheid te behouden.
Op den duur baatte dit evenwel niet; het verschil van inzigt der ministers werd den 11 Mei aan de Tweede Kamer door graaf Schimmelpenninck medegedeeld; het ministerie moest door Donker Curtius, toen met 's Konings volle vertrouwen vereerd, op nieuw worden zamengesteld en tevens moest Luzac van de portefeuille van binnenl. zaken worden ontheven. De keuze voor dat departement viel, zonder aarzeling, op de Kempenaer, die den 13 Mei deze taak aanvaardde, en zijne volle adhaesie schonk aan het toen door Donker Curtius uitgesproken programma, naar hetwelk dit ministerie den bijnaam kreeg van ‘den burgerlijken zin.’ Het besluit des Konings (gecontrasigneerd J.C. Rijk) bevatte slechts eene ‘tijdelijke’ benoeming van de Kempenaer; ook was die der overige ministers tijdelijk 1. Het duurde nog tot 3 Junij, vóórdat het ministerie compleet was door

{==601==} {>>pagina-aanduiding<<}

de benoeming van den heer Mr. P.P. van Bosse tot Minister van financiën; en tot 30 Junij, vóórdat Luzac, die toen het publieke leven verliet, als Min. van Herv. eeredienst, werd vervangen door Mr. S. baron van Heemstra, een der IX-mannen van 1844.
Maar op deze aanvulling en mutatie werd niet gewacht. - Zoodra Donker Curtius en de Kempenaer met gelijkgezinde of althans medegaande collega's konden werken, werd de arbeid der grondwetsherziening hervat en met voortvarendheid doorgezet. In drukke bijeenkomsten van den ministerraad, en in talrijke conferentiën met den Koning, die persoonlijk de beraadslagingen van den Raad van State leidde 1, werd het ontwerp van de Staatscommissie nader overwogen en gewijzigd. Vóórdat de nieuwe redactie aan de Tweede Kamer werd ingediend, won de Kempenaer het advies in van Mr. J. van Lennep, wiens scherpzinnige Aanmerkingen op het ontwerp der Staatscommissie zeer de aandacht hadden getrokken.
Voor zoover zij taal en stijl betroffen, werden van Lennep's aanmerkingen over het algemeen gevolgd; zelfs zóózeer dat enkele, overigens onveranderde artikelen der Grondwet van 1840, in de herzieningswetten werden opgenomen, alleen om de woorden bij de wet, bij regt, die van Lennep voor onduitsch verklaarde, te veranderen in: door de wet, door regt. Overigens werden zij nog eens naauwkeurig getoetst door de Kempenaer met zijn ambtgenoot van justitie en zijn secretaris-generaal [ons geacht medelid, prof. de Wal].
Reeds den 19 Junij werd de boodschap ter aanbieding van XII wetsontwerpen, omvattende de geheele grondwetsherziening, door den Koning onderteekend.

{==602==} {>>pagina-aanduiding<<}

Die ontwerpen vonden bij de Tweede Kamer een welwillend onthaal; de bedenkingen der meerderheid (nog zoo kort geleden behoudend) waren wel aan den bedachtzamen kant, maar er bestond geen partijgeest of toeleg hoegenaamd om den arbeid der grondwetsherziening te doen schipbreuk lijden; bijna alle leden werkten krachtdadig mede om de zaak, nu zij éénmaal zóóverre gevorderd was, op de wijze die hun de gunstigste of minst schadelijke voorkwam, te voltooijen. De wijzigingen, die sedert de indiening, nog tot 5 maal toe, in de ontwerpen zijn gebragt, waren dan ook de vrucht van een waarachtig gemeen overleg. De moeijelijkste punten bleken te zijn:
De bevoegdheid der wetgevende magt in koloniale zaken. Daaromtrent week de redactie al meer en meer af van die der staatscommissie, in den zin van beperking der onderwerpen van wetgeving op koloniaal gebied. Met het tegenwoordige 4e lid van art. 59 meende de regering het doel te bereiken, om de tusschenkomst van den wetgever tot eene uitzondering te maken, en toch de toekomst niet te zeer te binden.
De zamenstelling der Eerste Kamer. De aanvankelijk voorgestelde keuze van dat ligchaam door dezelfde kiezers als de Tweede Kamer vond bijna algemeene afkeuring. Genoodzaakt eene andere oplossing te zoeken, aarzelde de Kempenaer tusschen de benoeming door den Koning, hetzij uit zekere categoriën van ingezetenen of uit dubbeltallen door de Provinciale Staten voorgedragen, en eene splitsing der Staten-Generaal in twee Kamers, zooals die van het Wetgevend Ligchaam naar de constitutie van 1798, art. 52. Maar het vrij algemeene gevoelen, dat in al de gewisselde stukken doorstraalt, dat de Eerste Kamer moest worden ingericht ‘om kwaad te voorkomen;’ ‘om de sterke pressie eener demokratische Tweede Kamer tegen te gaan;’ ‘om een bolwerk voor den Troon te wezen;’ dit gevoelen zegevierde. Gegoedheid en leeftijd zouden, zoo meende men, tot waarborg strekken, dat de Eerste Kamer hieraan zoude beantwoorden, en de

{==603==} {>>pagina-aanduiding<<}

keuze werd aan Provinciale Staten, hoezeer deze voortaan geheel andere zouden zijn, dan die men sedert 1815 als kiezers der Tweede Kamer had werkzaam gezien, toevertrouwd. Als maatstaf van gegoedheid was aanvankelijk de aanslag in personeel en grondbelasting gesteld; ter eere van handel en nijverheid werd ook het patent er bij genomen. Door deze inrigting, gepaard met de afschaffing der standen in de provinciale vertegenwoordiging, verdween de wettige invloed van het aristokratisch element op 's lands bestuur ten eenenmale. Zoodanig was ook de bedoeling van het ministerie; maar niet minder ernstig bedoelde het de handhaving van 's Konings oppermagt in het op burgerlijke wijze ingerigte Rijk.
De begrooting. In plaats van de aanvankelijk voorgestelde bepaling, dat de begrooting twaalf maanden vóór den aanvang van het dienstjaar moest worden aangeboden, trad die, volgens welke dit bij de opening der gewone zitting van de Staten-Generaal plaats zou hebben; en werd die opening van October naar September verzet. Tevens werd de jaarlijksche rekenwet, naar het voorbeeld van Frankrijk, voorgeschreven. Deze bepaling bleef tot heden onuitgevoerd.
Het onderwijs. Het ontwerp der Staatscommissie gaf vrijheid van bijzonder onderwijs, behoudens onderzoek naar de bekwaamheid der onderwijzers, en toezigt der overheid. Het ministerie stelde haar nog eenigzins ruimer; het liet de reeds bestaande volstrekte vrijheid voor het geven van hooger onderwijs in wezen, en beperkte dus de vereischten van bekwaamheid [‘en zedelijkheid’ werd er bijgevoegd] tot het lager en middelbaar onderwijs. Maar de meerderheid der Kamer was gehecht aan de beginselen der wet van 3 April 1806, en verwachtte voor het volksonderwijs meer heil van openbare, dan van vrije bijzondere scholen. Vandaar kwam eerst het eerste, daarna ook het derde lid van het tegenwoordige art. 194 in de Grondwet. De Kempenaer, zelf voorstander van de openbare school, was meer gereed om aan die eischen toe te geven, dan Donker Curtius, die de vrijheid van onderwijs

{==604==} {>>pagina-aanduiding<<}

meer op den voorgrond stelde. Evenwel gaf ook deze toe, ten einde het Xe ontwerp te doen aannemen.
Latere herziening der Grondwet. De omslagtige vorm hiertoe bij het voorstel der Staatscommissie voorgeschreven, werd vereenvoudigd. De bepalingen van art. 196 en 197 der Grondwet vonden bijna onverdeelden bijval. In de Tweede Kamer waarschuwde alléén de heer de Monchy, dat de herziening, behalve in zeer buitengewone tijden, zoo goed als onmogelijk werd gemaakt door de bepaling, dat de beide Kamers, door het uitspreken der noodzakelijkheid van eene grondwetsherziening, tevens hare eigene ontbinding moeten uitspreken, en alsdan opgevolgd worden door nieuwe Kamers, op wie dadelijk haar aandeel in de gewone wetgevende magt overgaat, hetzij zij de herziening tot stand brengen of niet.
Al deze en andere punten van wijziging en verschil (hoewel van groote gevolgen) trokken buiten de officieele kringen niet zóó bijzonder de aandacht; de openbare meening drong slechts aan op spoedige voltooijing, opdat aan de onzekerheid een einde zou komen, en omdat, sedert de bloedige burgertwisten in de Fransche republiek, een tijdperk van reactie tegen de bewegingen van Februarij en Maart in geheel Europa te voorzien was. De Kempenaer bestreed dan ook op den 18 Augustus, uit het oogpunt van spoed, eene motie van den heer van Goltstein, om de wetsontwerpen artikelsgewijze te behandelen. ‘Er moet ook hier,’ zeide hij, ‘behoedzaam gehandeld worden. Onbehoedzaam intusschen en onvoorzigtig zou het zijn, indien deze beraadslagingen langer gerekt, indien zij breedvoeriger en omslagtiger gevoerd wierden, dan de gewoonte medebrengt en het onderwerp vordert’.
‘Velen daarbuiten zouden wenschen, dat er bijna niet gesproken maar alleen gehandeld wierd, dat men onmiddellijk stemmen ging. Dit kan niet, behoeft niet, maar de Regering verlangt slechts, dat in deze de gebruikelijke weg gevolgd worde.’

{==605==} {>>pagina-aanduiding<<}

Deze wenk bleef blijkbaar niet zonder invloed. Bij de openbare discussie had de Kempenaer inzonderheid te verdedigen: het bestaan van den Raad van State, waarvan de noodzakelijkheid door vele leden der Kamer werd betwist 1; het IVe ontwerp: van de Provinciale Staten en de Gemeentebesturen 2; het VIIIe ontwerp: van de defensie; en het XIIe ontwerp: de additionneele artikelen. Na de aanneming der XII wetsontwerpen in de Tweede Kamer, meende het ministerie, door de benoeming van twee nieuwe leden der Eerste Kamer, zeker te zijn van de meerderheid in dat collegie; bij de stemming bleek evenwel, dat deze voorzorg onvoldoende was; want over het IIIe ontwerp staakten de stemmen den 7 September, en de geheele grondwetsherziening zou mislukt zijn, zoo niet één lid (de heer A.W. baron van Brienen van de Groote Lindt) in eene tweede zitting op denzelfden dag zijn votum had veranderd.
Onmiddellijk na de bekrachtiging der XII wetten door den Koning, werd, bij Kon. Besluit van 8 September, de verkiezing van de 58 buitengewone leden der Tweede Kamer op den volgenden dag bepaald, en de dubbele Kamer tegen den 18 opgeroepen. In deze vergadering was de taak der tijdelijke ministers over 't algemeen moeijelijker dan die in de gewone Kamer was geweest; de verkiezingen hadden vele

{==606==} {>>pagina-aanduiding<<}

voorstanders, maar ook eenige niet te versmaden tegenstanders der herziening in de dubbele Kamer gebragt, en er bestond ernstige vrees, dat de grondwettige meerderheid van 3/4 der tegenwoordige leden niet voor al de voorstellen zou worden verkregen. Bij de toelichting en verdediging betoonde de Regering zich dan ook uiterst voorzigtig.
De Kempenaer verdedigde de voorstellen no. IV, IX en XII. Zeer welsprekend was zijne laatste rede, die het gedenkwaardige debat besloot (op 7 October): ‘Zeer onlangs,’ dus ving hij aan, ‘ontmoette ik U E.M. op den oogenblik, toen de grondslagen voor ons nieuwe staatsgebouw waren gelegd, en de muren opgetrokken, en ik U E.M. mogt uitnoodigen om het inwendige van dat gebouw naar uwe behoeften en naar uwe geneugten in te rigten. Thans ontmoet ik U E.M. op den gewenschten oogenblik, waarop dat geheele gebouw is voltooid, en op zijne bewoners wacht. Vorst en volk wenschen er bezit van te nemen. Maar niemand kan binnentreden, want de deur is gesloten. Dit XIIe wetsontwerp is de sleutel, tot het openen van die deur bestemd. In naam des Konings kom ik dien sleutel van u vragen, opdat Hij Zijn troon in dit gebouw vestige en Zijn volk daarin rondom zich vergadere, om het veilig en gelukkig te doen wonen.’ Na eene zeer uitvoerige verdediging van de afschaffing van heerlijke regten en van het voorloopig kiesreglement, besloot de redenaar aldus: ‘Juist 8 jaren geleden’ (7 October 1840) ‘had de grijze Vorst het staats- en stads-gewoel ontweken en bevond zich op het stille Loo. Dáár riep hij zijnen zoon tot zich en dáár gaf hij dezen den scepter over van zijn bewind. Die scepter, door den zoon aanvaard, was dezen heilig. De eerbied, dien hij voor zijnen vader - de liefde, die hij voor zijn volk koesterde, spoorden hem aan, dien rijksstaf onveranderd te bewaren. Veel, zeer veel was er noodig, om bij Hem de overtuiging te vestigen, dat zuivering en verbetering noodig, onmisbaar waren. Die overtuiging greep eindelijk stand;

{==607==} {>>pagina-aanduiding<<}

zij werd aangekondigd; met luide toejuiching ontvangen. - Het vernieuwde staatsverdrag ligt dáár op de tafel van uwen voorzitter gereed; en de Vorst wenscht den scepter, tot heden gevoerd, tegen den gelouterden te verwisselen. Bedenkt het eens, hoe het in de ooren van uwe betrekkingen, van uwe kinderen, van uwe landgenooten klinken zou, indien zoo straks het woord tegen van uwe lippen werd gehoord. Dan zoudt gij weigeren leven en werking te geven aan eene weldaad, die het volk vurig verlangt, en de Vorst voor zijn volk verkrijgbaar stelt. De wijze en weldadige Bestuurder der wereld brenge een ander woord op uwe lippen, en verhoore daardoor op nieuw en voortdurend de laatste bede van de stervende lippen van den eersten Willem van Oranje gevloeid.’ Na deze rede werd het XIIe voorstel met 92 tegen 21 stemmen aangenomen.
Om zeker van hare zaak te zijn, wist de Regering twee tegenstemmende leden der Eerste Kamer te bewegen voor hun lidmaatschap te bedanken, en gebruikte het Koninklijke regt tot vrije benoeming voor de laatste maal, om de herziening te bezegelen, welke aan dat gewigtige regt een einde maakte. Den 14 October werd de Grondwet afgekondigd en de buitengewone zitting door de Kempenaer met eene hartelijke en dankbare toespraak, in naam des Konings gesloten.
Met het einde van dezen moeitevollen arbeid was het doel van het tijdelijke ministerie bereikt. Ook buitendien had het, in de verloopen vijf maanden, zijn deel van zorg en moeite gehad.
Daartoe behoorden de Limburgsche verwikkelingen. Toen de Kempenaer als minister optrad, vond hij eenen commissaris voor de bondszaken in het hertogdom in functie 1, en de verkiezing van afgevaardigden tot het Duitsche parlement, in de twee kiesdistricten Roermond en Valkenburg, in vollen

{==608==} {>>pagina-aanduiding<<}

gang. In beide districten werd de baron van Scherpenzeelheusch, een verklaard voorstander der afscheiding van het hertogdom, bijna eenstemmig gekozen. Bij nieuwe stemming koos het district Valkenburg den gelijkgezinden heer A. Shoenmaeckers. De nieuwe Duitsche bondsvlag werd bijna overal uitgestoken, de Duitsche cocarde gedragen (zwart, rood en goud) en zonder dat er grove wanordelijkheden voorvielen, was er toch bij de meeste autoriteiten volkomen gemis aan zelfvertrouwen, en dreigde de provincie zóózóó aan het koningrijk te ontvallen. Het tijdelijke ministerie handelde in deze zaak met zachtheid, vastberadenheid en overleg.
Den 19 Mei, even na de opening van het Parlement te Frankfort, verschenen proclamatiën van den Gouverneur en de Gedeputeerde Staten van Limburg, waarin de handhaving van alle bestaande wetten aan de autoriteiten ten pligt werd gesteld, en den 20 Mei werd eene commissie uit den stedelijken raad van Maastricht, die een loyaal en Oranje-gezind adres overbragt, bij den Koning toegelaten en door Z.M. hartelijk en bemoedigend ontvangen; zij sprak vervolgens de Ministers van justitie en van binnenlandsche zaken. De Kempenaer kon, ook namens al zijne collega's, aan de commissie verzekeren dat de Regering niets anders beoogde dan de volledige en voortdurende eenheid van Limburg met het koningrijk, en dat wel de handelingen der Frankforter vergadering moesten worden geëerbiedigd, maar hare besluiten altoos onderworpen bleven aan de ratificatie der lands-regering. In gelijken geest schreef de tijdelijke voorzitter van den ministerraad, Donker Curtius, aan Gedeputeerde Staten, maar voegde daarbij toezeggingen omtrent vermindering van lasten der mingegoede klasse, vrijheid van eeredienst, onderwijs en vereeniging, en benoeming van Limburgers tot ambten. - De separatisten (zooals men ze toen noemde) gingen voort met hunne woelingen, en beloofden aan de Limburgers bevrijding van hun aandeel in de nationale schuld. Eindelijk deed op den 19 Julij het Frankfortsche parlement uitspraak, overeenkomstig het

{==609==} {>>pagina-aanduiding<<}

rapport van den afgevaardigde Zachariae (uit Göttingen 1) in dien zin, dat de onderwerping van het hertogdom aan dezelfde Grondwet als het Koninkrijk der Nederlanden onbestaanbaar was met de Duitsche bondsconstitutie, welke aldaar moest worden ingevoerd, terwijl aan de uitvoerende magt (den rijksbestuurder Aartshertog Johan) de invoering van die constitutie in Limburg als eene urgente zaak werd aanbevolen. - Gelukkig liet de Nederlandsche regering zich door deze besluiten geen vrees aanjagen; zij antwoordde door de benoeming van den minister Mr. L.A. Lightenvelt tot buitengewoon commissaris in Limburg, met eene zeer ruime instructie, en door te verklaren: ‘dat de Koning der Nederlanden zoo door de Grondwet, als door zijn eed en de traktaten, verpligt is, Limburg overeenkomstig de wetten van het land te besturen en de onschendbaarheid van het grondgebied te handhaven; dat de wettige toestand van Limburg, welke reeds gedurende 8 achtereenvolgende jaren bestaan heeft en algemeen erkend is geworden, kan noch mag ophouden dan met toestemming des Konings en goedkeuring der wetgevende magt.’ [Proclamatie van den gouverneur, 28 Julij]. Geen of zeer weinig strenge maatregelen werden genomen; enkele separatistische ambtenaren afgezet; kleine colonnes (van 400 à 500 man infanterie en cavallerie) vertoonden zich in de meeste gemeenten van 't platte land en deden de Duitsche leuzen afleggen, waarna zij de garnizoenen der steden versterkten; met grooten tact wist de minister Lightenvelt de welgezinden te bemoedigen en de overtuiging van

{==610==} {>>pagina-aanduiding<<}

de zwakheid van het parlementaire bondsbestuur ingang te doen vinden. Inderdaad tegen deze houding onzer regering durfde de rijksbestuurder niet aggressief optreden; de bondstroepen kwamen niet verder dan Aken; en in Augustus kon het ministerie verklaren, dat ‘de bedreigde rust en orde waren bewaard,’ en had het genoegen, uit den mond van den heer Geradts, nieuw lid der Tweede Kamer, op den 18 dier maand, met volle overtuiging te hooren verklaren: ‘Het hertogdom verlangt het behoud der vereeniging. Tot bewijs daarvan strekke mijne tegenwoordigheid in deze vergadering; ware het anders, ik zou de eer niet hebben gehad, te midden van U E.M. plaats te nemen.’ 1
Gedurende de grondwetsherziening had het kabinet nog met eene kortstondige maar ernstige moeijelijkheid te kampen, toen de minister Donker Curtius, verstoord en ontmoedigd over de verwerping van twee voorstellen van wet door de Eerste Kamer (tot afschaffing van eenige lijfstraffen, en tot niet-vervulling van vacaturen in provinciale geregtshoven), op 31 Julij met aandrang zijn ontslag verzocht. Het gelukte aan de Kempenaer, dien storm te bezweren en zijn ambtgenoot, na ontvangst van een hoogst verpligtend kabinetschrijven van den Koning, in die nederlaag te doen berusten. - Eene tweede nederlaag voor het tijdelijke ministerie werd voorkomen door de intrekking van een voorstel tot het heffen van eene buitengewone belasting van 3/4 p. Ct. op alle bezittingen en 5 p. Ct. op de inkomsten uit ambten, pensioenen en wachtgelden, welke den 18 Julij aan de Staten-Generaal aangeboden, en hoogst ongunstig door de Tweede Kamer was ontvangen.
Wat het departement betreft, aan de bijzondere zorg van de Kempenaer toevertrouwd, was zijn stelregel als tijdelijk

{==611==} {>>pagina-aanduiding<<}

minister, alle administratieve zaken bij te werken en dag aan dag bij te houden, maar de onderwerpen van wetgeving zooveel mogelijk te laten wachten op de voltooijing der grondwetsherziening. Op dezen laatsten regel maakte hij twee uitzonderingen: ten eerste bewerkte hij zelf met zijne hoofdambtenaren een wetsontwerp op de jagt en visscherij ter vervanging van de wet van 1814, dat echter door latere gebeurtenissen het licht niet heeft gezien; ten andere droeg hij aan den Koning de benoeming eener staatscommissie voor, belast ‘met eene algeheele grondige herziening der wetten en verordeningen betreffende de geneeskundige staatsregeling;’ die commissie werd benoemd bij Kon. Besluit van 25 Julij 1848, zij bragt haar rapport (dat ter landsdrukkerij is uitgegeven) eerst in 1851 uit, en werd bij Kon. Besluit van den 7 April van dat jaar ontbonden, waarna het onderwerp is blijven slapen tot dat het in 1865 is geregeld.
Nog onderscheidde zich, gedurende dit korte maar belangrijke tijdvak, de Kempenaer als redenaar ter gelegenheid van de plegtige onthulling van het standbeeld van Willem den Zwijger op het Plein te 's Gravenhage op 5 Junij. De plegtigheid zelve had op de eenvoudigste wijze plaats; de schutterij en een gedeelte van het garnizoen der residentie bezetten een gedeelte van het Plein; ter ontvangst van den Koning en twee Koninklijke prinsen met HDD. gevolg (alles te paard), waren geene andere burgerlijke autoriteiten aanwezig dan de minister van binnenl. zaken en zijn secretaris-generaal, benevens den burgemeester en eene commissie uit den stedelijken raad. De Kempenaer begon zijne toespraak aan den Koning met de herinnering aan den 5 Junij 1648 (de afkondiging van den Munsterschen vrede), en schetste in korte en krachtige trekken de edele rol, die de vorsten uit het Huis van Oranje altijd in Nederland hadden vervuld, als handhavers van 's lands onafhankelijkheid en de vrijheden des volks, zoo tegen vreemde tirannie als tegen binnenlandsche partijschappen. ‘Ga Sire!’ aldus besloot hij

{==612==} {>>pagina-aanduiding<<}

deze rede, ‘rustig voort op den wel gekozen en gelukkig ingeslagen weg. Sta, gelijk deze Eerste Willem, onverschrokken in het midden der onstuimige golven. De onwankelbare trouw van het deugdzame volk, dat U.M. eert, zal Uw steun, zijne onverflaauwe liefde Uw loon zijn. En rijst er al op dezen oogenblik nog geen standbeeld U ter eere, in marmer of metaal; in onze harten en in die onzer kinderen en kindskinderen is U alreede verworven eene gedenkzuil der dankbaarheid, der eeuwen tand te sterk, en bij het loeijen der orkanen onwrikbaar vast.’
's Konings antwoord was een uitmuntende wederslag op de rede van den minister, die vervolgens het gedenkteeken aan het stedelijk bestuur overdroeg. Met muziekuitvoering en een militair défilé liep de zaak af, die wel eenigen meerderen uitwendigen luister verdiend had.
Nadat het tijdelijke ministerie, zooals op blz. 607 is medegedeeld, zijne bestemming bereikt had, bood het zijn ontslag aan den Koning aan; toen het bleek dat Willem II niets anders begeerde dan dezelfde raadslieden ook onder de nieuwe Grondwet met de leiding der zaken te belasten, liet de Kempenaer zich hiertoe noode vinden, en duurde het ruim eene maand, vóórdat het definitieve ministerie kon optreden. Inmiddels was de laatste zitting der oude Kamers op den 16 October geopend met eene troonrede die van volkomene tevredenheid met het voltooide werk en met den kalmen en eendragtigen geest des volks getuigde 1. In deze kortstondige zitting vertoonden zich reeds enkele donkere stippen aan den gezigteinder, als bijv. op 27 October, de beraadslaging over het wetsontwerp tot voorziening in het

{==613==} {>>pagina-aanduiding<<}

tekort op de middelen voor 1848, waarbij de regering moest erkennen, dat men zich van bezuinigingen niet te veel mogt voorstellen; en het eerste verschil omtrent de opvatting der nieuwe Grondwet tusschen den heer Thorbecke en de Kempenaer, bij de behandeling der wetsontwerpen over provinciale belastingen op 18 December. 1 - Even vóór het in werking treden der Grondwet (3 Nov.) was de staatscommissie van 17 Maart onder dankbetuiging ontslagen, bij welke gelegenheid de Kempenaer tot commandeur van den Ned. Leeuw werd benoemd; deze onderscheiding werd ruim 14 dagen later gevolgd door de bevordering tot ridder-grootkruis.
Inmiddels had het tijdelijk ministerie eene laatste belangrijke daad verrigt. Ik bedoel de uitgave van zijn rapport aan den Koning van 13 November 1848, waarin de raad van ministers zamenvatte, hetgeen ieder zijner leden had uitgedacht tot vereenvoudiging en bezuiniging in het hervormde staatsbestuur. Droeg dit stuk de blijken van groote zorg voor 's lands belangen en van opregtheid, het wekte ook veel teleurstelling; daaruit toch bleek, dat de nieuwe Grondwet zelve geene vereenvoudiging teweeg zou brengen 2, en dat die, welke van den gewonen wetgever te wachten was, en ruim ƒ 2,000,000 zou kunnen uitwinnen, zeer betwistbare en twijfelachtige punten betrof, bijv. 3 à 4 tonnen gouds op het regtswezen, en 12 op de defensie, die men niet weten kon, of op den duur ontbeerlijk waren. De Kempenaer raamde op het hem betreffende Ve hoofdstuk der staatsbegrooting eene bezuiniging van ruim ƒ 200,000, op vele artikelen; onder de denkbeelden, die verwezenlijkt zijn, behooren de afschaffing der opperhoutvesterij en der districts-commissarissen.

{==614==} {>>pagina-aanduiding<<}

Eerst den 21 November trad het definitieve ministerie op; de Kempenaer, Donker Curtius, de generaal Voet, van Heemstra en de heer van Bosse behielden hunne portefeuilles; de vice-admiraal Rijk behield de marine, maar werd voor de koloniën vervangen door den heer G.L. Baud; de heer Lightenvelt werd minister van buitenlandsche zaken, in plaats van baron Bentinck, en werd voor de R.C. eeredienst vervangen door den heer Mutsaers, lid der Tweede Kamer.
Al dadelijk deed zich de vraag op, of de ministers bij de aanstaande regtstreeksche verkiezingen, zich candidaturen voor de Kamers der Staten-Generaal zouden laten welgevallen. Aan de Kempenaer werd die vraag door eenige invloedrijke kiezers uit Arnhem gesteld; hij beantwoordde haar voor zich zelven ontkennend, maar zonder afkeuring van diegenen onder zijne collega's, die daarover anders dachten. De minister Lightenvelt werd lid van de Eerste Kamer voor Noordbrabant, de minister Donker Curtius lid van de Tweede Kamer voor het kiesdistrict Almelo, en de minister Mutsaers voor het kiesdistrict Tilburg. 1
Aan het ministerie was van zelf de taak aangewezen, die het te vervullen had, namelijk het tot stand brengen der organieke wetten, opgenoemd in art. 5 der additioneele artikelen van de Grondwet. Het grootste aandeel in die taak kwam voor rekening van binnenlandsche zaken. De Kempenaer begon met hetgeen hij het moeijelijkste oordeelde, de voorbereiding der kieswet en die van de wetten op het onderwijs. Over de eerste trad hij in overleg met de provinciale besturen en verzamelde de statistieke gegevens, noodig om in de gemeenten den census te brengen in evenredigheid tot hetgeen gemiddeld per ziel in de rijks directe belastingen

{==615==} {>>pagina-aanduiding<<}

werd betaald. Dezen maatstaf, die toen zeer bruikbaar geoordeeld werd, heeft men naderhand losgelaten.
Voor de zaak van het hooger onderwijs werd op zijne voordragt, bij Kon. Besluit van den 15 Januarij 1849, eene staatscommissie van 10 leden benoemd, die reeds den 31 Augustus van dat jaar een uitnemend rapport uitbragt. De keuze harer leden werd met bijzondere zorg uit wetenschappelijk oogpunt overwogen; toen in de zitting der Tweede Kamer van 23 Februarij, de zamenstelling ongunstig werd beoordeeld, o.a. door Mr. J.L.A. Luijben, gaf de Kempenaer daarvan eenige rekenschap, en betuigde ‘bij de voordragt aan geene godsdienstige belijdenis te hebben gedacht.’ Dit was volkomen waar, maar misschien niet staatkundig. 1
De voordragt van wet omtrent het lager onderwijs werd geheel aan het departement bewerkt. Zij is den 31 Augustus 1849 bij de Tweede Kamer ingediend. Ware zij tot wet verheven, enkele oorzaken van agitatie, thans werkzaam, zouden niet zijn ontstaan. Iedere gemeente moest een voldoend aantal openbare scholen hebben; de wet kende twee klassen van die scholen, de tweede verpligt, de eerste (meer uitgebreid) facultatief, daar waar scholen der tweede zouden bestaan; de betaling van schoolgeld verpligtend voor gegoeden; verdere dekking der kosten door 2 opcenten op directe belastingen voor de gemeente, en 2 opcenten voor de provincie; het dan nog ontbrekende door het rijk; voor openbare onderwijzers twee rangen, en aanstelling na vergelijkend examen; voor bijzondere onderwijzers acten van algemeene toelating

{==616==} {>>pagina-aanduiding<<}

voor de vakken, die begeerd worden, zonder onderscheid van rangen; toezigt door schoolopzieners en plaatselijke schoolcommissiën. Ziedaar de hoofdtrekken van de Kempenaer's ontwerp; het is nooit aan discussie onderworpen geworden.
Den 13 Februarij 1849 werd de zitting der Staten-Generaal geopend met eene troonrede, getuigende van groote ingenomenheid met de pas gevestigde orde van zaken, en goede verwachtingen voor de toekomst, getemperd door bezorgdheid wegens den financieelen toestand, waarin door verbetering van de middelen en bezuiniging op de uitgaven zou moeten voorzien worden. 1 Reeds aanstonds bij de behandeling van het adres van antwoord openbaarde zich eene sterke oppositie in de Tweede Kamer. Met 34 tegen 31 stemmen werd de algemeene strekking van een adres goedgekeurd (21 Febr.), waarin werd uitgesproken: ‘dat de regering eene nationale kracht moest worden’ en dat ‘een nieuw stelsel van belastingen noodig was.’ Later werden de sterkste uitdrukkingen door amendementen verzacht en daardoor de aan 't ministerie volstrekt vijandige strekking weggenomen; anders ware reeds dadelijk eene crisis onvermijdelijk geweest. Uit deze debatten en uit andere handelingen der Kamer bleek, even als uit de dagbladpers, dat (zonder eenige bepaalde grief tegen het regeringsbeleid) de meening had wortel geschoten en met groote behendigheid was verbreid, dat het ministerie der

{==617==} {>>pagina-aanduiding<<}

grondwetsherziening slechts een kabinet van overgang mogt heeten, maar hoe eer hoe beter voor een kabinet Thorbecke moest plaats maken. Op Donker Curtius en de Kempenaer maakte deze bevinding een indruk van teleurstelling, en dit gevoel gaf zich wel eens lucht in te scherpe uitdrukkingen. Dat die indruk bij hen verklaarbaar en vergefelijk was, bleek echter uit hetgeen men van leden der Kamer, gehecht aan de nieuwe staatsinstellingen, vernam. Zoo klaagde de heer Sloet tot Oldhuis op den 27 April, dat de Kamer dagen en weken aan de herziening van haar reglement besteedde, en de voorstellen der regering niet afdeed; den 3 Mei nam van Dam van Isselt diep bewogen zijn ontslag als lid der Kamer, omdat hij in de partijschappen het ongeluk van het land zag; en den 5 Mei waarschuwde de heer van Voorst tegen het euvel eener partijdige beoordeeling van zaken, ter wille van personen.
Zoo het ministerie eenig verwijt verdiende, zeker niet dat van gebrek aan werkzaamheid, daar het in een tijdperk van 8 maanden aan art. 5 der addit. artikelen van de Grondwet voldeed, en bovendien onderscheidene belangrijke wetten en maatregelen deels voordroeg, deels tot stand bragt. Van den wetgevenden arbeid kwamen voor rekening van de Kempenaer, de ontwerpen van kieswet, van provinciale wet, van gemeente-wet, van wet over het regt van enquête, en van schoolwet, alle door hem voltooid, toegelicht en tijdig ingediend; aan hem heeft men voorts te danken, de invoering der Pharmacopoea Neerlandica, die der stenographische dienst van de Staten-Generaal, en eene reorganisatie van het corps van den waterstaat.
Toen de treurmare van 's Konings overlijden vernomen werd (17 Maart 1849), en het verblijf van den Troonopvolger voor het oogenblik onbekend was, haastte het ministerie zich, teregt, Koning Willem III oogenblikkelijk als regerend Vorst te proclameren. Den 16 Maart was de minister Lightenvelt reeds naar Engeland vertrokken. Den 21, des ochtends vroeg, bevonden de Kempenaer en Rijk zich te Helvoetsluis in het

{==618==} {>>pagina-aanduiding<<}

huis van den directeur der marine, en werden door den Koning, even na Z.M.'s aankomst, ontvangen. Vandaar spoedden zich de beide ministers naar 's Gravenhage, alwaar zij nog vóór den Koning en de Koningin, die den weg over Rotterdam namen, aankwamen. Een uur later werd een kabinetsraad gehouden en de proclamatie van dien datum vastgesteld, door den Koning onderteekend en door al de ministers gecontrasigneerd. Van verandering van ministerie was geen sprake; de Koning besloot de raadslieden te behouden, die laatstelijk het vertrouwen van Zijn Doorl. Vader hadden genoten.
De meerderheid der Kamer was niet van die meening. Den 16 Mei werd het wetsontwerp op het regt van vereeniging en vergadering afgestemd met 54 tegen 6 stemmen. Daarna volgde de beraadslaging over dat op de ministerieele verantwoordelijkheid. Toen de heer Thorbecke zich beklaagde (23 Mei) dat dit ontwerp te vroeg was ingediend, vóórdat het ministerie de noodige ervaring had opgedaan, antwoordde de minister Donker Curtius met eene schets van zijne ervaring: ‘Het is bekend, dat, wanneer men eenmaal minister is, al het werk dat men levert, dadelijk door de oppositie wordt verklaard te zijn proeven, die vol fouten zijn, die van het begin tot het einde niets deugen, werk dat de bewijzen draagt van de onkunde, de onbekwaamheid, de slordigheid, de achteloosheid des ministers. Elk minister wordt derwijze beoordeeld en veroordeeld. Komt nu de oppositie aan de regering, dan zullen steeds de aftredende ministers als misdadigers moeten worden vervolgd.’
Een amendement van den heer Fokker tot weglating van het woord opzettelijk in art. 1 van het w.o. werd aangenomen, hetgeen de intrekking van het ontwerp en de aftreding van den minister van justitie ten gevolge had. Hij werd vervangen door Jhr. Mr. H.L. Wichers; een tweede verlies leed het kabinet door het verzoek om ontslag van den heer G.L. Baud, waartoe een verschil van gevoelen aanleiding gaf, omtrent de vraag, of de voorgenomene overeenkomst met de

{==619==} {>>pagina-aanduiding<<}

Ned. Handelmaatschappij bekrachtiging bij de wet behoefde. In de plaats van dezen minister trad, den 18 Junij, de schoutbij-nacht Jhr. E.B. van den Bosch op; de overeenkomst werd den 2 Julij gesloten, en na ecn belangrijk koloniaal debat werd de bekrachtiging door de wetgevende magt verleend. Ook de nieuwe minister van justitie bragt eene belangrijke wet, die omtrent de toelating en uitzetting van vreemdelingen, tot stand. Zijne zwakke gezondheid deed hem echter al te spoedig naar zijn ontslag verlangen, terwijl gelijke reden het ministerie ook eerlang zou berooven van den vice-admiraal Rijk.
Te midden dezer bekommernissen had de Kempenaer twee parlementaire veldslagen te leveren. De eerste betrof het w.o. omtrent de kroondomeinen, eigenlijk tot het departement van financiën behoorende; bij amendement had de heer van Zuijlen (toen afgev. uit Ruurlo) voorgesteld, de novale tienden van het domein af te schaffen en de andere tienden afkoopbaar te stellen; de Kempenaer bestreed dit amendement, als inbreuk makende op de regten der Kroon. Nadat de Tweede Kamer het amendement met 31 tegen 30 stemmen had aangenomen, verzocht de Kempenaer de Eerste Kamer, namens de regering, het w.o. te verwerpen, hetgeen op den 11 Augustus geschiedde. - De tweede strijd was de beantwoording eener interpellatie van den heer Groen van Prinsterer (27 en 28 Julij) ‘over het bestaan van een homogeen ‘ministerie in verband tot de werkzaamheden der Kamer.’ - De minister ontkende dat er gemis aan homogeneïteit bestond in het kabinet, en betuigde met zijne ambtgenooten vast te houden aan de beide verklaringen van 13 Mei en 13 November 1848, na welke het niet te pas kwam, eenig nieuw ministerieel programma te eischen. Hij noodigde den interpellant uit, een adres aan den Koning voor te stellen, om gemis aan vertrouwen te kennen te geven, indien de interpellant meende, dat de Kamer de beginselen van het ministerie afkeurde. Het bleef toen bij deze schermutseling, met

{==620==} {>>pagina-aanduiding<<}

veel oratorisch talent van wederzijden gevoerd. Maar het kabinet was verzwakt, of had den naam het te zijn (hetgeen veelal op hetzelfde nederkomt); het kon er, in Augustus en September, niet in slagen, nieuwe ministers van justitie en marine te vinden. Na bij verschillende personen weigering te hebben ondervonden, deed de raad van ministers daaromtrent verslag aan den Koning, en verzochten zijne leden uit dien hoofde hun ontslag, den 18 September, daags na de opening der zitting van de Staten-Generaal. Van deze daad werd aan de Tweede Kamer kennis gegeven op den 21, in de rede van den minister van financiën bij de aanbieding der staatsbegrooting voor 1850. Bij de behandeling der adressen van antwoord in beide Kamers voerde de Kempenaer het woord.
In de Tweede (op den 26 September) trad hij op om het kabinet te verdedigen tegen het verwijt, uitgedrukt in § 5 van het adres: ‘Wij vleijen ons dat de hoofdreden der teleurstelling, gemis aan overeenstemming tusschen de verantwoordelijke raadslieden der Kroon en deze Kamer, nu zij weggenomen om te worden vervangen door eenparigheid’, enz. Zijne rede was zeer afdoende als verdediging tegen geheel onverdiende verwijten van pligtverzuim, maar niet conciliant. Zoo sprak hij: ‘Waaraan is het toch toe te schrijven, heeft men gevraagd, dat zij, die voor het invoeren van staatkundige verbeteringen ijverden zelven aan het bestuur gekomen, hetgeen zij beloofden niet kunnen tot stand brengen? Ik kan die vraag met eene wedervraag beantwoorden, en wel deze: waaraan is het toch toe te schrijven, dat diezelfde voorstanders van staatkundige verbeteringen, aan het bestuur gekomen, juist in hunne vroegere medestanders hunne bitterste bestrijders vinden, en dat wel van het oogenblik van hun optreden af, en vóórdat zij nog tijd en gelegenheid tot handelen hebben genoten? - Die vereenigde strijders voor hervorming stemden alleen in hoofdpunten, onmogelijk in alle opzigten, overeen. Na de overwinning wilde ieder daarvan al die vruchten pluk-
{==621==} {>>pagina-aanduiding<<}
ken, die hij in het bijzonder had beoogd. Bij den aanvang gingen allen van hetzelfde standpunt uit, maar na behaalde zege, waren allen nog niet bevredigd. Waar velen een eindpaal vonden, wilden anderen nog meer veroveren. De uitkomst, waarover hier wordt geklaagd, is alzoo niet vreemd.’
Nadat het adres was aangenomen, scheidde de Kamer, en duurde de ministerieele crisis vrij lang. Het ministerie, nog altijd verantwoordelijk voor de dienst, verzocht bij brief van den 27 October, den voorzitter der Tweede Kamer, haar, ondanks de crisis, bijeen te roepen, omdat anders het tijdig vaststellen der begrooting niet mogelijk scheen. Waarschijnlijk droeg deze stap iets bij om de oplossing te verhaasten. Bij Kon. Besluit van 30 October werd aan de Kempenaer en zijne ambtgenooten (behalve aan den heer van Bosse) eervol ontslag verleend, en het nieuwe ministerie benoemd, om met 1 November op te treden. Dat het ontslag verleend werd zonder een woord van ‘dankbetuiging voor diensten aan den lande bewezen’, werd destijds zeer opgemerkt. In de zitting der Eerste Kamer van den 17 Dec. vroeg de afgetreden minister Lightenvelt aan zijnen gewezen collega, den minister van financiën, naar de reden dezer omissie. De heer van Bosse antwoordde, dat hij bij het verleenen van zijn contreseign er niet op gelet had; hij zeide: ‘de zaak moet eenvoudig aan verzuim worden toegeschreven.’ 1
Bij zijne aftreding ontving de Kempenaer zeer vele betuigingen van leedwezen; de gouverneurs der provinciën en tal van ambtenaren, die onder zijne leiding hadden gearbeid, betreurden zijn vertrek. Prof. H. Cock schreef hem o.a. op 30 October: ‘Ik zie uit de Staats-courant dat eene groote ‘ramp Nederland heeft getroffen.’ Als chef was hij vlijtig en stipt, maar nooit haastig, altijd kalm, welwillend en goed

{==622==} {>>pagina-aanduiding<<}

van humeur. Achterstand was aan zijn departement onbekend.
Staatkundige vrienden poogden hem dadelijk in de Tweede Kamer te brengen, en wel in het kiesdistrict Leiden. In herstemming op den 14 December 1849 erlangde hij 206, maar de heer J.A. de Fremery 210 stemmen, zoodat deze gekozen was. Maar de Kempenaer had zich reeds veel eerder gevoegd in den terugkeer tot het privaat leven. Veertien dagen na zijne aftreding had hij de praktijk als advokaat weder opgevat, en zat in zijn kantoor in de Zwanensteeg te Arnhem, als of er in de laatste twee jaren niets ware gebeurd.
Zijne Arnhemsche medeburgers waardeerden zijn terugkeer in hun midden; zij gaven daarvan in verschillende kringen blijk, want binnen weinige weken was hij op nieuw deken der orde van advokaten, kerkvoogd en bestuurder der afdeeling der Maatsch. tot nut van 't algemeen. De betrekkingen waarin de Kempenaer sedert werkzaam was, zijn zoo talrijk, dat het bijna onmogelijk is er geene te vergeten. Noemen we slechts die van lid der Hervormde synode, gedurende verscheidene jaren, van curator van het gymnasium, van bestuurder van de normaalschool, van mede-oprigter en president-commissaris der Geldersche crediet-vereeniging, van commissaris der maatschappij van weldadigheid, van commissaris der Nederl. bank, ongerekend een tal van tijdelijke commissiën, die hij waarnam. De oud-minister toonde zich weder een waardig eere-lid van ‘Prodesse conamur’, door op nieuw letter- en geschiedkundige verhandelingen te houden, waaronder er zijn, der uitgave niet onwaardig, als: (1850) Over het verschil tusschen deze eeuw en de vorige, (1851) Over Louize de Coligny, enz. Van de gewigtige processen, door de Kempenaer gevoerd, ook slechts een overzigt te geven, zou deze reeds uitvoerige levensschets overmatig verlengen. Ik noem slechts die over vicarie-goederen, over marke-verdeelingen, over tiendregt, die alle eene grondige studie van oud regt en geschiedenis vereischten.

{==623==} {>>pagina-aanduiding<<}

Dat altijd bezige leven behoefde, om in den regel gezondheid en opgeruimdheid te behouden, geen andere uitspanning dan gezellig verkeer met zijne naaste betrekkingen, paardrijden en het genot der buitenlucht op zijne villa. Bato's Wijk te Oosterbeek, een verblijf geheel naar eigen smaak gebouwd en aangelegd, waar men een hartverheffend uitzigt over de Betuwe geniet. Reizen deed de Kempenaer zelden anders dan voor zaken, met genoegen wel, maar niet voor genoegen.
Het moest den man van zijne denkwijze en ervaring veel kosten, op nieuw het staatstooneel te betreden. Toch liet hij zich eindelijk daartoe vinden. Wat hem bewoog zich in 1853 eene candidatuur voor de Tweede Kamer te laten welgevallen, was de volgende brief van D. Donker Curtius (22 April 1853): ‘Amicissime! Den brief der vorige ministers hebt gij gelezen; ik vraag U, wat konde de Koning anders doen, dan de aangebodene demissie aannemen? Moest Hij dan geheel onder hunne plak bukken? Een ander antwoord, dan gegeven is, vond ik zoo onmogelijk, dat ik, toen men mij met dat stuk in de hand gevraagd heeft, of ik den Koning wilde helpen, mij terstond disponibel heb gesteld. Als in den toverlantaren is het oude kabinet verdwenen en een nieuw verschenen. Wij rekenen op de gematigden in den lande, dus ook op U, en hopen dat de gelegenheid zich zal voordoen, U regt te laten wedervaren. Vale et ama’ enz.
De gelegenheid kwam spoedig genoeg; de Kempenaer werd in de districten Amersfoort en Tiel tot candidaat gesteld, en verklaarde des gevraagd, dat hij aan de Aprilbeweging geen deel had genomen, maar sympathie had voor het nieuwe ministerie; hij werd den 17 Mei te Tiel gekozen, terwijl hij in Amersfoort in herstemming kwam met het afgetreden lid Mr. A.W. Engelen. Hij nam de keuze van Tiel aan, en raadde de kiezers te Amersfoort, hunne stem te geven aan Mr. W.L.F.C. ridder van Rappard, die ook gekozen werd. Het district Tiel herkoos de Kempenaer tweemaal, den 13

{==624==} {>>pagina-aanduiding<<}

Junij 1854 en den 8 Junij 1858, telkens met groote meerderheid.
Omtrent deze tweede periode van zijne werkzaamheid als volksvertegenwoordiger, is aan de Kempenaer meermalen verweten, dat hij tegenovergestelde beginselen zou hebben voorgestaan aan de vóór en in 1848 door hem beledene. Wanneer men naauwkeurig de adviezen en vota nagaat, door hem uitgebragt, zal men dit verwijt niet bevestigd vinden. Dit in het breede aan te toonen zoude de grenzen van het tegenwoordige opstel verre overschrijden; de opmerking moge volstaan, dat het behoud, zooals de Kempenaer het sedert 1853 voorstond, verschilde van het vroeger door hem bestreden stelsel van behoud; dat het niets anders was dan de handhaving van de in 1848 verkregene grondwettige vrijheid, opgevat in den zin des grondwetgevers. Van reactie, van onverdraagzaamheid, van financieele wanorde bleef hij een tegenstander; van stoffelijke en zedelijke ontwikkeling, van vrijen handel, van vooruitgang op elk gebied een overtuigd voorstander. In de meer en meer op den voorgrond tredende Oost-Indische quaestiën toonde hij zich behoudend, zoo als hij steeds vóór en ná de grondwetsherziening was geweest. Evenzeer bleef hij aan zijne antecedenten van 1848 gelijk, toen hij in de zitting van 1853 het onbeperkte regt des Konings tot ontbinding der Kamers, en in die van 1853/54 en 1854/55 de noodzakelijkheid van de departementen van eeredienst verdedigde. Omtrent eenige personen (dit kan niet worden ontkend) was zijne denkwijze merkbaar veranderd; en dit noopte den oud-minister somtijds te zwijgen, waar de IX-man van 1844 kras zou hebben gesproken, en omgekeerd. - Zijne verhouding tot medeleden der Kamer was over het algemeen aangenaam; zijne benoeming in de centrale afdeeling en tot belangrijke commissiën niet zeldzaam.
De merkwaardigste debatten, waaraan de Kempenaer een belangrijk aandeel nam, tijdens het ministerie van April

{==625==} {>>pagina-aanduiding<<}

1853, waren die: over de wet op de kerkgenootschappen (Aug. 1853), over die op de verboden kringen van vestingen (Nov. 1853), over die op het armbestuur (die hij bestreed als leidende tot staatsarmenzorg, 23 Mei 1854), over de partieele wijziging van het strafwetboek (vóór het wetsontwerp, met reserve van afschaffing der doodstraf in de toekomst, 31 Mei 1854), over verschillende bepalingen van het Indische regeringsreglement, hetwelk hij hielp aannemen (8 Aug. 1854), over het regt van vereeniging en vergadering (5 en 7 Maart 1855), over de regeling van waterstaats-belangen (30 Mei 1855, vóór de beslissing van den gewonen regter in waterschapszaken), over de tucht op koopvaardijschepen (12 April 1856, vóór de vrijheid der reeders in de keuze van den schipper), over het misbruik van sterken drank (14 Februarij 1856 bestreed hij het voorstel van den heer Rochussen tot het houden eener enquête, als onnoodig). Bij de behandeling van adressen aan den Koning en van begrootingswetten steunde hij het ministerie krachtig, en bestreed de voorstellen van negen leden (de Man c.s.) tot afschaffing van tonnegelden en van den accijns op het geslagt (8 Dec. 1853) 1 en van den heer van Hoëvell c.s. tot afschaffing van den accijns op de brandstoffen (17 Nov. 1854), als onbedachte grepen in het financiewezen; maar spaarde aan de regering geene scherpe kritiek, toen zij, in strijd met vroegere verklaringen, de afschaffing van den accijns op het gemaal zonder aequivalent voorstelde (4 en 9 Junij 1855).
De krisis en ministerieele verandering van Junij 1856 vervulden hem met groote bezorgdheid; hij zag de zaak zelfs

{==626==} {>>pagina-aanduiding<<}

donkerder in dan zijn vriend, de pas afgetreden minister Donker Curtius. Toen de Kempenaer de vrees uitdrukte dat het ministerie van der Brugghen, geen genoegzamen steun in de Staten-Generaal vindende, de Kamers op de onderwijs-quaestie zou ontbinden en daardoor een religie-strijd in het leven roepen, opperde Donker Curtius het denkbeeld van ‘eene Algemeene Kiesvereeniging, die alom uit gematigde en bekwame mannen candidaten stelt. Dit is het éénig geval dat mij op het politiek terrein kan terug brengen, en dan nog maar alleen om anderen in de Kamer en aan het roer te brengen. Overweeg dit laatste wel; 12 of 15 namen zonder vlek zetten in dergelijke omstandigheden het land naar hunne hand.’ (Brief aan de Kempenaer van 11 Junij 1856).
Daarvan kwam destijds niets; lang naderhand vatte de Kempenaer dat plan op.
Na de opening der zitting van 1856/57 betoonden aanvankelijk eenige conservatieve leden zich genegen om spoedig eene sterke meerderheid tegen het kabinet te vormen en aldus de krisis, die men onvermijdelijk achtte, te verhaasten, zonder aan de heeren Groen of Thorbecke een bepaald overwigt te geven. De aanval zou zich concentreren op Hoofdstuk V der begrooting. De Kempenaer hield zich aan deze taktiek, en werd door eenige gelijkgezinden ondersteund; de meeste zijner vrienden kwamen tot andere gedachten, om namelijk de voordragten door den minister Simons omtrent het onderwijs toegezegd, af te wachten. Het resultaat was de staking van stemmen omtrent Hoofdstuk V (32 tegen 32), op den 5 en 6 December, en de vervanging van den minister Simons door A.G.A. van Rappard; later vloeide hieruit de oplossing van het geschil voort, door de wet op het lager onderwijs van 13 Augustus 1857. Aan de beraadslagingen en stemming over deze wet nam de Kempenaer, wegens eene ernstige en langdurige ongesteldheid, geen deel.
Van stelselmatige oppositie gaf hij verder geen blijk; bij het

{==627==} {>>pagina-aanduiding<<}

gewigtige debat over het Indische drukpersreglement ondersteunde hij den minister Mijer (30 April 1857) en betoogde het noodzakelijke van repressieve bepalingen. Op gematigde wijze maakte hij bezwaren tegen eenige financieele voorstellen, als omtrent de verjaring der coupons van certificaten (13 Nov. 1856) en de wijzigingen in de grondslagen der personeele belasting (16 Febr. 1858), en had in deze punten de groote meerderheid aan zijne zijde. - Tegenover de beide ministeriën van Maart 1858 en Februarij 1860 was zijne houding welwillend, maar geheel onpartijdig en onafhankelijk. Bij de behandeling van het eerste voorstel van den heer Sloet tot Oldhuis tot afkoopbaarstelling van oude tienden, toonde hij zijne liefde voor die zaak door eene poging om het groote struikelblok (de bloktienden) uit den weg te ruimen (22 Nov. 1858); deze poging mislukt zijnde, moest hij er tegen stemmen. Met goed gevolg steunde hij de regering bij twee gewigtige wetten: de overname der gestichten van de Maatschappij van weldadigheid (16 Mei 1859) en de wet op het gebruik van spoorwegen (Julij 1859); zonder goeden uitslag waren zijne uitstekende adviezen ten voordeele van de regterlijke organisatie, door den minister Boot ontworpen, met afschaffing der provinciale geregtshoven (25 en 27 Mei 1859).
De wetgevende zitting 1859/60 is gedenkwaardig door de uitvoerige behandeling van twee spoorwegwetten. Om het algemeen belang te doen boven drijven, te midden van elkander kruisende locale en particuliere speculatiën, waarvan heersch- en hebzucht zich bedienden, was het talent van van Hall noodig. Van de eerste spoorwegwet had de Kempenaer alleen het eerste gedeelte (concessie der z.g. Noorderlijnen) goedgekeurd (Nov. 1859); toen de Eerste Kamer haar verworpen had, begreep hij dat, wilde men niet in het oneindige blijven wachten, de aanleg van staatsspoorwegen onvermijdelijk was geworden, en bestreed (18 Julij 1860) een amendement van den heer Thorbecke c.s., dat strekte om den

{==628==} {>>pagina-aanduiding<<}

weg van gesubsidieerde concessiën op nieuw te beproeven. Intusschen bepleitte hij met warmte een van het voorstel der regering en van de aangenomene redactie afwijkend gevoelen over de lijn Utrecht-Boxtel, maar liet zich daardoor niet terughouden van vóór de wet te stemmen. Dit debat mogt de Kempenaer's zwanenzang op parlementair gebied heeten; want den 22 September 1860 nam hij zijn ontslag als lid der Tweede Kamer, ‘wegens ongesteldheid en omdat het hem niet meer mogelijk scheen die betrekking naar eisch tegelijk met andere pligten waar te nemen.’
Tijdens zijne aftreding was de Kempenaer lid van eene commissie ‘tot onderzoek van stukken betreffende de regeling van de gouvernements-suiker-cultuur op Java en de onderneming Pangka in het bijzonder’, welker rapport, door de Kamer goedgekeurd, van grooten invloed is geweest op de koloniale politiek in volgende jaren. Hoewel dat stuk gedagteekend is van 1 Augustus 1860, zoo is evenwel tot 24 September geconfereerd en gecorrespondeerd over de redactie, en hebben de Kempenaer en de heer Poolman de mede onderteekening geweigerd, omdat zij hun gevoelen niet behoorlijk vonden uitgedrukt, zoowel omtrent enkele punten, waarover zij tot de meerderheid behoorden, als omtrent enkele andere, waarover zij de minderheid uitmaakten. De drie overgeblevene leden hebben toen het rapport onderteekend en ingediend. Van eene openlijke bestrijding na de beslissing, toonde de Kempenaer zich afkeerig.
Thans voor goed aan het staatsleven onttrokken, genoot de Kempenaer den avond zijns levens welgemoed en dankbaar, en klaagde niet als de gebreken des ouderdoms hem kwamen bekruipen, gebreken die trouwens zijn denk- en werkkracht nooit verlamden, en niet beletten dat hij veler steun, rader en vraagbaak bleef.
Van 1860 af tot in de laatste dagen van zijn leven was hij onvermoeid en met den besten uitslag, als president-bestuurder werkzaam voor de belangen van de normaal-
{==629==} {>>pagina-aanduiding<<}
school voor onderwijzeressen welke te Arnhem gevestigd is.
In 1863 aanvaardde hij met welgevallen de betrekking van lid der hoofdcommissie voor het nationale gedenkteeken van 1813, hem door de plaatselijke commissie te Arnhem opgedragen, en bevorderde die zaak ijverig. 1 Met ingenomenheid deed hij zijn welverkregen regt gelden op het zilveren kruis, hetwelk hem den 27 Mei 1865 werd toegekend, en het was hem een groot leed, door ongesteldheid, de onthulling van het gedenkteeken in het Willemspark op 17 Nov. 1869 niet te kunnen bijwonen.
Maar nog op andere wijze uitte zich, in die laatste levensjaren, de Kempenaer's vaderlandsliefde. Na de verwerping van hoofdstuk III der begrooting (buitenlandsche zaken) voor 1868, onder buitengewone omstandigheden in November 1867, wendde hij zich met enkele waardige mannen, op wie geen zweem van verdenking kon rusten, als of zij iets ten eigen behoeve verlangden, tot den Troon om vrijmoedig zijne denkwijze over den politieken toestand bloot te leggen.
In het begin van 1868 betuigde hij aan oude vrienden zijne ingenomenheid met de toen genomen maatregelen der regering, als strekkende tot het behoud van de grondwettige orde; in April hielp hij eene Verklaring ontwerpen, en onderteekende die in de plaats zijner inwoning het eerst, waarbij eenige honderden burgers hunne overtuiging uitspraken over de eventueele afstemming der definitieve staatsbegrooting voor 1868, als dwangmiddel jegens de Kroon.
Daar bleef het nog niet bij. In December 1868 zien wij den 75jarigen grijsaard als eersten secretaris optreden van zoodanige algemeene kiesvereeniging, als zijn vriend Donker

{==630==} {>>pagina-aanduiding<<}

Curtius in 1856 hem had aanbevolen, en in de daaraanvolgende maanden getroostte hij zich, als een jong mensch, de moeite, omslag en groote oplettendheid, die verbonden zijn aan het oprigten en organiseeren van zulk een nieuw ligchaam.
En op den 9 April 1869 had er ten huize van den heer baron van der Heim van Duivendijke te 's Gravenhage eene geheel eigenaardige zamenkomst plaats, waarbij de Kempenaer en de hoogleeraar Mr. G.W. Vreede de hoofdrollen vervulden. Het was de aanbieding van een eereblijk namens een 500tal Nederlandsche mannen en vrouwen aan twee oud-ministers, eene zaak waarvan het initiatief en de zorg voor de uitvoering aan die beide redenaars benevens hun betreurden vriend Mr. J. van Lennep te danken waren.
Schrijver dezer bladen is te naauw bij deze handeling betrokken, om haar te beoordeelen of over haar uit te weiden. Maar hij mag toch met weemoed en dankbaarheid gedenken aan het onvergetelijke uur, toen de Kempenaer aan den graaf van Zuijlen en hem zelven het zigtbare blijk van zoo groote welwillendheid ter hand stelde, onder het uitspreken eener geïmproviseerde rede, zóó warm, zóó hartelijk en zóó uitnemend schoon, als men ooit in zijne beste dagen van hem gehoord had.
Gevoelde de Kempenaer levendige sympathie voor hen, die hij achtte en lief had, hij wist die niet minder in te boezemen. Daarvan getuigde de 19 Augustus 1868, toen zijn gouden huwelijksfeest geen huiselijk maar een algemeen jubileum scheen, waaraan Arnhem's ingezetenen van elken rang en gezindheid hunne belangstelling toonden.
En was hij niet ook destijds weder in ijverige bemoeijing, als vice-president der commissie voor de tentoonstelling van nijverheid, werkzaam om ook deze zaak tot de beste uitkomst te brengen voor het nut en genoegen zijner stadgenooten?
Een jaar later is hij werkzaam als president van het bestuur eener kerkelijke kiezersvereeniging tot het leiden van

{==631==} {>>pagina-aanduiding<<}

de eerste volkskeuze in de Hervormde gemeente te Arnhem. En zoo ging het voort; altijd bezig, altijd nuttig tot aan het einde van zijn aardschen werkkring.
Ook de lust tot eigen oefening en verkwikking door de oude letteren was niet verdoofd; de oude klassieke vrienden werden, vooral te Oosterbeek, weder ter hand genomen. Zijn laatste lectuur van dien aard was Sallustius' geschiedenis van Catilina; een merkje lag bij Cap. 47.
In den laatsten winter namen de gebreken des ouderdoms langzaam toe; doofheid, die hem al lang hinderde, werd erger, en zijn uiterlijk voorkomen begon verval aan te duiden. Koorts en dikke beenen kwamen als laatste en welbegrepen waarschuwingen, dat het tijd was, zijn huis te bestellen en ter ruste te gaan. Op een dag in Februarij begaf hij zich naar zijn slaapvertrek, leunende op den arm zijner dochter, en wierp een beteekenisvollen blik op zijne boekenkamer en schrijftafel; hij gevoelde dat hij de ziekenkamer niet weder zou verlaten. Zijne ziekte was kort en niet zeer smartelijk; hij had het voorregt van al zijne naaste betrekkingen en enkele vrienden afscheid te nemen, en kon hen tot het laatste toe danken voor de hem bewezene liefde. Op den 11 Februarij 1870 ontsliep hij. Den 16 van die maand werd zijn stoffelijk overschot te Arnhem, overeenkomstig zijne begeerte, in alle stilte en eenvoud ter aarde besteld.
De Kempenaer sprak zelden over godsdienstige onderwerpen; hij gaf echter duidelijk genoeg te kennen, dat hij den naderenden dood getroost tegemoet ging, in de overtuiging dat de wijze Schepper iets goeds met hem zoude voorhebben aan gene zijde van het graf.
In zijn huiselijken kring was hij een liefhebbend man en vader; een liefdadig menschenvriend; in het openbare leven de eer en luister van zijn beroep; als staatsman bewees hij diensten aan het land in kritieke oogenblikken; als onderdaan toonde hij onveranderlijke liefde en eerbied voor het Huis van Oranje. Maar bovenal verdient hij in aller nagedachtenis

{==632==} {>>pagina-aanduiding<<}

te blijven leven als een der beste, trouwste, werkzaamste burgers, toegewijd aan vaderland en medeburgers, zoolang hij kracht had om te arbeiden. 
J. HEEMSKERK Az.
's Gravenhage, 10 Aug. 1870.



{==633==} {>>pagina-aanduiding<<}





Levensbericht van Johannes Willem Holtrop.

Johannes Willem Holtrop was niet alleen door de natuur voorzien met die verscheidenheid en eigenaardigheid van geestesgaven welke moeten samenwerken om den mensch en zijn levensbaan tot een goed ineengrijpend geheel te maken; hij werd ook van zijne geboorte af door familie-verhoudingen en den loop der omstandigheden als voorbeschikt tot het vervullen, en uitnemend vervullen, van zoodanige maatschappelijke betrekkingen waarin hij zich voor tijdgenoot en nakomelingschap getoond heeft de rechte man op de rechte plaats te zijn.
Op 20 Juni 1806 werd hij te Amsterdam geboren; van zijns vaders kant erfde hij den aanleg tot letterkundigen arbeid en tot boekenkennis in den ruimsten omvang; zijne moeder had de liefde voor de toonkunst hem in het harte geprent. De lezing van de volgende bladzijden zal, hoop ik, de overtuiging schenken, dat Holtrop's streven tot aan zijn dood geweest is deze zijne beide lievelingsvakken na zijn vermogen te beoefenen en ten voordeel te zijn.
De familie Holtrop, waarvan Johannes Willem als laat-
{==634==} {>>pagina-aanduiding<<}
ste mannelijke afstammeling op 13 Februari 1870 gestorven is, was uit Engeland afkomstig en had zich te Dordrecht gevestigd. Dáar woonde nog John Holtrop wiens Woordenboek der Engelsche en Nederlandsche talen zijn tijd vooruit was en thans nog gebezigd wordt; van daaruit vestigde zich te Amsterdam zijn zoon, Willem Holtrop, de hooggeachte voorzitter van de vrijmetselaars-loods La Charité.
Deze die, zoo als blijken zal, door de omstandigheden tot leidsman van zijn kleinzoon, Johannes Willem, werd aangewezen, had zich in 1779 als boekverkooper te Amsterdam gevestigd, huwde er de laatste spruit van het boekhandelaarsgeslacht van Esveldt, breidde er zijn zaak uit, werkte zelf veel voor de pers, knoopte betrekkingen aan met zoovelen er te Amsterdam (en hij beperkte zich niet bij Amsterdam) zich met studie en letterkunde bezig hielden en nam een ijverig deel aan alles wat in zijn tijd aldaar goeds en nuttigs gesticht werd. Zoo was hij een der oprichters en bleef hij langen tijd de ziel van het Instituut voor Blinden. In het tijdvak der Bataafsche Republiek trad hij op als representant en toen de tijdsomstandigheden al te nadeelig op zijn beroep werkten werd hij, onder Koning Lodewijk en Keizer Napoleon, commissaire général der Amsterdamsche politie, welke betrekking hij onder Koning Willem I voortdurend bekleedde, maar toen onder den titel van onder-directeur der politie van het 3e kanton. Hij stierf als zoodanig op 11 Mei 1835 in 85jarigen ouderdom, algemeen geacht en geëerd en te recht gaf men hem na, dat hij in zijne somtijds zoo moeielijke ambtsbezigheden meer kwaads voorkomen dan gestraft heeft. 1

{==635==} {>>pagina-aanduiding<<}

Zijn zoon Jan Steven, die naar zijne moeder, den naam van Esveldt bij den zijnen had gevoegd, was een zeer ontwikkeld man die eerst den ouderlijken boekhandel hielp besturen, tijdens onze vereeniging met Frankrijk inspecteur der Fransche Staatsloterij is geweest en kort na het herstel der Nederlandsche onafhankelijkheid zich genoopt vond om eene betrekking aan het departement van binnenlandsche zaken, afdeeling armwezen, te aanvaarden. Hij bekleedde die betrekking tot kort voor zijn dood, toen hem de zorg voor het archief en de boekerij van dat departement werd opgedragen. Gedurende eene reeks van jaren bezorgde hij de vertaling van de talrijke tooneel- en blijspelen welke toenmaals het Duitsche tooneel aan het Nederlandsche leende. Hij stierf op den 20 November 1833, in 56jarigen ouderdom.
Uit zijn huwelijk met Catharina Brouwer waren drie kinderen gesproten; twee zoons en eene dochter. De zoons heetten Johannes Willem en Leonard Steven August; de laatste stierf in 1859 te 's Gravenhage als geneesheer. In de Algemeene Konst- en Letterbode van dat jaar, blz. 105, heb ik een kort bericht van 's mans leven en werken geplaatst.
Catharina Brouwer is eene te opmerkelijke vrouw geweest dan dat ik niet kortelijk hier aanstippen zou wat zij, voornamelijk voor de kunst, gedaan heeft, en waaruit zich tevens verklaren laat de invloed welken zij op het gemoedsleven harer kinderen heeft geoefend. Uit den eenvoudigen burgerstand gesproten en te 's Gravenhage op 7 Maart 1778 geboren gaf zij als jeugdig meisje reeds blijken van bijzonderen aanleg voor de toonkunst; deze aanleg werd aanvankelijk in haar geboortestad door den orchestmeester Graf, later op grooter schaal te Berlijn door Hurka, ontwikkeld en aangekweekt. Als concertzangeres verwierf zij zich welhaast te Berlijn, Leipzig, Hamburg, Kopenhagen, Weenen en Munchen een grooten naam, maar sloeg steeds alle aanbiedingen om als operazangeres op te treden af. Te Berlijn was zij in den echt getreden met den violoncellist prof. D. Braun.

{==636==} {>>pagina-aanduiding<<}

Later in het vaderland teruggekeerd vestigde mevrouw Braun zich te Amsterdam en hertrouwde er met Jan Steven van Esveldt Holtrop. Van nu af deed zij zich nog slechts bij uitzondering in het openbaar hooren, 't zij dat een weldadig doel haar daartoe verlokte, 't zij dat haar talent werd ingeroepen tot opluistering van eenig bijzonder feest. Toen op 16 November 1809 de beide Amsterdamsche departementen der Maatschappij: Tot Nut van 't algemeen, ter viering van het 25jarig bestaan dier Maatschappij een concert in de Luthersche oude Kerk gaven, nam mevrouw C. van Esveldt Holtrop geboren Brouwer daarbij de voornaamste partij op zich. Hare zeldzaam schoone en omvangrijke stem miste ook nu hare werking niet en na afloop van het feest is haar, vanwege de beide departementen, een voor die gelegenheid bijzonder geslagen gouden medaille aangeboden met een begeleidend schrijven, waarin het bestuur haar dank zegt niet alleen voor de verleende medewerking ‘maar,’ zooals de voorzitter zich uitdrukt, ‘vooral ook daarvoor, dat Gij zoo schitterend hebt bewezen, dat onze Hollandsche Taal, door eene bekwame uitvoering, die hooge welluidendheid verkrijgt, welke allen, die U mogten hooren, heeft verrukt, terwijl Uwe voordragt aller harten met eerbiedige bewondering en warme dankbaarheid heeft vervuld!’
In 1828 herinnerde Dr. J.J.F. Wap deze bijzonderheid op blz. 22-24 van zijne verhandeling: Is de Nederduitsche taal minder dan andere talen voor den zang geschikt? 1 Overigens gewagen van haar roem C.F. Haug in zijne Brieven uit Amsterdam over het tooneel enz. Amst. 1805; in 8o. blz. 148, 149, de Astrea van 1855 blz. 36 en het no. 601 van het dagblad De Grondwet. Dit laatste artikel is het bewijs hoe nog na eene halve eeuw de herinnering aan de kunsttalenten van mevrouw Holtrop-Brouwer levendig was

{==637==} {>>pagina-aanduiding<<}

gebleven. Daar wordt zij, die pas gestorven was, als zangeres vergeleken met mevrouw Goldschmidt-Jenny Lind die juist toen zich in Nederland deed hooren.
 
Johannes Willem ontving het eerste onderwijs op de school van den bekenden letterkundige C. van der Vijver, waarbij zich weldra privaat-onderricht in het Latijn voegde van Ds. Bakker. Daarna doorliep hij de verschillende klassen van het Amsterdamsche gymnasium en studeerde van 1823 tot 1829 aan het Athenaeum Illustre zijner geboortestad in de rechten onder de hoogleeraren C.A. den Tex en J. van Hall, terwijl hij tevens daar het onderwijs genoot van de professoren D.J. van Lennep, F. van der Breggen Cz., J.P. van Cappelle en J.P.E. Voute. Op 15 April 1829 verdedigde hij in de groote gehoorzaal van het Athenaeum en onder het voorzitterschap van den hoogleeraar den Tex, een zeventiental ‘Theses’ welke gedrukt zijn.
Zooals ik reeds gezegd heb waren Holtrop's ouders, kort na de oprichting van het Koningrijk der Nederlanden, naar 's Gravenhage met der woon vertrokken. Johannes Willem was reeds zoover in zijne studiën gevorderd, dat men het wenschelijk vond ze hem te Amsterdam te doen voortzetten en nu werd hij opgenomen in het huisgezin zijns grootvaders wiens omgang, als helder ontwikkeld en geleerd man, voor de vorming van het jeugdig gemoed zijns kleinzoons van onberekenbare waarde was, terwijl het verkeer met de professoren van het Athenaeum, met letterkundigen en zoovelen die het huis der Holtrops beschouwden als een intellectueel middenpunt waar ze gaarne wijlden, vroegtijdig zijn geest moet gevormd hebben. Als bewijs hoe men hem daar reeds in de prille jeugd rijp achtte voor letterkundigen arbeid strekke de vermelding van een feit waarmede ik eerst uit de letterkundige nalatenschap van Holtrop ben bekend geraakt. In 1819 verscheen te Amsterdam een kinderwerkje van zedelijke strekking; het was uit het Fransch vertaald, met prentjes

{==638==} {>>pagina-aanduiding<<}

versierd en getiteld: Paul, of de gevolgen van vlijt. Welnu, deze vertaling was het werk van den 13jarigen jongeling, die zelfs de plaatjes voor den graveur gereed maakte, zooals blijkt uit het onderschrift J.W.H. Del. onder het eerste. In de laatste jaren van zijn verblijf te Amsterdam was hij, voor Noord-Nederland, de correspondent van den Belgischen uitgever Sacré voor diens Almanak voor blijgeestigen, niet te verwarren met den Almanak voor Hollandsche blijgeestigen van lateren tijd.
Het volgend uittreksel uit een brief, gedagteekend 12 December 1826, en door den bekenden hoogleeraar in de godgeleerdheid J.A. Lotze gericht tot mevrouw Holtrop te 's Gravenhage, geeft ons eene uitmuntende gelegenheid om een blik te slaan in het karakter van Johannes Willem en maakt ons met zijne neigingen en werkzaamheden op twintigjarigen leeftijd bekend: ‘Met Jan gaat het tamelijk wel; beter zou het gaan als hij meer geloof gaf aan goeden raad. Hij heeft het zwak om veel om te halen, veel boeken te bezitten en zich rondsom dezelve als te begraven. Ik zeg het hem dikwijls, Gij handelt verkeerd; die goed wil studeeren moet weinige maar goede boeken raadplegen; haal dus zooveel niet om; maar hij heeft eene boekenziekte, Bibliomania, die altijd hoogst nadeelig is. Hierbij komt eene zekere ongestadigheid, die hem van het een tot het ander doet overgaan, en voor hij het begonnene heeft afgedaan, heeft hij twee en driemaal iets anders bij de hand genomen. Als hij dat euvel eens te boven was zou hij meer vorderen dan hij nu doen kan.’
Geen wonder dat de goede professor, die een vriend der geheele familie was, zich ongerust toonde over die richting in den geest en in den arbeid van een aanstaand rechtsgeleerde, zooals Holtrop toen was. Maar elk die eenigermate bekend is met den eigenaardigen werkkring van een bibliothecaris, met het onophoudelijk van het eene onderwerp op het ander springen, welke gymnastiek des geestes zijn ambt

{==639==} {>>pagina-aanduiding<<}

van steeds geraadpleegd persoon in diezelfde toenemende mate medebrengt als hijzelf beter op de hoogte van zijn taak is - die zal beseffen hoezeer deze karakterschildering iemand schetst die zich, zij 't dan onbewust, voorbereidt op het bibliothecariaat, en hoezeer diezelfde persoon naderhand blijken moest voor dat ambt als geboren te wezen.
Niet lang daarna bracht de grootvader, die veel op had met den kleinzoon welke niet slechts lichamelijk veel gelijkenis met hem had, hem in kennis met den bestuurder der Koninklijke Bibliotheek te 's Gravenhage, den abt Charles Sulpice Flament. Deze, toen reeds zeventigjarige geleerde, vatte eene innige toegenegenheid op voor den jongen man die zich, behalve met piano en fluitspel, met niets liever bezig hield dan met boeken, die alle aucties in zijn vaderstad trouw bezocht, de catalogi van beroemde boekenverzamelingen bestudeerde en gaarne op zich nam om de belangen der rijksboekerij bij voorkomende gelegenheden op de Amsterdamsche boekveilingen te behartigen. Deze verhouding tusschen den grijsaard en den jongeling leidde weldra tot eene andere welke voor beide de aangenaamste gevolgen medebracht.
Toen in den aanvang van 1829 de heer A. Beeloo, destijds onder-bibliothecaris der Koninklijke Bibliotheek deze betrekking verwisselde voor eene voordeeligere aan het Koninklijk Instituut voor de marine te Medemblik, had de heer Flament het oog gevestigd op Holtrop om dien te vervangen. Plotseling werd echter dat plan verijdeld door de benoeming van den professor Dr. E. Munch, die het kanonieke recht aan de hoogeschool te Luik had geleeraard en door de tijdsomstandigheden genoopt was zich ter beschikking van de regeering te stellen.
De teleurstelling hierdoor ondervonden openbaart zich sterk in de briefwisseling der beide vrienden, vooral van den oudsten hunner. Want Holtrop had te kampen met de vastgewortelde meening zijner bloedverwanten dat het oneindig

{==640==} {>>pagina-aanduiding<<}

voordeeliger en eervoller is advocaat in de hoofdstad des rijks te wezen, dan zich in een ondergeschikten rang in eene boekerij te gaan begraven. Toen later toch tot het aannemen van eene betrekking aan de Haagsche bibliotheek besloten werd was dit voornamelijk het gevolg van de bemoeiingen des vaders, die grootouders, tante en wie er verder stem in de zaak had, tot zijne meening wist over te halen.
In het laatst van 1829 vroeg de bibliothecaris machtiging tot het aannemen van enkele jongelieden die hem behulpzaam zouden zijn in het omwerken en volledig maken van den catalogus der boekerij en in Maart 1830 werd die machtiging verleend. De heer Flament gaf daarvan aan Holtrop het eerste bericht in deze woorden: ‘Vous pouvez, mon bon ami, prendre votre sac et vos quilles et vous acheminer d'Amsterdam à la Haye, où vous serez le bien-venu chez votre vieil ami du Voorhout.... j'ai repondu pour vous et vous quitte les examens.’
Zoo ontving Holtrop zijne eerste aanstelling bij de Koninklijke Bibliotheek waaraan hij gedurende zijn geheele verder leven zijne beste krachten wijden zou, waarbij hij weldra tot den hoogsten rang zou opklimmen en van welker geschiedenis zijn bestuur steeds een der belangrijkste bladzijden zal uitmaken.
Voordat ik er echter toe overga om te vermelden wat hij voor die inrichting gedaan heeft wensch ik aan te toonen wat er voor te doen viel en daarom, kortelijk, de lotgevallen der rijksboekerij van hare stichting af doorloopen.
Op 17 Augustus 1798 deed de Burger-Representant Verbeek, in de Eerste Kamer van het Vertegenwoordigend Lichaam des Bataafschen Volks, het voorstel om de boekerij, behoorende tot den geabandonneerden boedel van den vorst van Nassau, tot eene bijzondere Bibliotheek, ten gebruike van de gestelde machten aan te leggen; hiertoe is op 24 September daaraanvolgende besloten en de beslissing van

{==641==} {>>pagina-aanduiding<<}

de Tweede Kamer volgde op den 8 November. De verzameling welke ten gevolge van dit decreet in drie zalen van het ‘Nationaal Hôtel’, het gebouw waar thans de Tweede Kamer der Staten-Generaal bijeen komt, is overgebracht, bestond uit ‘de bibliotheeken van den laatsten stadhouder en deszelfs beide zonen, van het gesubsisteerd hebbende Collegie van Hun Hoog Mogenden, en van het Collegie van Gecommitteerde Raaden van het voormalig Gewest Holland.’
Reeds den 22 April 1799 is ter vergadering een rapport uitgebracht waaruit blijkt, dat er vaste bepalingen waren gemaakt nopens de inrichting, opstelling en verdere behandeling der boekerij.
Die ‘Bibliotheken van den laatsten stadhouder en deszelfs beide zonen’ waren, na het vertrek der stadhouderlijke familie met schilderijen en andere voorwerpen van kunst te samen gebracht in het groote huis 't welk op den hoek van het Buitenhof staat en thans tot Departementaal-school van de Maatschappij tot Nut van 't Algemeen strekt. Daar schenen zij der vergetelheid prijs gegeven, nadat Fransche agenten haar van hare schoonste sieraden beroofd hadden. De roerige staatspartij, die voor en in den aanvang van 1798 het bewind in handen nam, wenschte alle zoodanige herinneringen aan vroegere tijden uit den weg te ruimen en tot geld te maken; op haren last werd door de firma van Cleef, te 's Gravenhage, de catalogus dier boeken opgemaakt en tot het elfde vel afgedrukt. De omwenteling van 12 Juni 1798 bracht echter bezadigder lieden aan het roer des staats, en zij waren het die het voorstel van den burger Verbeek ondersteunden en ten uitvoer legden.
Reeds spoedig ook had de boekerij-commissie den man gevonden, die uit den bestaanden chaos de Nationale Bibliotheek zou scheppen. Deze was de doctor in de godgeleerdheid en oud-hoogleeraar der Sorbonne, de abt Charles Sulpice Flament, die, als zoovelen zijner standgenooten, uit Frankrijk had moeten vluchten wegens zijne weigering om

{==642==} {>>pagina-aanduiding<<}

den eed aan de republiek af te leggen. In 1794 over Vlaanderen naar Nederland gekomen had de heer Flament zich eerst te Utrecht gevestigd, maar was van daar wegens de staatkundige woelingen naar 's Gravenhage vertrokken waar hij, onder den pseudoniem van Feltman, uit zijnen eigenen naam gevormd, eene ondergeschikte betrekking als vertaler bij het departement van Buitenlandsche Zaken vervulde. Toen nu in 1798, in een land waar vroeger geene rijks-boekerijen bestaan hadden, naar een bibliothecaris gezocht werd was Flament als een der weinige geschikte personen aangesteld en met kracht aan het werk gegaan. De Catalogus van de boeken der Nationale Bibliotheek welke in het jaar 1800 ter landsdrukkerij ter perse gelegd werd, is de zeer verdienstelijke vrucht van dien arbeid. Vier achtereenvolgende jaren brachten telkens een supplement op die boekenlijst, en toen men er op bedacht werd die met de nieuwst verworven aanwinsten tot éen geheel saam te smelten, voerden de staatkundige gebeurtenissen in ons vaderland ook groote wijzigingen en uitbreiding voor de bibliotheek met zich.
Zoodra toch Koning Lodewijk Bonaparte den Hollandschen troon had beklommen, werd de boekerij, die een gedeelte besloeg van het paleis dat de vorst voor zich in gebruik nam, naar de zolders verplaatst en niet lang daarna opgesteld in het Mauritshuis, 't welk, voor dat doeleinde, gedurende tien achtereenvolgende jaren, tegen ƒ4000 per jaar, gehuurd werd. In 1807 waren de boeken daarin overgebracht, maar natuurlijk was door deze herhaalde verhuizing alle orde verbroken; daarbij kwam dat Koning Lodewijk met bijzondere vrijgevigheid gebruik maakte van elke gelegenheid die zich opdeed om de verzameling te verrijken. Zoo werden achtereenvolgend de handschriften en voornaamste drukwerken uit de bibliotheek van den hoogleeraar Saxe, te Utrecht (tegen een vast jaargeld, uit te keeren aan de weduwe en de dochters), de door het springen van het buskruitschip door elkander geworpen boekerij van Mr. J. Romswinckel te Leiden

{==643==} {>>pagina-aanduiding<<}

(voor ƒ 50,000), de verzameling handschriften en wiegendrukken van Mr. J. Visser te 's Gravenhage (voor ƒ 12,000) en het beroemde prentkabinet van den heer Gael te Leiden (voor ƒ 100,000), met de toenmaals Koninklijk geheeten bibliotheek vereenigd, terwijl op binnen- en buitenlandsche veilingen aanzienlijke sommen werden besteed, onder anderen ƒ 5,000 op die van de la Serna Santander te Brussel.
Deze snelle aangroei, gepaard met de uitkomsten van het decreet van het staatsbewind van 3 Junij 1804, waarbij de letterkundige eigendom geregeld werd en van elk uitgekomen werk een exemplaar voor de landsboekerij bedongen, bracht de boekerij in een toestand van wanorde, welke niet verminderen kon door de omstandigheid dat de bibliothecaris-generaal Flament door den Koning als secretaris aan zijn persoon verbonden en dus in den regel afwezig was. Wel was hem de heer A.A. Stratenus als ambtgenoot gegeven die zich ijverig van zijne verplichtingen kweet, maar de eigenlijke schepper der boekerij, de man van ondervinding en praktijk, bleef ontbreken. Daarbij kwam dat volgens het koninklijk besluit van 15 Januari 1808, te Utrecht genomen, waarbij de bibliotheek georganiseerd werd, zij naar Amsterdam moest worden overgebracht ‘zoodra de omstandigheden zulks zouden toelaten’; en ofschoon die omstandigheden zich niet hebben voorgedaan, waren de tijdingen die achtereenvolgend bij het bibliotheeksbestuur inkwamen, dat men of het Trippenhuis, of het Oudmannenhuis voor de rijksverzameling bestemde, weinig geschikt om aan te moedigen tot eene ordening welke binnen kort wellicht zou blijken overbodig te wezen. De rijksverzameling van munten en penningen was reeds naar de hoofdstad overgebracht.
Zoo bleef de toestand, een toestand van grooten rijkdom waarvan echter het publiek nog geen gebruik kon maken, tot op het tijdstip van Nederland's oplossing in het groote Fransche Keizerrijk.
Deze gebeurtenis deed natuurlijk al de verschillende minis-
{==644==} {>>pagina-aanduiding<<}
teriën vervallen en enkele andere instellingen door Lodewijk met kwistige hand in het leven geroepen. De boekerijtjes van die allen (Buitenlandsche Zaken, Binnenlandsche Zaken, Oorlog, Marine en Koloniën, Justitie en Politie, Financiën, Militaire school in den Haag) werden achtereenvolgend in de verzameling overgebracht welke toen provisioneel den titel van Groote Hollandsche Bibliotheek had erlangd. Deze voorloopige toestand duurde slechts kort.
Op 27 Juni 1811 werd volgens keizerlijk besluit de vroeger Koninklijke Bibliotheek aan de stad 's Gravenhage in eigendom overgegeven, echter onder zeker voorbehoud. Dat voorbehoud bestond daarin, dat commissarissen van de keizerlijke boekerij er de platen en boeken uit zouden lichten welke aan de Parijsche verzamelingen ontbraken. Bij besluit van 8 Augustus 1812 belastte de graaf de Montalivet, toenmaals minister van Binnenlandsche Zaken, den heer Joly, conservator bij het prentenkabinet der keizerlijke boekerij, om zich in den Haag met dit onderzoek bezig te houden; tevens werden de meest volledige catalogi der boekerij opgevorderd en naar Parijs gezonden. Terwijl de heer Joly hier bezig was om zich van zijn taak te kwijten, werd te Parijs een zoo overdadig gebruik gemaakt van de vrijheid om volgens de overgezonden boekenlijsten de belangrijkste werken op te eischen, dat zelfs de Fransche autoriteiten hier te lande daartegen in verzet kwamen en minder omvattende eischen uitlokten. De toen naar Parijs gevoerde boekwerken zijn later meest alle uitgeleverd; of dit met de platen, de munten enz. ook even eerlijk is gegaan, daaromtrent moge men het getuigenis van een Fransch geleerde raadplegen die, zoo iemand, op de hoogte kan zijn van 't geen er heeft plaats gehad. 1

{==645==} {>>pagina-aanduiding<<}

Als bibliotheek der bonne ville de la Haye heeft de boekerij slechts weinige en onbeduidende lotgevallen gehad. Haar bibliothecaris had zij terug, reeds sedert de Koning in 1809 aan zijn secretaris een pensioen had toegelegd, opdat hij zich meerder rust zou kunnen gunnen en zijne werkzaamheden geheel aan de boekerij wijden. 1 Maar overigens kwijnde zij; de stad was verarmd en kon zich geene opofferingen getroosten ten behoeve van eene inrichting die haar toch reeds ƒ 4000 's jaars voor huishuur kostte; alle aanwinst

{==646==} {>>pagina-aanduiding<<}

door geschenken bleef achterwege; die welke de uitgevers van boekwerken zouden hebben aangebracht kwam der Keizerlijke bibliotheek te Parijs ten goede.
Zoodra echter had niet de souvereine Vorst zijn intrede in 's Gravenhage gedaan of de magistraat haastte zich de boekerij aan hem aan te bieden als behoorende tot het erfdeel van zijn geslacht. Hoe onjuist deze bewering was blijkt uit hetgeen voorafgaat en ook uit de omstandigheid, dat de stadhouderlijke bibliotheken, die in 1798, met de boeken van de toen opgeheven staatscollegies te zamen, nauwelijks 5,000 nommers telden, nu toch niet konden uitgebreid zijn tot meer dan 20,000 nommers zoo als, niettegenstaande de Fransche afpersingen, nog aanwezig waren.
Hoe dit zij, het aanbod werd gedaan en aanvaard, en op 19 Januari 1814 is de voormalige stadbibliotheek door de heeren W. 't Hoen, lid van het Haagsch provisioneel bestuur, en J. Jochems, lid van den raad van 's Gravenhage, als zoodanig gecommitteerd, overgedragen aan den Vorst, die zich deed vertegenwoordigen door den baron Lampsins. Dat zij aanvaard werd als rijkseigendom blijkt duidelijk uit de omstandigheid, dat de gelden welke te haren behoeve uitgetrokken werden, op het budget van den Staat voorkwamen.
Van nu af beleefde de weldra weder Koninklijke Bibliotheek geheete verzameling een tijdvak van voorspoed dat, naar wij hopen, blijvend zal zijn. Eenige wijziging werd in 1816 in hare samenstelling gebracht, toen door het besluit van 1 Mei 1816 het Prentkabinet met het rijksmuseum te Amsterdam werd vereenigd, terwijl Jhr. Mr. J.C. de Jonge machtiging erlangde om 's lands Penningkabinet van het bestuur des rijksmuseums in ontvang te nemen, ten einde het, onder zijn opzichterschap, in het lokaal der Koninklijke Bibliotheek over te brengen.
De aanwinsten waarmede Koning Willem I de verzameling verrijkte, herinnerden in talrijkheid en uitgebreidheid aan die

{==647==} {>>pagina-aanduiding<<}

welke Koning Lodewijk zoo ruimschoots schonk, met dit verschil echter voor de geldmiddelen van den staat, dat eerstgenoemde zijne eigen boeken, of die uit zijne eigen middelen bekostigd waren, aanbood terwijl de Fransche vorst zijne aankoopen uit de hoog opgevoerde budgetten van zijn Koninkrijk had gekweten.
Zoo verkreeg de bibliotheek nu achtereenvolgend de boeken tot 's Konings kabinet-secretarie behoorende (28 Nov. 1816), die van de Duitsche Canselarij van Zijne Majesteit (14 Jan. 1817), de uitgebreide en belangrijke Dillenburgsche Bibliotheek, aan Z.M. toebehoorende (15 Febr. 1819), zoodat tengevolge van deze vrijgevigheid de Koning de Koninklijke Bibliotheek binnen drie jaren met bijna 20,000 deelen verrijkt heeft.
Deze zoo zonnige toestand had echter een paar schaduwzijden; vooreerst konden de aanwinsten niet spoedig genoeg verwerkt worden en met de vroeger reeds aanwezige verzameling samengesmolten; maar daarenboven begon ook door de toenmaals weldadig werkende bepalingen van de wet van 25 Januarij 1817 op den letterkundigen eigendom, de ruimte te ontbreken in het Mauritshuis waarvan tevens de huurtermijn ten einde liep.
De verzamelingen uit de Parijsche musea terug erlangd waren slechts voorloopig geborgen, en nu er voor de Koninklijke Bibliotheek naar een ruimer lokaal moest worden uitgezien, meende men dat het oogenblik gekomen was om, zoo mogelijk, een zoodanig te kiezen 't welk voor de boeken zoowel als voor de penningen, voor de schilderijen zoowel als voor de zeldzaamheden eene geschikte plaats zou opleveren. Slechts weinig gebouwen konden daarvoor in aanmerking komen. Juist echter had de Kroonprins het huis van Wassenaer betrokken en daardoor was het groote gebouw in het Voorhout ontruimd; men sloeg daarop het oog. Herhaalde en langdurige opmetingen en berekeningen hadden plaats door de heeren Steengracht, Flament en van de Kasteele

{==648==} {>>pagina-aanduiding<<}

waaruit overtuigend bleek, dat voor een zooveel omvattend plan geen ruimte aanwezig was; alleen uitbouwen in den tuin of het er bij aantrekken van daar achter gelegen gebouwen zou baat gegeven hebben. Het gevolg was dat de schilderijen en zeldzaamheden in het Mauritshuis en de boeken en penningen in het genoemde gebouw werden geplaatst, zooals dit nog het geval is.
Het prachtig lokaal waarin de boekerij van 1 Augustus 1819 tot het einde van Februari 1821 werd overgebracht en gerangschikt, en dat bewees uitmuntend voor het doel geschikt te zijn, dankt zijn ontstaan, in den vorm welken men er nu nog aan bewondert, aan Adriana Maria Huguetan van Vrijhoeven, eene rijke jonge dame die op 15 September 1739 huwde met Hendrik Karel graaf van Nassau (Odijck). Zij was de dochter van Pierre Huguetan den jongsten broeder van den bekenden bankier van Lodewijk XIV, Jean Henri Huguetan, Heer van Mercier, die tot vrouw had Mauritia Margerita van Nassau (Odijck). Van 1734 tot 1738 werd het vorstelijke gebouw voltooid ter plaatse waar vroeger gedeeltelijk het erf lag van het Huis van Borselen, 't welk zich over die geheele zijde van het Voorhout heeft uitgestrekt en in 1725 in perceelen verkocht is.
Door het huwelijk van eene dame de St. Cerf kwam, zegt men, later het gebouw in het bezit der familie van Tuyl, wier wapen, in Delftsche tegels gebakken, nog thans het gewelf der groote keuken versiert, en daarna in dat van het geslacht Bentinck. Uiterlijk een geheel, is deze vorstelijke woning inwendig in twee ongelijke deelen gescheiden, waarvan het grootste, jaren achtereen, aan verschillende gezanten, meestal van het hof van St. James, verhuurd is geweest. Hier schreef, naar men meent, sir James Harris zijne ‘Diaries’ welke zijn kleinzoon, de derde Lord Malmesbury, in het licht gaf.
Later, en nu verlaten wij de kronkelwegen der overlevering om de rechte baan der geschiedenis weder te betreden,

{==649==} {>>pagina-aanduiding<<}

in 1795 huurde de Fransche legatie dit hotel, en toen op 24 Juli 1802 door de Bataafsche Republiek eene conventie met Frankrijk gesloten was waarbij aan de wederzijdsche gezanten vrije woningen in de residentiën werden toegekend, kocht het bewind dit gebouw voor ƒ 80,000 van de familie Bentinck. Sedert bleef het (altijd met uitzondering van het kleiner gedeelte) rijkseigendom. In 1811 werd het door den prefect de Stassart betrokken (die reeds toenmaals den wensch uitdrukte dat het onder denzelfden gevel belendende huis mocht worden aangekocht) en in 1813 door Koning Willem I, in afwachting dat het paleis in het Noordeinde gereed zou zijn; na dezen woonde de Prins van Oranje hier korten tijd met de Kroonprinses Anna Paulowna en volgens no. 16 van de 's Gravenhaagsche Courant voor 5 Februari 1821, was de Koninklijke Bibliotheek er toen in achttien zalen opgesteld en voor het publiek geopend.
Het is niet alleen in de staathuishoudkunde dat men onderscheid moet maken tusschen hetgeen men ziet en hetgeen men niet ziet. Deze titel van een van Bastiat's opstellen was ook nu op de Koninklijke Bibliotheek en hare rangschikking toepasselijk. Datgene wat het publiek in zijne wandeling door de fraaie zalen in uitmuntende orde zag, was de boekerij zooals die in het Mauritshuis geordend was geweest zonder de rijke aanwinsten welke zij door 's Konings vrijgevigheid gedaan had. Deze, alsmede de boekwerken, door de uitgevers ingezonden ter beveiliging van hun eigendomsrecht, waren niet in den catalogus ingevoegd en het gedeelte 't welk dientengevolge niet, of slechts zeer moeielijk, voor het gebruik bereikbaar was werd weldra nog vermeerderd door de handschriften en gedrukte werken, hoofdzakelijk tot de Nederlandsche geschiedenis betrekkelijk, van den secretaris der belgische Académie, G.J. Gérard, uit 's Konings bijzondere fondsen aangekocht en der boekerij geschonken, alsmede door de boekerij van de abtdij Tongerloo, zoo rijk aan theologische werken. Geen wonder dat de heer Flament, die

{==650==} {>>pagina-aanduiding<<}

tijdens de verhuizing reeds een meer dan zestigjarigen leeftijd bereikt, en overigens ongenoegzame hulp had, niet in staat was om dat alles tot een goed, samenhangend geheel te verwerken, en terwijl de twee benedenverdiepingen in de beste orde het oog des bezoekers bekoorden, waren de derde verdieping en de zolder bergplaatsen voor duizende boekdeelen welke, op den grond of in ongeschikte kasten geplaatst, die gedeelten der boekerij tot een onherbergzaam oord, tot een afschrik voor de beambten maakte; een oord eenigermate gelijk te stellen met een onbekend eiland waarin men ontdekkingstochten doet zonder steeds te vinden wat men zoekt.
Zoo moet men zich den toestand der boekerij voorstellen, toen in Maart 1830 machtiging verleend werd om een paar personen tijdelijk aan te stellen tot het bijwerken van den achterstand en het vervaardigen van een algemeenen catalogus. Tegelijk met Holtrop werd, uit de zuidelijke helft des rijks, de heer A.G.R. Schayes te Leuven, aan de Koninklijke Bibliotheek verbonden. Tengevolge van den Belgischen opstand en de daaruit voortgevloeide toestanden verliet deze, tegen het einde van 1832, zijne betrekking en het land; hij vond in zijn vaderland een meer voor hem gepasten werkkring als geschiedschrijver en bestuurder van het oudheidkundig museum aan de Porte de Hal te Brussel.
Toen hij vertrok was Holtrop reeds tot onder-bibliothecaris benoemd en wel op 10 September 1831, ter vervanging van prof. Münch, die zich met der woon naar Stuttgart had begeven. Nu brak voor hem het tijdstip aan om zich met de borst op de bibliotheek-wetenschap toe te leggen; hij deed zulks niet alleen praktisch door zijne werkzaamheden in de boekerij zelf maar ook theoretisch in zijne herhaalde en steeds even hartelijke gesprekken met den heer Flament en daarenboven door de vertaling van het kleine meesterstuk van F.A. Ebert, Die Bildung des Bibliothekars. Die vertaling 1,

{==651==} {>>pagina-aanduiding<<}

in 1832 te 's Gravenhage in het licht verschenen, is opgedragen aan den Koninklijken Bibliothecaris C.S. Flament, en was er eigenaardig toe geschikt om de aandacht op den vertaler te vestigen ook voor het geval, ('t welk bij den hoogen ouderdom des heeren Flament zich weldra moest voordoen) dat de betrekking van bibliothecaris zou openvallen.
Intusschen werd er krachtdadig hand aan het werk geslagen en, als eerste schrede op de baan eener eindelijke ordening, een schifting ondernomen van al de boekwerken welke dubbel in de bibliotheek voorhanden waren en wier aantal, door het bijeenvoegen van meerdere boekerijtjes, tot ruim 8000 deelen was aangegroeid. Deze hoeveelheid naar de zolders overgebracht liet nu ruimte om alle overige boeken in goede kasten te plaatsen.
Terwijl deze en dergelijke tijdroovende werkzaamheden werden uitgevoerd, zonder dat de openbare dienst en het gerief van het studeerend publiek daaronder leed, kwam op 23 September 1835 de heer Flament in meer dan 77jarigen ouderdom te sterven, en verloor de boekerij hem die haar uit den chaos had geschapen en, ook door zijn invloed op Koning Lodewijk, haar in hare jeugd de noodige krachten had verschaft om moeielijke tijden te kunnen doorstaan welke zoo vaak vernietigend op dergelijke instellingen werken. 1

{==652==} {>>pagina-aanduiding<<}

Velen en velerlei waren de geleerden of niet-geleerden die meenden hunne aanspraken te moeten doen gelden om het opengevallen bibliothecariaat te vervullen. Holtrop was betrekkelijk jong en eerst gedurende weinige jaren aan de boekerij verbonden. Toch meenden zij die hier te beslissen hadden, en daaronder ook Koning Willem I, dat hij in de eerste plaats daarop aanspraak kon maken; ten einde de zaak ten beste te schikken zonder iemand meer dan noodig was te kwetsen, werd er besloten de betrekking van bibliothecaris voorloopig onvervuld te laten en den onder-bibliothecaris met het bestuur der boekerij te belasten. Dit geschiedde eerst stilzwijgend en te beginnen met 19 Januari 1836 officieel, terwijl op 23 Maart daaraanvolgende de heeren J.J.F. Noordziek en P.H.J. Loffelt, als amanuensis en schrijver aan de bibliotheek werden verbonden. In Mei 1838 werd ook aan mij vergund deel aan de werkzaamheden te nemen, en sedert dien tijd doorliep ik bij onze schoone rijksboekerij alle rangen.
Met dezen jeugdigen staf en zelf jong zijnde werden nu de werkzaamheden met kracht door Holtrop aangevat; weldra waren er in het gebouw geene boekwerken meer waarvan niet een allezins voldoende titel in den catalogus aanwezig was; het zoeken hield op; de handschriften, de incunabulen, van den vroegsten tijd tot op 1540, de verzamelingen van drukken der Aldijnen, der Juntas, der Étiennes, der Elzeviers en andere beroemde boekdrukkers, de zeldzame op perkament, zijde of gekleurd papier gedrukte exemplaren, de gegraveerde boeken, de groote plaatwerken, werden alle met zorg bijeengebracht en afzonderlijk met meerdere uitvoerigheid dan de gewone boeken beschreven. Deze veelomvattende arbeid, terwijl de boekerij steeds even toegankelijk als vroeger voor het publiek bleef, werd natuurlijk over meerdere jaren verdeeld.
Ondertusschen brak in 1838 het tijdstip aan waarop overgegaan kon worden tot den verkoop van de dubbelen die nu

{==653==} {>>pagina-aanduiding<<}

slechts noodeloos eene kostbare ruimte innamen. Dit geschiedde in het bibliotheeksgebouw zelf van 22 October tot 1 November en bracht, boven verwachting, de som van ruim ƒ 8,000 op. De goede bewerking van den catalogus 1 en het prachtige verkoopslokaal zullen niet vreemd aan den uitslag zijn geweest. De benoeming tot bibliothecaris, die een voorloopigen toestand tot een blijvenden maakte, was voor Holtrop een bewijs van de tevredenheid der regeering.
In den tijd dat de boekerij van het overtollige en daardoor belemmerende gezuiverd, dat zij gecatalogiseerd en gereglementeerd werd, had Holtrop ook buiten haar zich nuttig gemaakt voor de plaats zijner inwoning. Toen de garnizoenen, tengevolge van de Belgische omwenteling, in 1830 en 1831 naar het tooneel des oorlogs vertrokken waren, stelde hij, als zoovele anderen, zich beschikbaar als rustbewaarder en betrok op zijn beurt de wacht. Maar toen hij in de schutterij viel, welke toenmaals mobiel en te velde was, en men bij den hoogen ouderdom des bibliothecaris den onderbibliothecaris niet aan de boekerij kon missen, wist men door zijne voorloopige aanstelling tot 2en luitenant bij den landstorm der stad 's Gravenhage die moeielijkheid te ontduiken. Zijne aanstelling, welke van den Gouverneur van Zuid-Holland uitging, draagt de dagteekening 31 Mei 1833.
Evenals bij zijn grootvader lag het in zijn aard om rond te zien en waar, in den kring van zijn streven, verbetering mogelijk was hand aan het werk te slaan en geene moeite te sparen. Zoo had hij met eenige wetenschappelijke mannen eene leesvereeniging opgericht welke zich in zulk een buitengewonen bijval mocht verheugen, dat zij zich tot een

{==654==} {>>pagina-aanduiding<<}

Leesmuseum kon ontwikkelen 't welk in 1836 tot stand kwam. Het werd gevestigd in den toenmaals nog als logement bestaanden Nieuwen Doelen, maar bracht weldra zijn zetel over in het lokaal op de hoek van de Lange Houtstraat, boven de toenmalige Oranje-Societeit, thans de Club. Aan het hoofd der commissarissen stond de reeds grijze Mr. A.R. Falck en deze gaf meestal bij voorkomende vergaderingen den voorzittershamer aan Holtrop in handen. Op 27 Maart 1843 echter werden reeds de boeken en verdere eigendommen van het Leesmuseum onder de leden verkocht. De groote opgang welke de wezenlijk nuttige instelling van den aanvang af gemaakt had, verflauwde welhaast en hield geheel op, toen door eene omschepping van de Oranje-Societeit een uitspanningsoord in de hofstad was tot stand gekomen 't geen meer nieuw en sierlijk was en minder gemengd publiek opnam. Het Leesmuseum, overgelaten aan de krachten van het intellectueele gedeelte der leden, kon zich niet met eere staande houden en werd ontbonden.
Ook van de bibliotheek uit werden wetenschap en letteren grootelijks gebaat. Holtrop streefde er steeds naar de hem toevertrouwde schatten zooveel immer doenlijk nuttig te doen zijn. Zoo spoorde hij jeugdige geleerden aan om de onuitgegevene historische en letterkundige handschriften der boekerij tot de onderwerpen hunner studie te maken. Menig nuttige uitgave dankt hem haar aanwezen, en daar waar de particuliere krachten te kort schoten om werken in het licht te geven die wel hoogst nuttig zijn maar betrekkelijk weinig koopers vinden zouden, wist hij bij de hooge regeering te bewerken, dat zij in de bres sprong en de benoodigde gelden verschafte.
Begeerig om de Haagsche boekerij zooveel mogelijk te verrijken, wist hij niettemin, alleen op het belang der wetenschap lettende, handschriften van meerdere of mindere waarde naar andere rijksverzamelingen te doen overgaan, zoodra hem bleek dat zij daar eigenaardig behoorden en er meer nut konden stichten.

{==655==} {>>pagina-aanduiding<<}

Op nog eene andere wijs trachtte Holtrop in dien tijd aan letterkunde en wetenschap een vooral toen noodigen dienst te bewijzen. Hij, met de heeren Dr. G. Simons, Mr. P. Simons en Dr. W.G. Schey, vatten in 1835 het voornemen op, een recenseerend tijdschrift te vestigen 't welk door onpartijdige degelijkheid zich onderscheiden zou. Zoo kwam in Februari 1836 het eerste nommer in het licht van het Driemaandelijksch Tijdschrift ('s Gravenhage, Gebr. van Cleef.) De nog aanwezige antwoorden van de voornaamste Nederlandsche geleerden, aan wie dat nommer was toegezonden, met uitnoodiging tot medewerking, luiden alle zeer vleiend voor de onderneming waaraan ze den meesten voorspoed toewenschen. Alleen de hoogleeraar Pruys van der Hoeven, te Leiden, maakte eene aanmerking; hij wenschte òf minder hevigheid in de beoordeeling òf onderteekening der stukken. Onder hen die niet alleen medewerking toezegden maar ook verleenden, was de hoogleeraar J.R. Thorbecke, wiens kritiek van ‘Johan de Wit en zijn tijd, door Mr. P. Simons’ het tweede stuk opende dat Mei 1836 's Gravenhage bij A.J. van Weelden op den titel draagt ofschoon het eerst veel later het licht zag.
Deze verandering van uitgever en deze vertraging was toe te schrijven aan de omstandigheid, dat de Gebr. van Cleef tevens uitgevers waren van Hollands roem in kunsten en wetenschappen, door H. baron Collot d'Escury, en dat in dit tweede nommer het zesde deel, eerste stuk van genoemd werk door Dr. G. Simons aan eene afdoende kritiek werd onderworpen. Het oordeel was veroordeelend; wij lezen daarin, te recht, op blz. 335: ‘Maar tot de zamenstelling van een werk, waarin op deze wijze de roem van een volk zou vermeld zijn, is goede wil of ijver, om dien roem te verheffen, niet voldoende; daar behoort eene uitstekende kennis toe, die moeijelijk te verkrijgen is, en welke de heer d'Escury betuigt niet te bezitten, omtrent de wetenschappen, die het onderwerp uitmaken van het deel zijns werks, waar-
{==656==} {>>pagina-aanduiding<<}
van wij nu verslag doen.’ Dit en zooveel meer als in die recensie nopens de onbevoegdheid des schrijvers en de onwaardigheid zijns werks voorkomt, meenden de uitgevers van het Drie-maandelijksch Tijdschrift, als uitgevers van Hollands Roem niet te kunnen verantwoorden; zij vertraagden de uitgaaf van no. 2 en weigerden eindelijk geheel die te doen plaats hebben. Zij deden daardoor aan de jeugdige onderneming een onberekenbaar kwaad tegenover een publiek, dat toch reeds niet vriendschappelijk gestemd was tegen de toenmaals ongehoorde onderneming om de dingen bij hun waren naam te noemen. Bij den terugblik op een en ander kan men zich moeielijk voorstellen, niet verder dan ruim dertig jaren van zoodanige moeielijkheden verwijderd te zijn.
Hoe hemelsbreed verschilt van deze handelswijs het gedrag van de redactie zelf die niet aarzelde het opstel van den heer Thorbecke te plaatsen, niettegenstaande daardoor een harer leden zijn eigen werk zag gekenschetst en bewezen te zijn: ‘merg en bloed missend, zenuwloos en onbezield,’ waarin hem werd verweten, ‘geschiedenis te schrijven, gelijk men, half slapende, kopijen maakt of betaalde uittreksels.’
Eerst in Augustus 1837 verscheen no. 3 met de ophelderingen van de redactie over de vertraging van no. 2 en in Juni 1838 no. 4 van een tijdschrift dat zich ‘Drie-maandelijksch’ noemde, zoovele bewijzen van de bezwaren welke de uitgaaf ondervond. Door verschillende omstandigheden vond men tegenwerking bij hen die de onderneming door hunne inteekening hadden moeten schragen. Het laatste nommer kon alleen verschijnen toen bij Kon. Besluit van 31 Januari 1838 aan de redactie een voorschot was toegestaan 't welk haar in 1850 werd kwijtgescholden. Bij al de moeite welke zij zich in deze zaak van algemeen nut getroost hebben, behoefden de redacteuren althans geen of niet veel geld in te boeten.
Van Holtrop's hand komen in dit tijdschrift de volgende opstellen voor: no. 1 de beoordeeling van den Catalogus librorum

{==657==} {>>pagina-aanduiding<<}

Bibliothecae Universitatis quae Groningae est, secundum seriem alphabeti digestus, curante Joanne van Eerde. - Groningae, J. Oomkens 1833 in folio, waaromtrent hij de meening uitdrukt, dat genoemde hoogleeraar van dat geheele werk alleen den titel en de voorrede heeft geschreven; - in no. 3 de toetsing van de Bibliotheek der Nederlandsche geschiedschrijvers; of oordeelkundig overzicht der inlandsche geschiedschrijvers der Nederlanden van de vroegste tijden af tot den jare 1815, voor zoo ver dezelve zijn uitgegeven; door Mr. S. de Wind, Ie Deel (960-1648.) Middelburg 1831-1835, in 8o. aan Jacques Lelong's Bibliothèque historique de la France, zoo als dat meesterwerk laatstelijk door Fevret de Fontette van 1750 tot 1758 in vijf folianten is uitgegeven; - en no. 4, 't welk tevens het laatste is, wordt besloten door zijne beschouwingen over H. Hoffmann von Fallersleben's Horae Belgicae en F.J. Mone's Uebersicht der Niederländischen Volksliteratur älterer Zeit.
Behalve van den hoogleeraar Thorbecke, ondervonden de redacteurs medewerking van de heeren J.J. Hisely, N. Olivier, J.W. Gefken, D. Buddingh, en enkele anderen 1.
Nauwelijks waren de beslommeringen welke, voornamelijk voor Holtrop, uit de redactie van het Drie-maandelijksch Tijdschrift voortgevloeid zijn, uit den weg geruimd, nauwelijks was ook de verkooping van de dubbelen der Koninkl. Bibliotheek afgeloopen, of hij mengde zich in een zaak waarvoor hij veel hart had omdat zij der toonkunst ten beste kwam. Holtrop had geregeld eenmaal 's weeks eene muziekale soirée ten zijnent waarop trio's en quartetten werden uitgevoerd en waar Haagsche dilettanten of vreemde kunstenaars hunne gaven deden hooren. In deze bijeenkomsten, welke een geheel vriendschappelijk karakter droegen, speelde hij steeds de pia-
{==658==} {>>pagina-aanduiding<<}
nopartij. Zij gaven ook aanleiding dat hij er ijverig toe medewerkte om te 's Gravenhage een concert op te richten 't welk, daar het orchest gedeeltelijk uit liefhebbers bestond, ook in dat opzicht gunstig voor de kunst zou werken, dat aan de zoodanigen de gelegenheid verschaft werd om hun talent door de praktijk op groote schaal verder te ontwikkelen. Op 8 October 1839 opgericht gaf dit muziekgezelschap aan de talrijke leden op 3 Januari 1840 een eerste concert. Holtrop was president-commissaris en de verdienstelijke F.W. Lubeck, broeder van den toenmaligen directeur der Koninklijke Muziekschool, had de leiding van het orchest op zich genomen. De zinspreuk van het gezelschap was Liefde tot de toonkunst. Jaarlijks werden negen concerten gegeven op Zondag-avond. In 1844 toen de heer Lubeck, zoo men meende tijdelijk, eene betrekking in Duitschland had aanyaard, werd besloten dat de concerten voorloopig geen voortgang zouden hebben zonder dat daarom het gezelschap als geheel ontbonden moest worden beschouwd. Deze schijnlevende is sedert begraven.
In October 1840 werd Holtrop uitgenoodigd eene werkzaamheid op zich te nemen welke voorzeker niemand beter dan hij ten uitvoer brengen kon. Koning Willem I, op het punt zich naar het Loo te begeven, droeg hem op zijne bijzondere boekerij te ordenen en daarvan een catalogus te vormen. Deze boekerij bestond uitsluitend uit boeken door Zijne Majesteit uit eigen middelen aangekocht, want onder zijne regeering, evenals onder die van Koning Willem III, kwamen al de aan den vorst aangeboden boekwerken, waaronder even zeldzame als belangrijke en rijkgebondene, steeds ten bate van de Kon. Bibliotheek. De Koning legt in de nationale boekverzameling zoodanige werken neder welke aan het Hoofd der Natie zijn aangeboden.
Het werk met ijver aangevat was nog niet geheel voltooid toen de tijding van 's vorsten afstand van den troon in zijn paleis doordrong. Herhaaldelijk is dergelijke dienst aan de

{==659==} {>>pagina-aanduiding<<}

leden van ons Vorstenhuis door Holtrop bewezen; in 1849, toen hij de boekerij van Prinses Marianne der Nederlanden op het buitengoed Rusthof, onder Voorburg, ordende tijdens de afwezigheid der Prinses in 't Heilige land, - en in den zomer van 1850, toen Koning Willem III zijn hulp inriep om de fraaie boekerij op het paleis in het Noordeinde te catalogiseeren.
Dit was niet de eerste maal dat Holtrop het voorrecht had aan het vertrouwen van zijn vorst te beantwoorden, doch vóor dat ik hier in bijzonderheden treed, moet ik den blik eenige jaren terugslaan en de werkzaamheden vermelden, welke hij als hoofdredacteur van het stedelijk dagblad der residentie op zich nam alsmede die welke door de stichting van het museum Meermanno-Westreenianum op zijne schouders gelegd werden.
Tegen het einde van 1844 stierf de geachte wethouder Mr. A. Bachman van Schipluiden en Hodenpijl, die sedert het oogenblik der vaderlandsche onafhankelijkheid 's Gravenhagen's ingezetenen in het collegie van het dagelijksch bestuur had vertegenwoordigd; in zijne plaats werd verkozen het raadslid Jhr. Mr. J.C. de Jonge. Deze was behalve archivaris des rijks ook eerste redacteur van het Dagblad van 's Gravenhage, en daar laatstgemelde betrekking onder het opzicht van burgemeester en wethouders stond, moest hij die laten varen.
Nu vijfentwintig jaren geleden was dat stedelijk orgaan een blaadje, dat driemaal 's weeks verscheen, nooit polemiseerde en alleen het dagelijksch en stadsnieuws bevatte. Het voornaamste waarop de eerste redacteur te letten had was om aan de in 's Gravenhage zoo talrijke gestelde machten geen aanstoot te geven en vooral in geen polemiek te komen. Voor de keus van een opvolger voor den heer de Jonge kwam het meer op den persoon dan op bekwaamheid als courantier aan en Holtrop, die in 1843 gehuwd 1 was, die met

{==660==} {>>pagina-aanduiding<<}

zijne zucht voor gastvrijheid en weldadigheid in een stad als de residentie noode kon rondkomen met zijn tractement, dat nog steeds, even als in 1835, op ƒ 1400 gehouden werd, - Holtrop stond naar die betrekking en verkreeg haar. Bij de hooge regeering vond deze cumulatie van ambten geen bezwaar; dè Koninklijke Bibliotheek was nog toenmaals, overeenkomstig haar reglement, drie dagen in de week gesloten en op die drie dagen juist moesten de werkzaamheden voor het Dagblad verricht worden.
Ook hier was Holtrop toenmaals juist op zijn plaats; van zijne hand werden zeer vaak bijdragen over opmerkelijke verschijnselen op het terrein van letterkunde en boekenkennis in de courant opgenomen; zijne betrekking tot de landsboekerij gaf hem daartoe vaak ongezocht de uitnemendste gelegenheden. Een courantier, een journalist, in de beteekenis welke die woorden thans hebben, was hij niet en is hij niet geworden. Daartoe behooren andere gaven, andere opleiding, andere zenuwen dan Holtrop had. Het was dan ook alleen als een gevolg van de gewijzigde tijdsomstandigheden dat hij met zijn mede-redacteur, den heer A. Belinfante, zich tien jaren later, in 1855, tot het bestuur der residentie wendde met het betoog, dat men niet langer kon volstaan met een blad dat slechts driemaal 's weeks uitkwam, dat geen politieke stukken mocht opnemen, dat, in éen woord, niet op de hoogte van den tijd was en door zijne eigen organisatie te gronde zou gaan. De raad, die de verantwoordelijkheid van een politiseerend blad in de residentie niet op zich nemen wilde, evenmin als de kans om wellicht geld bij de courant in te schieten, gaf er de voorkeur aan om den eigendom van het Dagblad tegen eene vaste recognitie aan de beide redacteuren af te staan die dezen aanvaardden. Nu echter werd voor Holtrop het bestuur bemoeilijkt; niet alleen dat een dagelijksch verschijnen van het blad, in steeds uitgebreider formaat en zeer gewijzigden inhoud, hem meer tijd kostte dan hem van zijne overigens

{==661==} {>>pagina-aanduiding<<}

drukke bezigheden overschoot, maar hij raakte ook in geldelijke beslommeringen toen het bleek, dat de nieuwe eischen welke men aan de dagbladpers stelde zich ook oplosten in verhoogde onkosten en het aanschaffen van snelpersen ter drukkerij. Op 17 September 1862 ging hij met zijne beide 1 mede-eigenaren van het Dagblad een vennootschap aan tot het uitoefenen, voor gezamenlijke rekening, van eene couranten boekdrukkerij met al hetgeen daartoe behoort, onder de firma P.E. van Staden & Zoon, zijnde de naam die gedurende de laatste halve eeuw, als die van de uitgevers, op de courant gestaan had.
Moeielijkheden van allerlei aard begonnen zich nu voor te doen en toen er sprake van kwam om de courant te verkoopen, was het Holtrop die dat denkbeeld met alle kracht ondersteunde. De verkoop volgde eindelijk, na veel aarzelens, op 24 December 1863, aan de namelooze vennootschap welke het Dagblad thans nog exploiteert. Het heeft Holtrop steeds leed gedaan dat het blad 't welk, onder zijne leiding, een eervollen rang onder de liberale couranten had weten in te nemen, door dien verkoop tot de tegenpartij overging; dit is echter niet gebeurd dan nadat herhaalde aanzoeken om de liberale partij, zelfs tegen een veel minderen koopprijs, tot de overname te bewegen, van de hand gewezen waren.
Deze verhouding van Holtrop tot de dagbladpers gaf aanleiding, dat hij in de gelegenheid kwam om den Koning meer persoonlijk zijne diensten te kunnen wijden. Het is daarom dat ik hier eerst over zijn betrekking als intendant van Z.M. voor de Koninklijke schouwburgen zal handelen, ofschoon de opsomming zijner werkzaamheden aan het museum door den baron van Westreenen van Tiellandt gesticht, volgens de tijdorde, den voorrang zou moeten hebben.

{==662==} {>>pagina-aanduiding<<}

Reeds in 1848 was Holtrop als hoofdredacteur van het Dagblad van 's Gravenhage door den toenmaligen Prins van Oranje geraadpleegd; later mocht hij den Vorst in zaken op de boekenwereld betrekking hebbende met zijn raad bijstaan.
Zoodra de Prins als Koning Willem III optrad, benoemde hij den heer Holtrop tot ridder van den Nederlandschen Leeuw 1 en toen Hij, op het voetspoor Zijns Doorluchtigen Vaders (die in tien jaren tijds ƒ 1,200,000 aan de schouwburgen ten koste legde) zijn Koninklijke bescherming aan het tooneel verleende, vond hij weldra in Holtrop den persoon geschikt en berekend voor de betrekking van Intendant, dat wil zeggen van tusschenpersoon tusschen den beschermheer en de bestuurders der schouwburgen, meer bepaaldelijk van de opera.
Aan dit vereerend vertrouwen beantwoordde Holtrop naar

{==663==} {>>pagina-aanduiding<<}

zijn beste vermogen en tot voldoening van zijn hoogen lastgever zoowel als van de kunstenaars wier belangen hij geroepen was voor te staan; zijne betrekking, die hij niet gewenscht en nog veel minder gezocht heeft, was geheel honorair; zij eindigde in 1853 toen de Koninklijke bescherming zich in anderen, minder opzettelijken vorm, voor het tooneel ging openbaren.
Reeds dadelijk na zijn optreden als intendant werd op 's Konings last een Programma ter aanmoediging van Nederlandsche componisten gedrukt en verspreid. Daarin werd door Z.M. een gouden medaille van de eerste grootte uitgeloofd aan zoodanigen Nederlandschen componist die de best gekeurde muziek voor eene opera zou hebben geschreven op het daartoe uitsluitend bestemd libretto, vervaardigd door een der meest beroemde Fransche tooneeldichters. De eerste die ingevolge dezen prijskamp het uitgeloofde eermetaal verwierf, was de heer M. Lazare, de tweede de heer C. van der Does.
Holtrop maakte ook, met de heeren J. van Lennep, J.H. Burlage, H.J. Schimmel en A.J. de Bull de commissie uit welke op 20 Mei 1851 door den Koning benoemd is ‘ter beraming en opgave der middelen tot herstel van het nationaal tooneel.’ Reeds in de volgende maand bracht die commissie haar Verslag uit 't welk gedrukt is 1; haar voorstel tot het bereiken van het beoogde doel was om vier krachtige hefboomen, wier steunpunt hooge bescherming moet zijn, te gelijk in werking te brengen, namelijk ‘goede stukken, goede acteurs, een kundig en ijverig bestuur, een deelnemend publiek.’
Zoo als men ziet was deze poging om ons Nederlandsch tooneel op te heffen uit de diepte waarin het verzonken is (en zij was niet de eerste van dien aard) op breede leest geschoeid, zij mocht zich verheugen in de algeheele en krachtige medewerking des Konings, blijkens schrijven van 27

{==664==} {>>pagina-aanduiding<<}

Juni 1851, achter genoemd rapport afgedrukt, en wat heeft zij gebaat? Is zij met hare voorgangsters niet eene vingerwijzing voor latere proefnemingen tot hetzelfde doel in 't werk gesteld? en wanneer ook deze het doel niet bereiken, zouden we dan uit zoo vele teleurstellingen niet moeten leeren, dat hier eene, althans vooreerst, ongeneeslijke kwaal aanwezig is? dat eene wederzijdsche werking van tooneel en publiek op elkander, in steeds lager zinkend peil, een toestand heeft doen geboren worden welke alleen door de gunstigste omstandigheden, gepaard aan langdurige en aanhoudende zorg, kan verbeterd worden?
Inmiddels waren de werkzaamheden ter Koninklijke Bibliotheek onafgebroken voortgezet; zij was verrijkt o.a. met eene verzameling handschriften en oude drukwerken uit Maastricht afkomstig (1839), met de boekerij van het voormalige klooster te Weesp, door Ds. F.H.G. van Iterson aangeboden (1847); van de ambtenaren was de heer Loffelt in 1844 gestorven en de heer Noordziek in 1847 tot directeur van het Bijblad der Nederlandsche Staats-courant benoemd in plaats van den heer D. Veegens, die griffier van de Tweede Kamer der Staten-Generaal geworden was; schrijver dezes had achtereenvolgend de plaatsen ingenomen door die beide opengelaten.
In 1844 werd der boekerij een verlies berokkend dat Holtrop met al de kracht die in hem was heeft trachten af te wenden. Te vergeefs echter. Wanneer men de toenmaals ten opzichte van deze rijksinstelling gepleegde daad naar billijkheid beoordeelen wil, moet men zich herinneren, dat zij plaats had in het jaar van het aanzuiveren van allen achterstand, in het jaar der vrijwillige leening. Dat zij echter bitter hard was voor die instelling en diep gevoeld werd door hem die er, door zijn ambt en zijne liefde, toe geroepen was om den bloei der bibliotheek te behartigen, dit is buiten kijf.
De wet van 10 Februari 1844 no. 8, houdende regeling

{==665==} {>>pagina-aanduiding<<}

van uitgaven ten laste van op te heffen fondsen, ontnam aan de Kon. Bibliotheek een fonds, dat van haar ontstaan af haar was bijgebleven met het doel om eenmaal, wanneer de renten er van tot eene zekere hoogte zouden gebracht zijn, de dotatie dier inrichting te verhoogen in een tijd wanneer zij door hare meerdere uitbreiding ook meerdere behoeften zou gevoelen.
Dat fonds, afkomstig ‘van den Ed. Hoogen Raad en waarvan de oorsprong onbekend was’ werd in 1798 het fonds der nationale boekerij. Onder Koning Lodewijk, op 5 November 1807, schreef de baron Meerman aan den Vorst: ‘J'ai trouvé la caisse de la Bibliothèque riche de ƒ 68,000 valeur nominale et rapportant annuellement ƒ 2557.10 (y compris pourtant ƒ 700 de Rentes de 20 ans).’ In 1811 onderging het fonds het lot van alle Nederlandsche staatspapieren, het werd getierceerd.
Met de boekerij door het Haagsche gemeentebestuur aan den Souvereinen Vorst aangeboden werd het fonds, ingevolge de wet van 14 Mei 1814, op het Grootboek der Nationale Schuld ingeschreven en daar bleef het in wasdom toenemen, terwijl het oog van den bibliothecaris steeds met welgevallen zijn groei gadesloeg en deze zich gelukkig voelde bij de gedachte, dat de renten er van te eeniger tijd het toen vooral karige budget der boekerij zouden komen vergrooten.
Aan die verwachting werd door de opgemelde wet de bodem ingeslagen. Het fonds bedroeg toen ƒ 114,700 aan inschrijvingen op het Grootboek der 2 ½ p. Cts. Nationale Werkelijke Schuld en tegelijk met een aantal andere fondsen werd het in de schatkist gestort. Wel werden de gedeeltelijke renten ad ƒ 2,800 op het budget der Koninklijke Bibliotheek gebracht, maar wat had er vooraf plaats gehad? Op den gewonen tijd was aan de boekerij haar budget toebedeeld, doch daarop was de som van ƒ 2,800 afgetrokken en bij slot van rekening was haar inkomen hetzelfde gebleven terwijl het fonds onherstelbaar voor haar verloren was. Ik

{==666==} {>>pagina-aanduiding<<}

mag wel zeggen onherstelbaar, want al wat menschelijker wijze mogelijk was om het te redden is door Holtrop gedaan die, zonder aanziens des persoons, zich zelfs achter den minister om tot den Koning wendde..... Zijn brief werd in handen des ministers gesteld die den schrijver herinnerde aan de fabel van den ijzeren en den aarden pot.... en aan de omstandigheid dat men leefde in het jaar waarin alle achterstand moest gedekt worden.
Het jaar 1848 bracht der boekerij op nieuw een verlies, dat echter weldra bleek een rijke aanwinst, een nieuwen luister voor haar met zich te voeren. De baron W.H.J. van Westreenen van Tiellandt, sedert 6 Mei 1829 raad bij deze instelling en sedert 29 September 1842 directeur er van, kwam op 22 November te overlijden. De verdiensten van dezen geleerde zijn door Holtrop in de levensberichten van deze Maatschappij geschetst 1.
Hij die van zijn prille jeugd af was geprikkeld door eene onleschbare dorst naar alles wat eenige oudheidkundige of kunstwaarde bezit, die zich voornamelijk had toegelegd op het bijeenbrengen van penningen, van handschriften en bovenal van drukeerstelingen uit alle mogelijke drukkerijen, hij liet bij testament, gedagteekend 18 November 1848, al die verzamelingen met het huis waarin zij vervat waren en zijn vermogen ter bestrijding van de kosten, aan het Rijk der Nederlanden na; door zijn dood erlangde dat testament kracht van uitvoering. Onder de voorwaarden door den erflater vastgesteld zijn er die het bewijs leveren dat de baron van Westreenen tot een voorbijgegaan tijdperk behoorde, maar de bepaling welke vaststelt dat de naam van Meerman met den zijnen op het museum moet prijken bewijst voor den pieusen geest die haar in de pen gaf. De heer J. Meerman toch had eveneens bij laatsten wil zijne oneindig rijker ver-
{==667==} {>>pagina-aanduiding<<}
zamelingen aan de stad 's Gravenhage vermaakt; zij waren door die stad niet aanvaard omdat het onderhoud en het bijhouden der collectie eenig geld zou kosten en de gemeente toen arm was. Uit dien hoofde is de Bibliotheca Meermanniana in 1824 publiek verkocht. De heer van Westreenen, een van de uitvoerders van Meerman's testament, besteedde al hetgeen hij uit diens nalatenschap verwierf, ongeveer ƒ 12,000, in die auctie en kocht menig kostelijk handschrift of zeldzaam drukwerk, dat nog nu onder de belangrijkste stukken van zijn museum gerangschikt wordt. Deze omstandigheid, gevoegd bij zijn leedwezen dat het edele doel van Meerman's erflating niet bereikt was, noopte hem om in zijn eigen testament de bepaling op te nemen, dat zijn museum zou genaamd worden Museum Meermanno-Westreenianum.
Gaarne had de heer van Westreenen van zijne stichting eene zelfstandige gemaakt gelijk aan die van Teyler te Haarlem. Zijn vermogen echter was, ook door de aankoopen welke hij steeds deed, zoodanig versmolten, dat het bij berekening bleek, dat de betaling van het dan gevorderde collateraal een gedeelte zou verslinden van het voor de inrichting volstrekt noodige geld. Daarom, hijzelf heeft het mij, enkele dagen vóor zijn dood, medegedeeld, stelde hij het Rijk der Nederlanden als erfgenaam in met bepaling dat de bibliothecaris der Koninklijke Bibliotheek steeds hoofdbestuurder er van zou wezen.
Als zoodanig trad Holtrop, niet dadelijk bij het overlijden van den baron maar eerst op 2 September van het volgende jaar, in functie. De vertraging was veroorzaakt door het vraagstuk der collateraal-gelden welke de Minister van Financiën beweerde dat wel betaald moesten worden, terwijl de Minister van Binnenlandsche Zaken daarin met hem van meening verschilde en de staat van den boedel ook zoodanige uitbetaling niet gedoogde. Nadat eene deputatie van vermogende Amsterdammers zich tot de regeering gewend had met het verzoek om het legaat toch niet van de hand te wijzen

{==668==} {>>pagina-aanduiding<<}

onder aanbod om eventueel voor de kwijting van het recht van collateraal te zorgen, liet de Minister, Mr. J.M. de Kempenaer, zich door den Koning machtigen tot de aanvaarding van den boedel en deze machtiging, op 2 Juli 1849 gedagteekend, kwam eerst door 's ministers aanschrijving van 1 September daaraanvolgende tot uitvoering. Dat Holtrop van het oogenblik dat de zaak aan hem was opgedragen geen tijd verzuimde, moge reeds blijken uit de omstandigheid, dat de overneming door hem op Zondag geschiedde. Van toen af begon het werk van schiften, collationeeren, ordenen, catalogiseren van dat huis vol voorwerpen van meer of minder waarde, in lokalen vereenigd die ongeschikt en geheel uitgewoond waren. Zijn streven was om het Museum Meermanno-Westreenianum tot eer van den stichter, tot sieraad van de hofstad en tot nut van het wetenschappelijk publiek te maken zooveel als de middeneeuwsche bepalingen van het testament zulks eenigzins toelaten. Dat Holtrop dat drieledig doel bereikt heeft is ontegenzeggelijk.
De noodige werkzaamheden, waaraan meestal de avonden besteed werden, gepaard met eene gedeeltelijke verbouwing van het huis, duurden tot 7 October 1852 toen het museum onder grooten toevloed van belangstellenden geopend is. 1
Kort te voren, op 17 Mei 1852, was de zoogenaamde Vattemare-Commissie benoemd en Holtrop was daarvan lid geworden benevens Dr. L.J.F. Janssen, en Dr. R.C. Bakhuizen van den Brink. Hij verwachtte veel goeds uit het door den heer Vattemare met meer dan gewone bespraaktheid der Nederlandsche regeering aangeprezen stelsel van

{==669==} {>>pagina-aanduiding<<}

internationale ruiling van voorwerpen van wetenschap en kunst. Tot dat stelsel waren de regeeringen van de meeste der Vereenigde Staten van Noord-Amerika, en die van Zwitserland en Frankrijk toegetreden. De stichter er van was een zeer bekend persoon, ofschoon zijn geslachtsnaam hier geene herinneringen opwekte; hij was dezelfde die voor en na 1830 ons land bezocht als de beroemde buikspreker Alexandre, die in de vlugschriften van dien tijd met Alexander den Groote en met Keizer Alexander van Rusland vergeleken werd en wiens uitnemende kunstverrichtingen nog bij velen onvergetelijk blijven. Toen reeds, ten minste hij heeft mij zulks verhaald, was hij vervuld met het denkbeeld om een nieuwen band van verbroedering tusschen de volken tot stand te brengen door eene internationale ruiling van hetgeen elk volk daartoe kon afzonderen, 't geen voornamelijk zag op de boekwerken die op last of met medewerking van de gouvernementen tot stand gekomen zijn, waardoor een groot aantal afdrukken er van overtollig aanwezig en daardoor beschikbaar was. Naarmate zijne kunstvaardigheid afnam, geraakte de verbroedering der volken bij hem op den voorgrond en zoo kwam, omstreeks 1850 in de Vereenigde Staten en iets later in Frankrijk en Zwitserland, zijn denkbeeld tot uitvoering. Nederland, zooals reeds gezegd is, sloot zich in 1852 daarbij aan en eene som van ƒ 700 werd op het budget van den staat gebracht waarvan de agent voor Nederland, Alexandre Vattemare ƒ 500 trok.
Aanvankelijk had men reden zich over de werking van het stelsel te verheugen, maar langzamerhand werden de toezendingen minder, tevens minder belangrijk en bleek het dat de gezonden boekwerken in vele gevallen onvolledig waren, een gevolg van de slofheid van den agent maar meer nog van de omstandigheid, dat niet alle commissarissen in het buitenland hun geestdrift voor het verbroederend maar onbezoldigde ambt hadden wakker gehouden. Toen de bezendingen eene geringere waarde per jaar vertegenwoordigden

{==670==} {>>pagina-aanduiding<<}

dan de ƒ 700 welke aan het stelsel ten koste gelegd werden, sloeg de Nederlandsche commissie zelve hare opheffing voor en op 3 Juni 1862 werd daartoe besloten.
Dat Holtrop in deze de gelegenheid niet liet voorbijgaan om de Haagsche boekerij zooveel te bevoordeelen als de billijkheid tegenover de andere Nederlandsche bibliotheken toeliet, behoeft geene afzonderlijke vermelding.
Van 17 Juni tot 14 September 1853 nam hij de betrekking waar van directeur van het Koninklijk kabinet van gesneden steenen, penningen en munten, in het gebouw der Koninklijke Bibliotheek geplaatst. Die betrekking was opengevallen door den dood van Jhr. Mr. J.C. de Jonge en werd op laatstgemelden datum weder vervuld door het optreden van den tegenwoordigen directeur, den heer J.F.G. Meijer.
Op de bibliotheek, die in 1854 verrijkt was met de aanzienlijke handschriftelijke nalatenschap van den geleerden Deventerschen burgemeester Gijsbert Cuper, begon men nu aanstalten te maken tot de uitgaaf van den catalogus der incunabulen. De verzameling dier zeldzame drukwerken, aldaar aanwezig, dankt hare eerste uitbreiding aan de rijke boekerij van den Haagschen advocaat J. Visser door Koning Lodewijk, bij besluit van 11 September 1809, aangekocht. De heer Flament, die doordrongen was van de waarde welke zoodanige collectiën voor elke nationale boekerij bezitten, had geen gelegenheid laten voorbijgaan om de Haagsche bibliotheek in dit opzicht te verrijken. Holtrop had met Flament's kennis ook zijne liefde en hoogachting in dit opzicht geërfd; de stichting van het Museum Meermanno-Westreeninanum, zoo rijk in dergelijke boekwerken, dat alles te zamen, deed het oogenblik geboren worden waarop men de alsnu bijeengebrachte schatten aan de boekenwereld kon bekend maken. Aan het besef daarvan paarde Holtrop het gevoel van zedelijke verplichting om zoodanige boekenlijst te doen beantwoorden aan hetgeen men van het toenmalige standpunt der bibliographie daarvan verwachten mocht.

{==671==} {>>pagina-aanduiding<<}

Die boekenlijst, lang voorbereid, verscheen in 1856. 1 Zij bevatte de bibliographisch nauwkeurige beschrijving van de wiegendrukken in de Koninklijke Bibliotheek bewaard, alsmede van de Nederlandsche incunabulen uit het Museum Meermanno-Westreenianum; zij was van goede registers voorzien en vond een uitmuntend onthaal vooral bij boekerij-bestuurders die daarin voor zich een model ter navolging vonden. Tijdens de bewerking er van werd Holtrop getroffen door het denkbeeld van het nut, dat de uitgave zou kunnen opleveren van een atlas tot dien catalogus, bevattende de afbeelding van al de lettersoorten, de drukkersmerken, de houtsneden en vignetten van die gedenkteekenen uit de eeuw welke de boekdrukkunst zag ontstaan. Aan dat denkbeeld had zijn groote werk, getiteld: Monuments typographiques des Pays-Bas au quinzième siècle. - Collection de facsimile d'après les originaux conservés à la Bibliothèque Royale de la Haye et ailleurs, publiée avec l'autorisation de Son Excellence le Ministre de l'Intérieur par J.W. Holtrop. - Établissement lithographique de E. Spanier, 2 zijn ontstaan te danken.
Eenmaal dit plan opgevat en met aanvankelijken bijval aan de uitvoering begonnen hebbende, deed Holtrop nog eene schrede verder en, in plaats van een atlas op de Haagsche verzamelingen, leverde hij een atlas op de Nederlandsche typographie in de vijftiende eeuw. Voor dit uitmuntend werk, waarvan geen letterkunde hem een voorbeeld kon leveren maar dat door alle andere natiën moet nagevolgd worden, vond hij nog tijd te midden van elkander afwisselende, elkander vaak verdringende bezigheden.

{==672==} {>>pagina-aanduiding<<}

Het was opmerkelijk de vorderingen van dien arbeid dag voor dag gade te slaan. Welke inspanning van alle krachten om de facsimilia dien naam waardig te maken, welke aanhoudende zorgen en veelvuldige besprekingen door elk der 130 platen of den daarbij behoorenden tekst vereischt! Hoeveel proefnemingen, met verschillende toepassingen van de photographie, gedaan in de veronderstelling dat wellicht een beter middel van reproductie zou kunnen gevonden worden, en welke steeds bleken minder aan het doel te beantwoorden dan de calqueer-methode door den lithograaf E. Spanier zoo verdienstelijk beoefend! Welk een genot wanneer de vergelijkende typen-studie, door zijn werk voor het eerst mogelijk gemaakt, tot verrassende ontdekkingen leidde! Welk een ernstig streven daarna om zoodanige ontdekkingen tot in hare kleinste bijzonderheden in het licht te stellen!
Zoo ontwikkelde zich dat werk 't welk de bewondering van alle deskundigen opwekt en waarvoor de schrijver een zeer uitgebreide briefwisseling voerde met vele ook buitenlandsche boekerijen die elk op hare beurt, door de mededeeling van enkele harer schatten, tot het welslagen van het geheel hebben bijgedragen. 1
Nog onlangs getuigde van de waarde van dien Catalogus en van deze Monuments de thans voorzeker meest bevoegde beoordeelaar van palaeotypographischen arbeid, de heer Henry Bradshaw, bibliothecaris der Universiteit te Cambridge. ‘The librarians at the Hague’ - zegt hij op blz. 16 van zijn klein maar veelbeteekenend boekje: A classified index of the fifteenth century books in the collection of the late M.J. de Meyer, (London 1870 in 8o.) ‘The librarians at the Hague have done very good service, and the Catalogus of 1856 is far the most valuable contribution to this class of literature

{==673==} {>>pagina-aanduiding<<}

which we have, so far as extent is concerned,’ en verder ‘except Mr. Blades' monograph of Caxton's press, the Hague Catalogus and Monuments typographiques are the only books existing in any literature, so far as I know, which render the study of palaeotypography in any way possible upon a proper basis.’
Wat overigens het nut aangaat 't welk Holtrop met deze Monuments gesticht heeft, de volgende getuigenis moge daarvan het bewijs leveren en den omvang aangeven. In zijne studie: De uitvinding van de boekdrukkunst 1, Hoofdstuk I, De methode van onderzoek, zegt Dr. A. van der Linde: ‘Niet door handig redeneeren en schermen met duizend mogelijke mogelijkheden kan de kwestie, wie de typographie heeft uitgevonden, worden opgelost, maar alleen, als elke andere, door onvermoeid historiesch onderzoek, door wetenschappelijken arbeid. Het prachtig werk van den heer Holtrop is een schitterend voorbeeld van wat er op dit gebied te doen valt. Met eene nauwgezetheid die eerbied afdwingt, worden in de Monuments de rezultaten meegedeeld van onmisbare nasporingen. Dat boek is een bibliotheek, maar een bibliotheek waarin we worden rondgeleid door een eigenaar, die niet slechts is bibliophile maar bovendien biblioloog. Ik ontzeg dan ook onbeschroomd aan ieder het recht om voor het vervolg in de thans behandelde kwestie mee-te-spreken, die de Monuments typographiques niet ernstig heeft bestudeerd.’
Dezelfde geleerde verhaalt ook in het vervolg van dat werk hoe Holtrop hem heeft opgewekt tot die studie, hoe deze, ofschoon toen reeds lijdende, niet ophield den overgrooten voorraad van zijn weten op dit punt te zijner beschikking te stellen. Holtrop zelf heeft zich steeds aangesloten, wat de aanspraken van Nederland op de eer der uitvinding van de boekdrukkunst betreft, bij de meening van zijne tijdgenooten en ofschoon de twijfel in zijn verstand zich

{==674==} {>>pagina-aanduiding<<}

deed hooren, heeft het hem steeds aan den onmisbaren tijd ontbroken om zulk een ingewikkeld onderwerp met de noodige kalmte onafgebroken te onderzoeken. Juist de bewerking van zijne Monuments, van de gedenkteekenen dus die in dit proces eene getuigenis moesten afleggen, versterkte zijn twijfel, die hij in het vertrouwelijk gesprek openbaarde en ontwikkelde, en herhaaldelijk drukte hij jegens mij de begeerte uit, dat Dr. van der Linde, die aan genoegzame voorbereiding, den noodigen tijd en het talent paarde, zich mocht aangorden om van een wetenschappelijk onbevooroordeeld standpunt die zaak te onderzoeken en tot helderheid te brengen. Toen dit werkelijk gebeurde, neigde Holtrop's geteisterd lichaam reeds ten grave; hij heeft slechts de eerste hoofdstukken kunnen lezen, maar wat hij ook mocht gewenscht hebben in den vorm dier studie gewijzigd te zien, hij had de overtuiging gekregen, dat aan zijn verlangen zou voldaan worden.
Te midden van de werkzaamheden die de Monuments typographiques gedurende elf jaren van hem vorderden, gaf Holtrop nog twee werken uit die geheel met die werkzaamheden in verband staan. In 1861 gaf hij bij Martinus Nijhoff te 's Gravenhage een facsimile in het licht van een houtsneewerkje waarvan het eenig bekende exemplaar in de boekerij van het Museum Meermanno-Westreenianum berust. Het is genaamd Beichtspiegel nach den zehn Geboten 1 en werd met groote kunstvaardigheid op steen gebracht door wijlen den heer E. Spanier, die ook voor het grootste deel de platen der Monuments bezorgde en veel heeft toegebracht tot het uitmuntend slagen van die onderneming.
Holtrop was door eigen ondervinding te zeer overtuigd

{==675==} {>>pagina-aanduiding<<}

geworden van het nut 't welk getrouwe nabootsing van dergelijke stukken voor de studie van de oudheidkunde in zijn vak oplevert, dan dat hij de gelegenheid zou verzuimd hebben het reeds bestaande aantal facsimiles van dergelijken aard te vermeerderen met dat van een blockbook berustend in eene verzameling waarover hij gesteld was. Hij heeft zijne uitgaaf verrijkt met eene vertaling van het oorspronkelijke en de geschiedenis van het eenig overgebleven exemplaar.
Het tweede, meer omvattend werk, en dat eene wijdere strekking heeft, verscheen bij denzelfden uitgever in 1862. Het behelst de geschiedenis van den boekdrukker Dirk Martens te Aalst aan wien door de heeren de Gand en van Iseghem monographiën gewijd zijn waarin zij hem niet slechts den eersten Belgischen boekdrukker in België noemen maar hem zelfs de eer toeschrijven als zou hij de typographie in België hebben ingevoerd. Holtrop was bij de omwerking van den tekst zijner Monuments gevorderd tot de geschiedenis van Aalst en bij het kritiesch onderzoek waaraan hij de werken der genoemde schrijvers onderwierp, dijde zijn arbeid zoozeer uit, dat hij er de voorkeur aan gaf om al zijne argumenten te berde te brengen in een afzonderlijk geschrift, terwijl in den genoemden omgewerkten tekst alleen de uitkomsten van zijn onderzoek werden nedergelegd.
Dit boekje van 118 bladzijden groot 1 kon zoo alleen door Holtrop worden geschreven; alleen zijn kennis van al wat gedrukt is in de eeuw welke de boekdrukkunst heeft zien geboren worden, alleen zijn fijne opmerkingsgave en afdoende betoogtrant waren in staat om de moeielijke vraagstukken op te lossen welke met de invoering van de typographie in Zuid-Nederland in verband staan. Het feit door van Iseghem vooropgezet wordt door Holtrop omvergestooten; aan Martens wordt al de eer toegekend welke zijn wetenschappelijk

{==676==} {>>pagina-aanduiding<<}

streven hem later heeft waardig gemaakt, maar zijn kroon als eerste drukker in België wordt aan den verdienstelijken Jan van Westfalen op het hoofd gezet. Deze studie schijnt het pleit beslist te hebben; van Belgische zijde is geen verweerschrift tegen het gevallen vonnis in verzet gekomen.
Dit was het laatste wetenschappelijke werk van Holtrop, voor zoover dit naar buiten werkte; alleen heeft hij nog in de laatste dagen van zijn leven eene briefwisseling gevoerd met den heer P. Deschamps, den schrijver van den Dictionnaire de géographie ancienne et moderne 1 die bij elke plaats door hem opgenoemd, ook de geschiedenis der boekdrukkunst aldaar mededeelt en dientengevolge zijn werk (als tweeden titel) genoemd heeft Supplément au Manuel du libraire. De heer Deschamps had, vreemd genoeg, Holtrop's werken niet gekend; hij neemt in zijne ‘Additions et corrections’ eene geheele reeks van verbeteringen op, hem door dezen toegezonden. In den regel spreekt de schrijver daarbij steeds van de ‘admirables Monuments typographiques.’
Met de opgaaf dat Holtrop, toegevende aan het verlangen van Dr. G. Simons, in den zomer van 1861 lid van de Jury voor de 6e afdeeling der algemeene Tentoonstelling van nijverheid, te Haarlem gehouden, is geweest, zijn wij genaderd aan het eind van het verhaal van zijn wetenschappelijk streven, dat wil zeggen van zijn leven.
Eene ziekte, welke in hare eerste beginselen zich geopenbaard had tijdens eene reis welke hij, met zijn gezin, in 1864 in Italië heeft gedaan, en die hem in steeds grootere mate het leven vergalde, noopte hem tegen het eind van 1868 om zijn pensioen als bibliothecaris te vragen, 't welk hem op de meest eervolle wijs en onder dankbetuiging voor de door hem bewezen goede diensten verleend werd. Maar voelde al Holtrop zich te afgemat om aan het hoofd der Koninklijke Bibliotheek nuttig voor de wetenschap en het publiek te

{==677==} {>>pagina-aanduiding<<}

blijven, hem ontbrak nog geenszins de lust tot geregelden arbeid, ja deze alleen scheen in staat om hem te doen berusten in den stap, uit overtuiging door hem gedaan, maar welke hem voorzeker ongemeen zwaar is gevallen. Hij vond dien arbeid in het Museum Meermanno-Westreenianum 't welk hij uit den chaos der nalatenschap van den baron van Westreenen had geschapen. Daar bracht hij te midden van voorwerpen van oudheidkunde en nieuwere kunst, te midden van handschriften en penningen, met wier rangschikking hij zich nog ijverig bezig hield, zijn laatste levensjaar door, daar stierf hij, door eene beroerte getroffen, op den 13 Februari 1870, omgeven door boeken en slechts door een kamerschut gescheiden van zijn Erard-vleugel welke, nevens de onophoudelijke zorgen zijner gade, zijne laatste donkere dagen had helpen verhelderen.
 
Holtrop had een eigenaardig karakter. Hij was goedhartig en milddadig tot aan, tot op den rand der zwakheid, openhartig tot daar waar deze deugd in bitsheid ontaardt; steeds was hij gereed voor anderen te geven wat hij had, zijn talent, zijn tijd, zijn geld; opmerkelijk was zijn streven om jonge lieden in hun vak, in hun arbeid te ondersteunen en aan te moedigen; allen die met hem in betrekking geraakten ondervonden de uitwerkselen van zijn eigen ijver welke aanstekend op den hunnen werkte; velen die deze levensschets lezen, zullen, evenals ik, de waarheid van deze stelling door hunne eigen ondervinding kunnen staven. Vasthoudend was hij in zijne vriendschap ook dan wanneer die niet meer met gelijke vriendschap werd beantwoord. Prikkelbaar van gemoed, in de hoogste mate dan wanneer eenig onrecht gepleegd, wanneer eenige verdienste te gering geschat werd, maar prikkelbaar van gemoed te allen tijde. In zijne onderzoekingen was hij bezield met eene zeldzame, taaie volharding, welke vermoeiend was voor zijne omgeving maar uitmuntende uitkomsten opleverde; hij besprak het onderwerp

{==678==} {>>pagina-aanduiding<<}

dat hem bezig hield zoo herhaaldelijk, bekeek het van zoo verschillende zijden, dat wanneer het in schrift of druk behandeld was men het voor uitgeput kon houden.
Bij zulk een karakter kan het geen verwondering baren, dat de vraag wel eens is geopperd: Is Holtrop een beminnelijk man? Nimmer was het moeielijk het antwoord in bevestigenden zin te geven door zoovele als hem meer dan oppervlakkig kenden, die de schors van den kern wisten te onderscheiden. Voor zoodanigen echter die slechts weinig met hem hadden omgegaan was 's mans eigenaardige opvatting van eens anders meeningen, die vaak de rechte was, zonder dat die andere zulks zou hebben willen erkennen, en die niet altijd vrij was van een hem eigen, bijtende satire, voldoende om de vraag ontkennend te doen beantwoorden. Deze laatste eigenschap was Holtrop van der jeugd af bijgebleven; zoo zij hem al geen vijanden heeft berokkend, zij heeft wellicht menigeen belemmerd zijn vriend te worden en in allen gevalle zijne steeds uitmuntende bedoelingen somtijds achter een gaas verborgen.
Maar waar ook verschil van meening over mocht bestaan niet over Holtrop's gastvrijheid; deze was spreekwoordelijk geworden. Gedurende meer dan dertig jaren was zijn huis de verzamelplaats van al de vreemde geleerden of kunstenaars die gedurende hun verblijf te 's Gravenhage met den bibliothecaris of den hoofdredacteur van het stedelijk orgaan in aanraking waren gekomen. Daarbij sloten zich vele Hagenaars der beide seksen aan en zoo kon men die meestal vaste bijeenkomsten bestempelen met den eigenaardigen aan Parijs ontleenden titel van Salon. Een levendig beeld van 't geen Holtrop's huis gedurende al dien tijd is geweest leest men in Hoffmann von Fallersleben's werk Mein Leben, Aufzeichnungen und Erinnerungen. Hannover, Rumpler 1868 in 8o. Bd. VI. blz. 104-109.

{==679==} {>>pagina-aanduiding<<}

Zoo ben ik tot het einde genaderd van de taak welke de Maatschappij gemeend heeft mij te moeten opdragen 1. Heb ik hare opdracht met liefde aanvaard, het was vooral in om dat niemand meer dan ik bekend is met hetgeen Holtrop heeft gedaan, meer vertrouwd is met hetgeen hij heeft gewild. Mijn streven in deze is geweest hem te schetsen als een geheel uitmakende met den werkkring waarin hij zich bewoog. Heb ik somtijds toegegeven aan de aanvechting om dien werkkring zelf in zijne bijzonderheden meer bekend te maken dan hij vroeger was, ik deed dit bij het besef dat, op enkele uitzonderingen na, Holtrop's streven en werken der vaderlandsche letterkunde en geschiedenis gewijd zijn geweest, en overigens in de overtuiging, dat zulks zou vergeven worden aan mij die meer dan dertig jaren onder en met

{==680==} {>>pagina-aanduiding<<}

hem gearbeid heb, die lief en leed zoowel als de werkzaamheden met hem deelen mocht en bij het schetsen van zijn levensloop zoo vaak aan eigen herinneringen de lijnen en kleuren daarvoor kon ontleenen.
 
M.F.A.G. CAMPBELL.
's Gravenhage, Juli 1870.




{==t.o. 681==} {>>pagina-aanduiding<<}


{== afbeelding 	==} {>>afbeelding<<}
    



{==681==} {>>pagina-aanduiding<<}




Levensberigt van Mr. Jan van 's Gravenweert.

Heden - 25 Augustus, 1870 - is het tachtig jaar verleden, - 1790 - dat deze uitmuntende Nederlander het licht zag, te Amsterdam. Den 4. April, hielp ik hem ter aarde bestellen, in het schoone Geldersche Oosterbeek, waar hij, sedert 1844, zijn lieflijk Otium kalm bewoonde, en aan zijne vrienden het in den huisdorpel gegrifte Salve - Welkom! - van harte toeriep, als zij hem daar, op zijn keurig landgoed kwamen bezoeken, in zijne werkzame avondrust.
Vooral de Nieuwjaarsdag werd door den Dichter, tot in zijn patriarchalen ouderdom, steeds eigenaardig-plegtig gevierd: dan toch kwamen jong en oud, de gemeente-inwoners van allen rang en stand, ook de minder gegoeden, en, in 't bijzonder, de behoeftigen Otium bezoeken, om den achtbaren landheer den heilgroet toe te spreken bij de vernieuwing van het jaar; die het noodig hadden, gingen nooit onbevredigd van hem heen, en in de harten van grijzen en kinderen liet door hem die dag immer eene feestlijke vreugde na.
Geen wonder, dat heel Oosterbeek treurde bij het vernemen van van 's Gravenweert's ernstige ongesteldheid, die

{==682==} {>>pagina-aanduiding<<}

zijn dood slechts weinige dagen voorafging, en dat de gansche bevolking der gemeente zich in droefheid kwam scharen bij zijne lijkkist, rond zijn graf. Dat was een indrukwekkend oogenblik, toen zijn stoflijk overschot daar voor aller oogen langzaam verdween, en, achtervolgens, vier sprekers het woord opnamen, om, diep geroerd, te schetsen, wat de edele ontslapene voor zijn land, voor zijne medeburgers, voor wetenschap, kunst en letteren, als mensch en christen, van zijne jeugd af aan, was geweest, en hoe men teregt kon zeggen: zalig de doode, wiens werken hem volgen tot over het graf.
Die sprekers waren de heer burgemeester van Oosterbeek, J. van Emden; de onlangs eerst vandaar verplaatste predikant, Ds. W. Zegers, Jzn; de schrijver van dit verslag, Dr. Wap, zijn warme vriend, sinds nagenoeg 40 jaar; en de heer G. Hilhorst, die in eene diepgevoelde en indrukwekkende poëtische improvisatie lucht gaf aan de stem van zijn bewogen hart. - Al die gewaarwordingen van droefheid en hulde, van rouw en hoop, in liefde en in geloof, losten zich, ten slotte, luide op in de smeltende en verheffende toonen van den treurzang, den overledene door Oosterbeeks Mannenkoor erkentlijk gewijd.
Toen dat alles ontboezemd was, verhief zich daar, snikkend en in tranen als verstikt, de stem van van 's Gravenweert's trouwen reisgezel, van zijn verknochten dienaar, méér nog, zijn vriend, den heer Jacob de Graaff, die hem, nagenoeg veertig jaren lang, bestendig en op al zijne verre togten, door het Noorden en het Oosten, wakker ter zijde stond, hem verzorgde, in krankheid verpleegde, ja, meer dan eens redde uit levensgevaar. - De eerlijke dienaar had in den braven meester alles verloren: hij zal hem een grafgedenkteeken stichten, en, als een onafscheidbare wachter, tot zijn dood toe, de groeve blijven bewaren, waar het stof van Jan van 's Gravenweert rust, naast dat van zijn vriend, Mr. Jacob van Lennep, en waar ook hij eenmaal sluimeren wil.

{==683==} {>>pagina-aanduiding<<}

Bij van 's Gravenweert's geboorte, was Bilderdijk 34 jaren oud, en verliet weldra, voor tien jaren, in ballingschap, het land. - 1795. - Binnen de vaderlandsche grenzen weêrgekeerd, ruischte het lied van den grooten bard betooverend in alle gevoelige harten rond, en wekte er harmonischen weêrklank alom.
Door Herman Bosscha en David Jacob van Lennep in de klassieke school der ouden, aan Amsterdams Illustre school grondig opgekweekt, kon het niet anders, of ook de geest en het hart van den ontluikenden van 's Gravenweert moesten aangetrokken, ja, vermeesterd worden door de harpakkoorden van den zanger der Ziekte der Geleerden en van zoo ontelbre werken der hoogste poëzy. - Pieter Joannes Uylenbroek, de gids van de meesten onzer dichters, in het begin der negentiende eeuw, was de verlichte vraagbaak mede van van 's Gravenweert. Door dezen lettervriend aangespoord, en door zijne voortreflijke leermeesters gesteund, trad de rijk begaafde jongeling - ja, men zou mogen zeggen, knaap - op zijn 16. jaar reeds met den Theseus, een treurspel uit het Fransch van Mazoïer, te voorschijn, een tooneelstuk, dat, door zijn bijval, hem den eere-toegang tot den Amsterdamschen stads-schouwburg gaf. De Ifigenia in Tauris, naar Guymond de la Touche, en de Britannicus van Racine, zijn de dramatische vertalingen, die behooren tot zijn 18. en 19. jaar. - Ninus de Tweede, naar Briffaut, voor den beroemden tooneelkunstenaar Andries Snoek bestemd, en aan zijn attisch-fijnen leermeester, professor van Lennep, opgedragen, schreef hij op zijn 23., en het treurspel Coriolanus, naar la Harpe, op zijn 25. jaar. - Van Harens onspeelbaar treurspel Agon, Sultan van Bantam, fiks opnieuw bewerkt, vindt zijne plaats in van 's Gravenweert's lettertijdvak, ongeveer 20 jaren daarna.
Op zijn 18. jaar droeg hij, in de Maatschappij Felix meritis, onder luide toejuiching, zijn vaderlandsch dichttafereel Regulus (in 4 zangen) voor. Daaruit vooral bleek reeds,

{==684==} {>>pagina-aanduiding<<}

welke leiding en vorming de wakkere knaap uit de schatten van Rome's en Griekenland's meesterdichters had ontleend, nadat hij, van 1803 tot 1808, met vijftien achtereenvolgende eerste letterprijzen en door eene latijnsche oratie over Vondel, uit het Amsterdamsche gymnasium naar het Athenaeum der hoofdstad was overgegaan, om, vervolgens, aan Utrechts hoogeschool, (1810), op eene dissertatie over een zeer gewigtig punt van strafregt, de morte civili, tam apud Romanos, quam apud Francos, - een parallel tusschen de Romeinsche en Fransche wetgeving, - met den Meestertitel in de regten te worden gepromoveerd. - De Regulus, eerst afzonderlijk uitgegeven, verscheen later in van 's Gravenweert's Verspreide Lettervruchten, 1819, te Amsterdam, bij J. van der Hey & Zn. Die bundel bevat, onder anderen, ook het Verbond der Edelen, de Schim van Karel V, eene hulde aan Bilderdijk, en een afscheid aan mevrouw Ziesenis-Wattier.
Doch van bijzondere beteekenis is de vertaling in dichtmaat van Homerus' Ilias, door van 's Gravenweert, op zijn 18. jaar aangevangen en op zijn 28. voltooid, een reuzenarbeid, waartoe, behalve den hoogleeraar van Lennep, ook Wiselius, Falck, le Brun (Hertog van Plaisance, oud-gouverneurgeneraal der Hollandsche Departementen van het Keizerrijk), - die de Ilias in proza had bewerkt - maar, vooral, Bilderdijk hem krachtig hadden gespoord. De onsterflijke meester, die slechts enkele stukken van den Griekschen hoofdzanger in onze taal schitterend overzette, bragt aan van 's Gravenweert, met een exemplaar van zijn Ondergang der eerste wareld, deze hulde over het volbragte werk roerend toe:

Homerus' tolk by 't vaderland, 
In zielsgevoel mijn aanverwant, 
Als Vriend, in 't felst des noods bestand, 
Ontvang van 's grijzen zwervers hand, 
Aan 't graf genaderd tot den rand, 
Dit onvoleindigd onderpand 
Eens Dichtgloeds, lang reeds uitgebrand. 



{==685==} {>>pagina-aanduiding<<}


Herdenk steeds onzen Vriendschapsband, 
En delf welhaast aan 't Katwijksch strand 
Mijn beenders onder 't mulle zand. 


Vijf jaren na de Ilias, die aan Koning Willem I. was opgedragen, verscheen nu ook (1823) eene gelijksoortige vertaling van Homerus' Odyssea, en Bilderdijk riep daarbij op nieuw den nu 33 jaren oud geworden Nederlandschen Dichter, met nadruk, toe:

Nooit kan Ulysses' naam Achilles óverwegen, 
En 't nietige Ithaca weegt bij geen Trojen op; 
Maar, stel ik de Ilias aan de Odysséa tegen, 
Daar, waar Homerus daalt, stijgt 's Gravenweert ten top. 


Wat Coornhert, van Mander, Droste, Oosterdijk, Turr en Bilderdijk zoo gaarne volvoerd wenschten, maar onvoltooid lieten liggen, dat heeft, zoo als Lebrun en Aignan voor Frankrijk, Voss en von Stolberg voor Duitschland, Pope en Cowper voor Engeland, en Monti voor Italië, van 's Gravenweert roemrijk voor ons vaderland volbragt.
Dertig jaren later - 1853 - heeft de boekhandelaar Kruseman, te Haarlem, de Nederlandsche letterkunde door een herdruk van van 's Gravenweert's Ilias en Odysséa, in klein formaat, als altijd, bijzonder aan zich verpligt.
Na de uitgave der twee hoofdparelen van Hellas' muzekroon in vloeijend Nederlandsch dicht, bleef van 's Gravenweert spaarzaam, maar kernachtig voortgaan met het bespelen der dichterlijke lier. - Zijne Cantate: Gods redding uit gevaren, door Benucci op muzijk gebragt, ten behoeve der slagtoffers van den vreeslijken watersnood, den 15. Maart, 1825, te Amsterdam, uitgevoerd, en door onzen onsterflijken tenorzanger de Chavonnes Vrugt alvermeesterend in het solo voorgedragen, bragt een talloos auditorium tot de hoogste geestvervoering, en voor de beweldadigden eene liefdegift van tien duizend guldens op. - Het huwelijksfeest van Z.K.H. Prins Frederik der Nederlanden - 1824 - werd met eene tooneelvoorstelling van van 's Gravenweert: de Echt, door Wijsheid, Kracht en Schoonheid plegtig gevierd. -

{==686==} {>>pagina-aanduiding<<}

In 1824, bezong hij Marco Bozzaris en Tasso, te Rome; in 1829, schonk hij aan den Nederlandschen Muzen-Almanak zijn fraai Gedenkstuk van Lucerne. Daarbij komt tevens zijn portret, in 37jarigen ouderdom, door Caspari geteekend en door Velijn gegraveerd, vrij gelijkend voor.
Intusschen naderde het jaar 1830, met zijne lang voorbereide revoluties, in Frankrijk en in het Koningrijk der Nederlanden, toen nog Noord en Zuid. Op reis zijnde door Italië, vernam van 's Gravenweert, dat België in opstand was, en onmiddellijk keerde hij terug naar het vaderland, om er den Koning zijne diensten aan te bieden, die hem benoemde tot referendaris bij het Ministerie van Buitenlandsche Zaken, waar hij met baron Verstolk van Soelen, het hoofd van het Departement, en den baron van Zuylen van Nijevelt onvermoeid werkzaam was, en de meeste der belangrijke nota's over de Belgische kwestie, maar vooral de mededeelingen aan de Nederlandsche Kamers, bearbeidde, die de aandacht van alle staatslieden tot zich trokken, en, in 1831, te 's Gravenhage, op 's Konings last, onder den titel van Recueil de pièces diplomatiques (drie deelen), door hem-zelven in het licht gegeven zijn.
Nadat de staatkundige beroeringen van Nederland eenigermate tot kalmte waren gekomen, ondernam hij, met den titel van staatsraad in buitengewone dienst (sedert Augustus, 1834) eene verpozingsreis naar Petersburg, - 1835 - schreef, in datzelfde jaar een dichtstuk Pompeji, een der schoonste verzen, aan de vruchtbare ader van den keurigen dichter ontstroomd, dat in de Tweede Klasse van het Koninklijk Nederlandsch Instituut voorgedragen, en daarna in zijne Jaarboeken opgenomen werd. - Intusschen had hij voor de pers bewerkt een Essai sur l'histoire de la littérature Néerlandaise, ter verbreiding van onzen letterroem in het Buitenland bestemd. - Duitsche en Engelsche tijdschriften hielden er zich meê bezig, vreemde geleerden stelden het op prijs, Fransche schrijvers haalden het in hunne geschriften over Noord-
{==687==} {>>pagina-aanduiding<<}
sche letterkunde aan, en, eenigzins omgewerkt, verscheen het in de Russische taal. Omstreeks dienzelfden tijd schreef van 's Gravenweert ook een Coup d'oeil sur les principales institutions scientifiques et littéraires du Royaume des Pays-Bas, door al welke wetenschaplijke bemoeijingen hij beschouwd mag worden, als het vaderland in hooge mate tegenover Europa aan zich te hebben verpligt.
Uit Rusland weêrgekeerd, vond hij de eindregeling tusschen Nederland en België nog verre van vastgesteld en deelde hij, buitendien, geenszins de zienswijze der Nederlandsche Regering in die gewigtige aangelegenheid. - De Koning gaf hem een verlof van twee jaren, tot het ondernemen van een togt naar het Noorden en het Oosten, dien hij den 14. Mei van het jaar 1837 aanving, vergezeld van zijn reisvriend, vroeger genoemd, Jacob de Graaff. Denemarken, Noorwegen, Zweden, Finland, Rusland, Turkije, Klein-Azië, Syrië, Palestina, Griekenland, Maltha, Sicilië, Italië en Zuid-Duitschland werden, achtervolgens, door van 's Gravenweert bezocht, en de vruchten van dien belangrijken togt, na zijne behouden terugkomst, in Julij, 1839, meêgedeeld in de 2 banden van zijn Reisverhaal: Het Noorden en het Oosten, uitgegeven, in 1840 en 41, bij J. van der Hey & Zn. te Amsterdam.
En daarmeê nu gaan wij het laatste en minst-drukke tijdvak van van 's Gravenweert's letterkundig-dichterlijk leven thans in, na nog even gewag gemaakt te hebben van een gelegenheids-tooneelstuk, Het Nederlandsche Volksfeest bij het huwelijk van Koning Willem III, in 1839; en van een in 1825 door hem uitgegeven werkje, getiteld: Gedachten over den invloed der laatste Staatsgebeurtenissen op de inkomsten en bezittingen der ingezetenen en de herstelling der vredesprijzen.
De uitgave van zijn zoo even genoemd werk, Het Noorden en het Oosten, gaf aanleiding tot eene bittere en den achtenswaardigen schrijver zeer miskennende kritiek, die hem ergerde

{==688==} {>>pagina-aanduiding<<}

en afkeerig maakte van de pen. Van poëzy was bij hem nagenoeg geen sprake meer. Ter gelegenheid van een gekostumeerd bal, ten hove van den Prins van Oranje, bij gelegenheid van 's Konings zilveren bruiloftsherinnering - 17 Februarij, 1841 - begroette hij het Vorstelijk huwelijkspaar, bij het binnentreden der danszaal, met een twintigtal dichtregelen, die ten getuige strekten, dat het geenszins aan gemis van poëtisch vuur moet worden toegeschreven, wanneer van 's Gravenweert de lier niet meer ter hand nam, gelijk weleer. - Doch hij gevoelde behoefte, tijdelijk, aan rust, om dan daarna, in een kalmer levenskring, het ware Otium, - bedrijvige rust of rustige werkzaamheid, - den avond tegemoet te gaan, waarop de nacht, eindelijk, volgt, waarin de aardsche arbeid voor goed is afgeloopen. - Oosterbeek werd nu weldra het tooneel zijner laatste handeling, en waar hij zich tot een hooger, voortdurend bestaan voorbereidde. - Slechts voor een oogenblik, wierp hij zich in de woeling der Maartsche beweging van 1848, met eene brochure: Het oogenblik en de toekomst, die, twee maanden later, door eene andere: Het ontwerp van Grondwet, in April, 1848, met de Grondwet van 1840 vergeleken, gevolgd werd. - Uit een en ander vlugschrift sprak een geest van regtschapenheid luide zijnen medeburgers toe; een beschaafde geest, een geest van vooruitgang, maar op vasten bodem; een geest, die de regten der menschheid erkende, maar ook hare pligten wilde betracht hebben: met een woord, van 's Gravenweert toonde zich te zijn een welmeenend man, maar die, als zoovele anderen, werd overrompeld door den vreeslijk snellen gang der eeuw, waartoe hij, evenwel (doch altijd zéér te goeder trouw), niet weinig bouwstoffen en hulpmiddelen, in dichterlijke geestvervoering, had aangebragt. Zoo heette het toch in het Voorwoord van zijn Marco Bozzaris (1823): ‘De eeuw rukt voort en niets beteugelt hare vaart!’ Nu, echter, werd hij door de onvoorziene uitkomsten, de verbazende gevolgen der bekende en bevorderde oorzaken, verrast en verschalkt,

{==689==} {>>pagina-aanduiding<<}

om, zoo als het ook de Lamartine ging, te eindigen met afkeer en walging van toestanden, lijnregt strijdig met de edele resultaten, welke men zich van de pogingen tot beschaving en verlichting van het menschdom billijk had voorgesteld.
Meer en meer trok de dichter en denker zich dus in de stilte van het landleven en in zijn binnenste terug, onder gestadige lectuur en een rustig-gezellig verkeer en briefwisseling met goede vrienden, maar altijd bezig met het verstandig behartigen der belangen van de schoone Gemeente-Oosterbeek, waaraan hij zich geheel had gewijd, en die zich hem ook erkentlijk betoonde, nagenoeg 20 jaren lang. - Belangloosheid was bij dat alles, gelijk geheel zijn leven door, een hoofdtrek in van 's Gravenweert's karakter, waarvan wij hier, ten besluite, een sterk-sprekend bewijs willen boekstaven, als tot eene waardige kroon op een leven van tachtig jaar, in de nuttige dienst van land- en tijdgenooten, van wetenschappen, kunst en letteren, van al wat waar, schoon en goed is, besteed. Ziehier het bewijs, wat ik bedoel. - Van 's Gravenweert was geen man van fortuin, en genoot, voor zijne den lande bewezen diensten, een wachtgeld van slechts duizend guldens, welke jaarwedde, in 1839, Koning Willem I, en later ook nog Willem II, tot twee duizend wilde brengen; doch de onbaatzuchtige Staatsraad wees de hem toegedachte billijke gunst beleefd en erkentlijk van de hand, met het oog enkel op de belangen van 's lands kas.
Onbezoldigde eereposten waren, tijdens zijn veeljarig verblijf in zijne geboortestad, het drukke Amsterdam, voor den stillen geleerde, van 's Gravenweert, weggelegd. Hij was er lid en voorzitter der plaatselijke schoolcommissie, en schreef, als zoodanig, voor de plegtige prijsuitdeeling op de Stads-Armenscholen, een Voor-, Tusschen- en Slotzang, die het hart niet minder dan het hoofd van den dichter alle eer aan doen. - Voorts was hij commissaris van den stads-schouwburg, en oefende, in dien kring, een belangrijken invloed uit

{==690==} {>>pagina-aanduiding<<}

op de ontwikkeling en vorming van kunstenaren voor het vaderlandsche tooneel, waartoe, hoofdzakelijk, de beroemde Wattier krachtig medewerkte. - Als bestuurder der koninklijke muzijkschool, en honorair lid der Maatschappij Felix meritis, deed hij zich kennen bij iedere gelegenheid, waar blijk van spreektalent gegeven worden moest. In de tweede klasse van het Koninklijk Nederlandsch Instituut, waarvan hij, sedert Maart, 1817, lid was, trad hij tweemalen als voorzitter, en eens als algemeene voorzitter op. - Vier letters leverde hij in het Glossarium op de door dat geleerd ligchaam uitgegeven werken van den drossaart Hooft. - Eindelijk, bij het feest der bekrooning van den genialen kunstgraveur de Mare, dat den 13. October van het jaar 1829, te Amsterdam, plaats had, voerde van 's Gravenweert welsprekend het woord, gelijk dit óók het geval was, den 11. Januarij, 1830, in Felix meritis, bij de uitreiking van de eereprijzen in het departement Teekenkunde dier loflijke Maatschappij.
Sinds den 4. Julij, 1829, opgenomen in de orde der Ridders van den Nederlandschen Leeuw, prijkte de borst van van 's Gravenweert ook nog met het Ridderkruis der Poolstar van Zweden en Noorwegen (October, 1841), en met de Grieksche Kommandeursorde van den Verlosser (December, 1840), terwijl in Junij, 1841, hem de groote Medalje van Verdiensten door den Groothertog van Saxen-Weimar eervol werd toegekend. - Behalve het korrespondent- en lidmaatschap van onderscheiden wetenschaplijke ligchamen in Rusland en Griekenland, bekleedde onze ontslapen dichter ook in zijn vaderland eene eereplaats te midden van mannen, die zich genootschaplijk vereenigen ter bereiking van een of ander voor den geest verheven doel. Een aantal vaderlandsche genootschappen en Rederijkerskamers vereerden hem als lid. De Leidsche Maatschappij telde hem onder de haren gedurende zes-en-veertig jaar. - Van 1817 tot 1830, stond van 's Gravenweert, te Amsterdam, aan het hoofd van de

{==691==} {>>pagina-aanduiding<<}

Nederlandsche Broederschap der Vrijmetselaren, in de voormalige Napoleonsloge, die, in 1815, op den naam van Willem Frederik overging. In het jaar 1836, werd hij tot Grootredenaar bij het Groot Oosten van Nederland verkozen, doch welke betrekking hij reeds in 1837 nederlegde, als wanneer hij door den Heer van Dam van Isselt daarin opgevolgd werd. - Sedert dien tijd - zoo vernam ik - heeft van 's Gravenweert van deze Broederschap geen werk meer gemaakt.
 
Ik eindig met een terugblik op de kindschheid en de jeugd van van 's Gravenweert. Zijn geslacht was aanzienlijk, van Gelderschen en Zuid-Hollandschen oorsprong. - Zijn vader (Hendrik) stond aan het hoofd van een West-Indisch handelshuis, en was lid der regering van Amsterdam, waar zijn zoon en eenig kind hem geboren werd uit vrouwe Ignatia Louisa Chabanel, reeds in 1801 zijne weduwe, en tevens de verstandige leidsvrouw en opvoedster van den toen eerst elfjarigen knaap, aan wien zij, in 1818, door den dood, tot zijne diepste smart, ontrukt werd. - In datzelfde jaar kwam de door allerlei staatsverwikkelingen met onze West-Indische bezittingen zeer verachterde fortuin van het Huis-van 's Gravenweert, door behoorlijke afrekening, tot orde en regel, zoodat, van toen af, onze dichter met onbezorgdheid de toekomst tegemoet kon gaan. - Uit de betrekking van Ontvanger der registratie, te Amsterdam, - 1811 - en, later, - 1813 - uit die van Inspecteur der registratie, in Noord-Holland vroeg, en bekwam hij, - 1821 - op de voor hem meest eervolle wijze, zijn ontslag. Te vergeefs had ook hij beproefd, om de negen Arabische broeders (cijfers) - zooals de minister Appelius van den Dichter Clavareau zeide - te vereenigen met de negen zusters van den Parnas.
In 1829, verliet hij Amsterdam, om zich te 's Gravenhage te gaan vestigen. - In 1844, zette hij zich in de schilderachtigste onzer landouwen, te Oosterbeek, bij Arnhem, neder,

{==692==} {>>pagina-aanduiding<<}

waar hij zich eene woning deed bouwen, die den klassieken naam van Otium kreeg, doch welke hij, even vóór zijn overlijden, verliet, om wat meer naar voren in de kom der gemeente te komen, en met welk doel hij een ander landhuis, helaas, voor slechts tien maanden betrok, waaruit wij zijn stoflijk overschot naar de laatste rustplaats hebben heengedragen, en dat thans in eigendom aan doctor Koning is overgegaan.
Sedert 1851, was hij Raad en Wethouder van Oosterbeek, dat, van den oogenblik zijner vestiging aldaar, in aanzien en bloei, ook door zijne veelvuldige zorgen en bemoeijingen, zeer is toegenomen, en waar hij thans mag sluimeren den zachten slaap der braven, ‘wier grijsheid eene sierlijke kroon is, die - zooals de wijste der Koningen zegt - alléén gevonden wordt op den weg der geregtigheid.’
 
Te 's Gravenhage, den 25. Augustus, 1870.
Dr. WAP.


{==693==} {>>pagina-aanduiding<<}


Bijlagen.

I.

De Improvisatie van den heer Hilhorst luidde, volgens de daarvan snel gemaakte opteekening, aldus:

Trouwhartig Vriend, ook in den nood, 
Die pal stond, als elk ander vlood, 
En blij de hand der hulpe boodt, 
Waar Gij uw Broederen zaagt lijden, 
Die, schoon men ondank U mogt biên, 
Liefst wildet zeegnen en verblijden, 
Steeds weldoend zonder om te zien: 
  
Gij waart me een overdierbre schat, 
Een lust op 't wislend levenspad, 
Dat ook voor U veel doornen had, 
En vondt, sinds meer dan twintig jaren, 
Eene eerste plaats in 't minnend hart, 
Dat juichte, mogt U vreugd weêrvaren, 
En innig leed om Uwe smart. 
  
God wenkte en aan Uw lijdensspond, 
Waar ik met droeven weemoed stond, 
Klonk, onvergeetlijk, uit Uw mond, 
Het eerst..... Uw afscheidsgroet mij tegen! 
Nu zijt Gij heen, - maar, wat verdwijn, 
In mijn gemoed, op al mijn wegen, 
Zult Ge altijd met en om mij zijn. 




{==694==} {>>pagina-aanduiding<<}


II.


	Zang van ‘Oosterbeeks Mannenkoor.’

- Woorden van G. Hilhorst. -
Geen Lied verkond 
De diepe wond, 
In 't minnend hart geslagen. 
Gij zijt niet meer, 
Gij, dierbre, dien de Meester op kwam vragen, 
Tot hooger levenstaak, in reiner sfeer: 
Toen boogt Gij 't hoofd, - U riep de Heer. 
Wat bittre smart, 
Wat breuk in 't hart! 
Maar, waar Uw geest moog toeven, 
Van 't stof ontdaan, - 
Terwijl wij aan Uw groeve staan als droeven, 
Met rouw in 't hart, in 't oog een weemoedstraan, 
Des Zangers borst blijft voor U slaan. 
Ja, Zoon van 't Lied, 
Al hoort Ge ons niet, 
Waar reeds Uw lied mag schallen: 
Steeds leeft Gij voort, 
Gij, Edele in het warm gemoed van allen, 
Wier liefde en dank, als vroeger, U behoort, 
Tot ook voor hen de Morgen gloort. 




{==695==} {>>pagina-aanduiding<<}


III.

Bij het ontslapen van Mr. Jan van 's Gravenweert, op zijn landgoed, Otium, te Oosterbeek, bij Arnhem, overleden, den 29. Maart, 1870.

Een Dichterveder, waar Homerus' geest uit blonk, 
Die Trojes heldenzang aan 't luistrend Holland schonk; 
Een fijn beschaafde pen, die Bato's letterscharen 
't Verdiende lauwerblad door heel Euroop deed gâren; 
Een Burger, aan de leus der fiere Vadren trouw; 
Een hechte pijler van Oud-Neêrlands Staatsgebouw; 
Een Pelgrim, die in 't Noord en 't Oosten 't Volk deed achten, 
Waarvan hij 't toonbeeld was, met nooit bezweken krachten; 
Een Vriend van Bilderdijk, in 't spoor der Wetenschap; 
Een Schutsheer van de Kunst, die tot den hoogsten trap 
De Treurspel-muze leidde in Febus' priesterkoren; 
Doch, Christen bovenal, met altijd open ooren 
En kinderlijk gemoed voor ieders vreugde en smart; 
Een hoofd, dat tachtig jaar den winter heeft getart, 
Maar nu de Lente daagde, 't neêrvlijt om te rusten, 
In uitzigt op 't genot van eeuwge vredekusten: - 
Dien Ridder zonder blaam, door Vorst en Volk vereerd, 
Wijst ons het Grafgesteent van Jan van 's Gravenweert. 
  
Te 's Gravenhage, den 30. Maart, 1870. 
Dr. WAP. 






1 Zie Gedenkschrift, bl. 224.

1 Bekend als schrijver van Iter Romanum in 1852 und 1853 unternommen. 1855; Ueber alten heidnischen Begräbnissplätze in Mähren. 1855; Mährens allgemeine Geschichte. 1860-1864, 3 Bde. enz.; en als uitgever van Mährens Geschichtsquellen. 1850.

2 Men vindt dit handschrift op onzen Catal., dl. III, bl. 33, waar echter alleen van ‘eene psalmberijming in een Slavoonsch dialect’ wordt gesproken. Ik merk hierbij tevens op dat ook de voorgaande en de volgende titels verkeerd zijn opgegeven. Het ‘Liber Russicus’ is een Troparion of gebedenboekje, in het oud-Slavoonsch of kerkelijk-Russisch dialect. Wat als een ‘fragment van een Boheemsch of Poolsch handschrift’ gecatalogiseerd staat, is een stuk (4 bladz. op perkament gedrukt) van een Hussitisch-cantionaal uit het begin van de 17de eeuw.

3 Vgl. Andreas Regenvolvcius (Andreas Wengervcius?) Systema historico-chronologicum ecclesiarum Slavonicarum, L. III, p. 327, en G.J. Dlabâcz, Allgem. historisches Künstler-Lexikon für Boehmen. Prag 1815. II. 229, welke laatste hem tevens ‘vortrefflicher Musikus’ noemt en zegt dat hij de Psalmen met Fransche muziek heeft uitgegeven.

1 De S. vermaakte ook aan onze boekerij het exemplaar zijner Gedenkschriften, dat hij gewoon was te gebruiken.

1 Vgl. Handelingen, 1848, bl. 81 vlg.

1 De archivaris Elsevier heeft in den Navorscher van 1856, bl. 369, vruchteloos getracht opheldering omtrent de afkomst van dat stuk te erlangen; zijn vraag is thans beantwoord. Zie over Lorichs: Nagler, Künstler-lexicon, VIII. 50, en de Revue de la Numismatique Belge van 1870, Livr. 3, waar de heer R. Chalon in Art. XVI zijner Curiosités Numismatiques beschrijft een portretpenning van Melchior Lorichs van 1563 of '67, de afbeelding daarvan is genomen naar het looden afgietsel uit het Penningkabinet der Hoogeschool.

1 Na afloop der vergadering verklaart een der leden zich bereid tot bereiking van dit doel zijne jaarlijksche bijdrage te verdubbelen. Moge zijn voorbeeld navolging vinden!

1 Provó Kluit, Dichterlijke uitboezeming op den Ramp der Stad Leyden. Uitgesproken in de Verg. der Maatsch. van Ned. Letterk. te Leyden, 6 Februarij 1807.

1 Het Amerikaansche volk en zijne verwachtingen, tijdens den onafhankelijkheidsoorlog, in de Gids van Juni 1864, bl. 443-468.

2 Catalogus van Tractaten, Pamfletten enz. dl. 2, No. 5584.

1 Nijhoff's Bijdr. voor Vaderl. Gesch. en Oudh. N.R. deel IV, bl. 23 en volgg.

2 Ook volgens het Levensbericht van Abraham Blussé door L.J.F. Janssen, in Handelingen van de Maatsch. der Nederl. Letterk. 1851, bl. 19, aant. was de courant begonnen in 1677, blijkens een adres van E. Luzac en A. Blussé aan Koning Lodewijk, dd. 24 Maart 1807. Zie ook het slot der Memorie tegen het verzoek van Murray in Augustus 1776, hieronder.

1 Aang. werk, bl. 24 (5).

2 Verg. Les Gazettes de Hollande, p. 141, 145. Mij was de vergelijking alleen mogelijk bij het nummer van 25 Juli 1675, zie Aang. werk, bl. 223 (11), want op het nummer van 8 Nov. 1668 in den Cat. v. Tract. Pampfl. enz. van I. Meulman, dl. 2, No. 4479 was de afdruk van den cartouche voor eene deugdelijke vergelijking te ongunstig.

1 Mededeeling van Jhr. W.I.C. Rammelman Elsevier te Leiden.

2 Vivarais, Vivarès, Vivarez, Fr. landschap in de voormalige prov. Languedoc, tegenwoordig het grootste gedeelte van het dep. Ardèche. Zie van Wijk, Aardr. Woordenboek.

1 Reeds door ons medegedeeld Aang. werk, bl. 224 (12).

2 Reeds door ons medegedeeld Aang. werk, bl. 33, 34 (14, 15).

3 Zie Hatin, Les Gazettes de Hollande, p. 144.

4 Reeds door ons medegedeeld Aang. werk, bl. 46 (27).

1 Het eigenlijk opschrift is: ‘Berigt vanden Invoer vande fransche Courant door de la Fondt te Leijden, ende het vervolgh van dezelve bij Octroij van Hun Ed: Gr: Mog: dienende ter gedagtenisse bijhet expireren van het jegenwoordigh Octroij.’ Zie Privilegie-Boeck begonnen in den Jare 1732. Het stuk is gesplitst in twee gedeelten fol. 418-424 (18 Mei); fol. 424-428 (30 Junij en 14 Julij 1738); verder Bijl. A-G. fol. 429-453; ook nog fol. 454-461. Verg. Jhr. W.I.C. Rammelman Elsevier, Inventaris van het Archief der gemeente Leiden, 2e dl., bl. 61.

1 Verg. onze bijdrage: de Amsterdamsche Courant in Nijhoff's Bijdr. enz. N.R. deel V, bl. 244 (36).

2 De uitgever der Hollandsche Leidsche Courant van (ten minste) 1690 af tot (vermoedelijk) in 1719.

1 Aang. werk, deel IV, bl. 218 (6).

1 Hatin, Les Gazettes de Hollande, p. 147. Mogelijk wel werd deze titel ontleend aan de Gazette de France, die reeds in haar tweede jaar (1632) 8 paginas besloeg, verdeeld in twee cahiers, waarvan de een den naam droeg van Gazette en gewoonlijk de berichten uit het Oosten en het Zuiden behelsde, en de ander met de berichten uit het Noorden en het Westen den titel voerde van Nouvelles ordinaires de divers endroits. Zie Hatin, La presse périodique dans les deux mondes, p. 32 (te vinden vóór des schrijvers Bibliographie). De titel van Gazette de Leyde, waarvan men zich veelvuldig bedient, is door de courant nooit gevoerd.

2 Verg. onze mededeeling Aang. werk, bl. 38 (19). De opgave dezer Resolutiën bl. 4, aant. der Voorrede van ons Acad. Proefschrift, aan den Navorscher ontleend, is niet juist.

3 Hatin, Les Gazettes de Hollande, p. 147. Blijkens p. 154 bezit de Bibliothèque Impériale te Parijs de eerste jaren van het blad, sedert 1680, onvolledig, doch komen de jaren 1682 en 1687 op de Bibliothèque Sainte-Geneviève voor.

1 Verg. onze mededeeling Aang. werk, bl. 39 (20) en de Resol. der Stat. van Holland van dezen datum.

2 Bij hem hing de Schildpad uit. Zie V. Lennep en ter Gouw, de Uithangteekens, deel II, bl. 368.

3 Zie Hatin, Les Gazettes de Hollande, p. 159. Aan deze opgave sluit zich onze aanteekening Aang. werk, bl. 41 en 43 (22 en 24), omtrent zijn optreden bij de Fransche Amsterdamsche Courant, merkwaardig aan.

4 Hatin, Les Gazettes de Hollande, p. 179, 180.

5 Blijkbaar is de Amsterdamsche de oudste; dan volgt de Leidsche, later de Rotterdamsche, Haagsche en Utrechtsche. In de Resolutie van Rotterdam van Dinsdag 28 Sept. 1784, N. Nederl. Jaarb. 1784, bl. 1520 en 21 worden echter ook de Fransche Middelburgsche en Groningsche Couranten vermeld, terwijl in de mededeeling Aang. werk, bl. 34 (15) aant. 1, door ons het vermoeden is geuit, dat er ook eene Fransche Haarlemsche Courant zou bestaan hebben.

1 Zie onze mededeeling in den Nederl. Spectator van 15 Juni 1867, No. 24, bl. 186.

1 Verg. hierbij Hatin, Les Gazettes de Hollande, p. 162, 165, 167, die echter de juiste dagteekening niet heeft gekend. Op het Provinciaal Archief te Haarlem vindt men het in Octrooien 1689-1692, fol. 199 en verso.

2 Groot Placaet-boeck, dl. IV, bl. 390 en 391. Verg. onze Bijdrage, Aang. werk, bl. 43 (24).

1 Op het Provinciaal Archief te Haarlem vindt men ze in Octrooien 1689-1692, fol. 195 verso en 196; fol. 197 verso, 198 en verso; fol. 199 en verso. - In mijne Bijdrage, Aang. werk, bl. 48 (29) aant. 1, werd aan het Advies van Mr. G. de Vries Az., bl. 14, 15, opgenomen onder de brochures over de Haarlemsche Courant, het volgende ontleend: ‘De Amsterdamsche (Fransche courantier) verkreeg het eerst octroij, en wel om te mogen drukken, uitgeven en verkoopen la Gazette de Hollande; zoodat toen zich de Leidsche Anth. de la Font aan H. Ed. Mogenden adresseerde, ‘zijn verzoek’, zoo lees ik in eene geschrevene memorie van E. Luzac van 1750, ‘aangezien de ample Titulature van den Amsterdammer, groote obstacles rencontreerde; en die hinderpalen alleen uit den weg wierden geruimd door het uitvinden van den titel van Translatie van de Nederduitsche Couranten’ ’. Die memorie is een mij onbekend gebleven stuk, maar haar inhoud schijnt zeer verdacht te zijn. Immers in het octrooi aan Dubreuil verleend wordt niet gezegd, dat de titel van zijn blad zou zijn la Gazette de Hollande; en de titel van Translatie van de Nederduitsche Couranten kon niet meer aan de la Font worden verleend, want hij had hem reeds in 1680 laten varen. Elke gevolgtrekking, zoowel t.a. pl. als in Aang. werk, bl. 214, 215 (2, 3) en in den Nederl. Spectator van 7 Sept. 1867, No. 36, bl. 283, door mij op die regelen gebouwd, schijnt dus verworpen te moeten worden.

1 Dat Jean Alexander de la Font hier te lande de eerste zou zijn geweest die de Fransche Couranten gedrukt en gedebiteerd had, gelijk in het octrooi van 13 Sept. 1691 wordt beweerd, kan alleen dan geen onjuistheid zijn, wanneer men de Fransche Amsterdamsche Couranten, die van 1639 dagteekenen, buiten rekening laat.

2 Navorscher 1860, bl. 135, aant.

3 Op 't Provinciaal Archief te Haarlem is dit stuk niet voorhanden.

1 In de aankondiging van het niet voorhanden supplement bij No. 88 van 1722 leest men echter: ‘Le reste des nouvelles va être inseré dans le suplement, qui sera double; Et ceux qui font le debit de mes Imprimés, sont priez de fournir céte fois à leurs Pratiques un Suplement par Gazette, pour satisfaire à la curiosité du Public’. Duidelijk is dit evenwel niet. In verband hiermede wijs ik op het ‘Avis au Lecteur’ aan 't slot van No. 8 van 1721, luidende: ‘Comme je suis sur le point de rompre tout Commerce avec un mauvais Payeur; Et que par consequent, il ne pourra plus avoir ma Gazette, ceux qui l'ont receue par son Canal jusqu'a present, sont humblement priés de s'adresser à moy, et je leur indiqueray un' autre voye, par laquelle ils pourront la recevoir aussi commodement que par la siene, et au même prix’. Verg. No. 93, 94 en 103 van denzelfden jaargang.

2 In eene advertentie in No. 25 en 26 van 1726 wordt ook bepaald gesproken van: ‘A. de la Font, Auteur de céte Gazete’.

3 Bij die Wed. van M. Uytwerff werd sedert Maart 1708 tot in 1733 de 's Gravenhaegse Courant uitgegeven. Zie Mr. L. Ph. C. van den Bergh, 's Gravenhaagsche Bijzonderheden, I. bl. 55, 56.

1 La France Protestante cet. cet. par MM. Eug. et Em. Haag, Tome 7 (Paris, 1857), p. 151-156, waar men, meerendeels uit opgaven van Mr. L.C. Luzac, de beste berichten vindt omtrent de afstamming der familie Luzac, elders niet zelden verkeerd of onvolledig aangewezen. Toch vereischt nog een en ander ook daar verduidelijkt te worden. Zie hier beneden.

2 In zijne ‘Memoire pour être presenté au Prince d'Orange, &. au sujet de l'Impôt sur les Gazettes, etc.’ vermoedelijk in 1750 opgesteld.

1 Dit tweede bericht komt niet in het supplement van No. 87, maar in de courant zelf voor, onder de rubriek: ‘De Hambourg le 19 Octobre’.

2 Aan het slot namelijk onder de rubriek: ‘De Leide le 1 Novembre’, waarin wordt teruggekomen op het ‘Article de Berlin du 28 - lees 18 - Septembre dernier, de nôtre Gazette au Numero 79’, want daarin was het eerst over die ‘Gedeputeerden der Stad Thoorn’ gesproken. Verg. Resol. der Staten van Holland van 12 Januari 1729, bl. 15.

1 Het publiek gerucht en ook Mr. J.I. van Doorninck, Bibl. v. Nederl. Anon. en Pseud., 7e Afl., Aanhangsel, No. 6137, noemen als schrijver mijn stadgenoot de Heer H. Tiedeman, die later nog in het Algemeen Handelsblad van Woensdag 17 Februari 1869, No. 11578, bl. 2, kolom 2, ‘Een antwoord aan de tegenpartij’ leverde. Van den inhoud dezer brochure, eerst in het Weekblad van den Boekhandel opgenomen, leverde Otto Mühlbrecht in het Börsenblatt für den Deutschen Buchhandel van 1, 3 en 8 Februari 1869, eene volledige, en met eene inleiding voorziene Duitsche vertaling. Verg. Arnhemsche Courant van Vrijdag 25 December 1868, No. 4601, Bijv., en van Zaterdag 27 Maart 1869, No. 4678. Laatstelijk maakte de schrijver zelf zich bekend in den Nederl. Spect. van 19 Febr. 1870, No. 8, bl. 68, aant.

1 Groot Placaet-Boeck, dl. III, bl. 847.

2 Groot Placaet-Boeck, dl. IV, bl. 713.

3 Elders vindt men nergens van deze beide Resolutiën gewag gemaakt.

1 Antonie Pauw was sedert 9 Mei 1708 courantier der 's Gravenhaegse Courant. Zie Mr. L. Ph. C. van den Bergh, 's Gravenhaagsche Bijzonderheden, I. bl. 55.

1 Iz. J. Lion, De afschaffing van het zegelregt, enz., bl. 44.

2 Resol. der Staten van Holland van Vrijdag 17 Augustus 1674, bl. 211. Ook reeds in die van Zaterdag 11 Augustus, bl. 148. Verg. die van Dinsdag 17 Juli, bl. 79.

3 Resol. der Staten van Holland van Donderdag 21 Maart 1675, bl. 25.

1 De Amsterdamsche Courant in Nijhoff's Bijdr., N.R., dl. V, bl. 236 en 237 (28 en 29).

2 Op het Provinciaal Archief te Haarlem te vinden in de Octrooien 1721-1722, fol. 154 verso, 155, en verso.

3 Dit octrooi, ook nog verleend tot het translateeren, drukken, doen drukken, uitgeven en verkoopen van de Duitsche Couranten in de Fransche taal, komt, evenals die van 1751 en 1766, op perkament voor onder de papieren van wijlen Mr. L.C. Luzac.

1 Vreemd is het, dat 't aantal supplementen niet gelijk is aan dat der couranten, of de helft daarvan bedroeg; dan zou men nog kunnen meenen dat er slechts éénmaal 's weeks een supplement werd uitgegeven. Verg. evenwel hieronder.

1 ‘Op het Raapenburg bij het Academie, belent aen de eene zijde de Heer Mr. Pieter Gijs, Regerent Burgemeester en Raad deser Stad, ende aen de andere sijde de Heer Samuel Lugtmans’. Contract van verhuring door Diakenen der Waalsche Gemeente aan Mr. Hendrik Lanssel op 24 December 1749, voor 400 Gld. 's jaars.

1 De eerste uitgever der werken van V. Bynkershoek. Zie O.W. Star Numan, C.v. Bynkershoek cet., bl. 434, aant. 2.

2 Verg. onze mededeeling Aang. Werk, bl. 224-227 (12-15).

3 Blijkens het adres woonde Rousset toen ‘tusschen de Spiegelen Vijzelstraat’, zonder opgave der gracht.

1 Zie het Rapport van van Roijen, fol. 426.

1 Reeds bekend uit de bovenvermelde klacht van December 1728.

1 Resol. Staten-Generaal van Donderdag 16 Febr. 1741, bl. 98.

2 Resol. Staten v. Holland van Zaterdag 18 Febr. 1741, bl. 120.

1 Zie het Supplement van No. 16, du Vendredi 24 Février 1741, onder de rubriek: ‘de Francfort, le 19 Février’.

1 Hierboven is vermeld dat die recognitie bestond uit 54 couranten en 34 supplementen. Waren dat twee schrijffouten?

1 Verg. Groot Placaet-Boeck, dl. VII, bl. 1389.

1 Het is niet ongepast hierbij aan te teekenen, dat de Heer de Villemessant, hoofd-redacteur van het geestige Fransche dagblad Le Figaro, onlangs besloot, ter ontduiking van de zegelbelasting (10 centimes) voor het gedeelte van de oplage voor het buitenland bestemd, de gestereotypeerde drukvormen voortaan naar Brussel te zenden, waardoor de prijs van ieder nummer aldaar van 25 op 15 centimes is teruggebracht. Zie Alg. Handelsblad van Zaterdag 16 April 1870, No. 11977, bl. 1, kol. 5.

1 Groot Placaet-Boeck, dl. VI, bl. 855. Mr. P.H. Engels, de Gesch. der Belast. in Nederland, bl. 165-167 (2e uitgave, 1862, bl. 133-135). Mr. F.N. Sickenga, Bijdr. tot de Gesch. der Belast. in Nederland, bl. 434.

2 Verg. mijne studie: De Amsterdamsche Beurs in 1763 en 1773, bl. 4, 5, 8.

1 Behalve Luzac schijnt alleen de Hollandsche Amsterdamsche Courantier in het Ampten-register van 13 Maart 1727 te zijn opgenomen. (In dat van 23 December 1716, Gr. Pl. Boek, dl. V, bl. 1024 is van geen enkelen courantier sprake). In het Gr. Pl. Boek, dl. VI, bl. 856, leest men dan ook onder Amsterdam: ‘Twee Commissarissen van de binnen- en buitenlandsche Tydingen, ieder ses duisend seeven honderd guldens’. Op bl. 857 staat echter te Amsterdam ook nog de Pryscourantier voor 700 Gld. aangeteekend.

2 Eigenlijk vonden wij er twee; van het eene maakten wij reeds zooeven gebruik tot toelichting van den inhoud der Memorie aan Willem IV.

1 Zoo blijkt uit dit stuk met betrekking tot mijne mededeeling in den Nederl. Spectator van 27 Maart 1869, No. 13, dat er destijds niet alleen te 's Hage door Pieter de Vos, maar ook te Rotterdam en te Haarlem eene Antwerpsche Courant werd gedrukt.

1 Resol. der Gecommitteerde Raden van Holland en West Friesland, 30 April 1750. ‘Aanstelling van personen tot de collecte van het recht op de gedrukte papieren. Zij zullen opnemen de namen en woonplaatsen van allen, die iets drukken, verhuren en verkoopen en bijzonder mede van de drukkers der couranten en formeren lijsten van hetgeen zij op gezette tijden drukken’. Opgave van Dr. P. Scheltema.

1 Verg. mijne studie over de Amsterdamsche Courant t.a.p., bl. 248-251 (40-43).

1 Eene vroegere Resolutie van 16 October 1723 en eene latere van 22 Maart 1792 (Gr. Pl. Boek, dl. IX, bl. 453) is van gelijken inhoud.

1 Verg. Mr. G.W. Vreede, Inl. tot eene Gesch. der Nederl. Dipl., 2e Ged. 1e Stuk. Bijl. bl. 62.

1 D.i. Le Courier-du-Bas-Rhin, omtrent welk blad door ons eenige mededeelingen werden gedaan in Nijhoff's Bijdr. enz. N.R., dl. IV, bl. 236-243 (24-31). Zijne sterke Oranje-tint is van latere jaren dan 1774.

1 In December 1782 werd Prins Gallitzin naar Turijn overgeplaatst.

1 De vader namelijk; want na zijn overlijden werd hij door zijn zoon vervangen in de maand December 1782.

1 Murray's zaak was gevestigd ter plaatse waar thans de boekhandel van Gebr. van der Hoek zich bevindt.

1 De klacht van den Deenschen Consul te Algiers in 1767, hierboven vermeld, kon dus nog wel tegen dit blad gericht zijn geweest.

2 Waarschijnlijk is hier bedoeld de Weener boekdrukker en boekverkooper Johann Thomas Baron von Trattner, geb. 1710, overl. 31 Juli 1798. Zie F.C.G. Hirsching's Hist. Litter. Handbuch ber. und denkw. Pers. 14e Bd. 2e Abth. bl. 303, waar wel verwezen wordt naar de Bayreuth. Zeit. van 1798, No. 157, maar waar evenmin als in de Biogr. Univ. Paris 1826, Tome 46, p. 447, of in de Hist. Polit. et litt. de la Presse (Tome III, p. 296-323: Quelques détails sur les Gazettes et Journaux étrangers) of in de Bibliogr. Hist. et crit. de la Presse van den Heer Hatin, gesproken wordt van de Gazette (Journal of Courier) de Vienne.

1 Zie de ‘Memorie van Etienne Luzac, Franschen Courantier te Leijden, ter informatie van den Hoog-Edelen Heere van beide de Noordwijken, enz. enz. Eersten Commissaris van 's Lands Posterijen enz. enz.’

1 Verg. Hatin, Les Gazettes de Hollande, bl. 47-49.

1 De Noord-Hollandsche Courant verscheen voor 't eerst Maandag 16 Februari 1778; ze werd Woensdag 22 Augustus 1781 voortgezet als Diemer- of Watergraafs-Meersche Courant, en in Augustus 1783 als Nederlandsche Courant, enz. enz. enz.

1 Zie Resol. Staten-Gen. van 26 April 1781, bl. 425. Idem Stat. van Holland van 5 Mei 1781, bl. 523. Groot Pl. Boeck, dl. IX, bl. 408. Resol. Staten-Gen. van 17 Mei 1781, bl. 522. Idem Stat. van Holland van 22 en 25 Mei 1781, bl. 571 en 597. Idem Staten-Gen. van 6 Juni 1781, bl. 582, en Idem Stat. van Holland van 8 Juni 1781, bl. 681.

2 In de Alg. Konst- en Letterbode, 1819, II, bl. 180, aant. aangewezen als ‘boekhandelaar te Leyden, bekend door het drukken en uitgeven der geleerde Werken van de beroemde Albert Schultens en Lodewijk Caspar Valckenaer’. Men verwarre hem niet met Mr. Elie Luzac en diens boekhandel.

3 Zoowel bij gelegenheid van dit huwelijk als bij andere feestelijke gelegenheden in de familie Luzac, werd de courant onder de feestgenooten verspreid met de eene of andere toepasselijke aardigheid daarin.

4 Uit dit huwelijk sproot voort Jean Etienne Fynje, geb. te Delft 30 Aug. 1777, overl. te Amsterdam 30 Maart 1866, verscheidene jaren mede-redacteur der Amsterdamsche Courant. Zie onze studie in Nijhoff's Bijdr. N.R. dl. V, bl. 275 (67) aant. 1.

1 Advokaat te Leiden, en beurtelings Secretaris en Penningmeester van de Maatsch. der Nederl. Letterk. Bij den dood zijner gade vervaardigde hij het gedicht: De Hoop des Wederziens, enz. enz. Leiden, 1817. Met verwijzing naar den Cat. Bibl. Maatsch. der Ned. Lett. III, bl. 417, vermeldt Mr. J.I. van Doorninck, Bibl. van Nederl. Anon. en Pseud. No. 25: ‘Aan den lasteraar van Mr. Johan Luzac, Rector Magn. der Leidsche Hoogeschool, door Dikaiophilus (Jan de Kruyff.) Leid. 1792. 8o.’ Dit stuk door den eenen zwager ten behoeve van den anderen opgesteld, kan echter niet van 1792 zijn, want Mr. Johan Luzac was Rect. Magn. van 1794-1795. Onder de Verbeteringen vermeldt de Heer van Doorninck het geschrift: ‘Aan de warme aandoeningen van het verontwaardigd harte v.d. Burger Jan de Kruiff, als schrijver van een gedicht get. Aan den lasteraar van Mr. J. Luzac. . . . Door H.T.O. 1794. 8o.’

2 Tot opheldering der betrekkingen tusschen de familiën Valckenaer en Luzac, en tot juister begrip van de onderlinge verhouding van de leden der familie Luzac hier vermeld, strekke nevensstaande geslachtslijst.

1 Leydens Ramp, bl. 131, Levensschets van Mr. Johan Luzac. Zelf zegt hij in een ontwerp-missive zonder adres of dagteekening, maar altijd na 1785 opgesteld: ‘depuis qu'en 1772 feu mon oncle, Etienne Luzac se déchargea de la rédaction entièrement sur moi, j'en ai réuni le travail à mes études favorites et à la pratique du Barreau’. Siegenbeek, t.a.p. teekent aan, dat zijne hulp zich in het eerst alleen bepaalde tot het schrijven van een zeker gedeelte der courant, en dat ze, toen zijn oom zich, bij het klimmen zijner jaren, langzamerhand aan eenen zoo verbindenden arbeid onttrok, reeds in 1775 geheel voor zijne rekening kwam. Maar 't staat niettemin vast, dat al de memoriën en inlichtingen op de veelvuldige klachten tegen de courant tot dusverre vermeld, door Etienne Luzac werden geteekend, zoodat deze toch de officiële man was en bleef.

1 Als advertentie-blad heeft de courant nogtans nooit gebloeid.

1 Onafgebroken was de worsteling der Fransche Leidsche Courant met dit kwaadaardig blad; we kunnen niet nalaten hier aan te teekenen, dat de in onze studie [Nijhoff's Bijdr. N.R. dl. IV, bl. 243 (31)] vermelde persoon van ‘Maitre-Jean’ niemand anders is als Johan Luzac; men zie slechts de Nederlandsche Staatsbeschouwers, dl. 1, bl. 86, en de Na-Courant, het van 't begin van 1783 tot op het einde van 1784 te Amsterdam, bij Hendrik Arends, uitgegeven Oranje-gezinde weekblad, 1784 (2e jaar) No. 8. De vraag is nu nog, was van het boekje: ‘Défense des Belges-Confédérés’ cet. ook Johan Luzac de schrijver? Mr. J.I. van Doorninck, Bibl. van Nederl. Anon. en Pseud. vermeldt het niet.

1 Verg. de Politieke Kruijer, dl. III, No. 157, 158. Resol. der Staten van Holland van 27 Mei 1784, bl. 1043-1053, waar deze stukken zijn afgedrukt.

1 Zie Hatin, Hist. Pol. et Litt. de la Presse, III. 401-432; Bibl. Hist. et Crit. de la Presse, p. 74; Les Gazettes de Holl., p. 38.

1 Zie hierboven, waar evenmin van dezen ongunstigen uitslag iets bleek, als dat Anthony de la Fond deze belasting betaalde.

1 Ons is alleen de nadruk te Weenen bekend, waarover straks.

2 Met No. 1, du Mardi 2 Janvier 1781, verviel dan ook in het adres het: ‘Avec Privilège’ cet. cet.

3 Van de Vaderlandsche Courant verscheen het eerste nummer op Zaterdag 3 November 1781, bij Coenradus Henricus Koning te Buiksloot, later aldaar bij Gebr. Baalde, terwijl St. Jacobus Baalde directeur van het blad was.

4 Het blad waarvan J.C. ten Noever en Mr. Dominicus Costerus, Burgemeester van Woerden, schrijvers waren, en dat vermoedelijk reeds vóór 1781 uitkwam. Leendert Paling en Ryk Paling Willemsz. waren achtereenvolgens de uitgevers.

1 Altijd Le Courier-du-Bas-Rhin van Jean Manzon, waarvan juist omstreeks dezen tijd eene soort van vertaling het licht zag onder den titel van: Correspondentie over den Cleefschen Post van den Neder-Rhyn, waaromtrent op bl. 34 van het weekblad De Batavier, van François Bernard, No. 4, van 16 Augustus 1784, gezegd wordt: ‘Correspondentie over den Cleefschen Post. Dit is de eerloze Courier du Bas-Rhin verminkt en in een Duivels pakjen gekleed, door de achterstraten der groote steden van de Republiek lopende, om 't vuur van het oproer in 't hart van 't gemeene volk aanteblazen’. En dan op bl. 43, van No. 5, van 23 Augustus 1784: ‘De schryver der Correspondentie over den Cleefschen Post van den Neder-Rhyn is eigenlijk gesproken niet anders dan de Vertaler der oproerigste plaatsen van den Courier du Bas Rhin’. Op bl. 45 wordt dan No. 18 van het blad vermeld, en op bl. 47 gesproken van ‘de schilder Laquiy vertaaler in den dienst van den Heer Mançon’. Zie over dezen goeden schilder Willem Joseph Laquy, geb. in 1738 te Brühl (thans spoorweg-station tusschen Keulen en Bonn), geleefd hebbende te Amsterdam, en overl. in 1798 te Kleef, de Gesch. der Vaderl. Schilderkunst, enz. door R. van Eijnden en A. van der Willigen, dl. II, bl. 275-283. - Dat Manzon ook de schrijver is geweest van het boekje: De waare vrijheid, Cleve, Aug. 1787 (Catal. Bibl. Meulman, bl. 58, No. 641) acht ik niet onmogelijk.

1 Deze opgave was niet juist; het was zoowel de courant als het Supplement van No. xxviii, du Mardi 6 Avril 1784.

2 Sedert den nazomer van 1783 (vermoedelijk Maandag 8 Sept.) bestonden er twee Nederlandsche Couranten; de eene (zie hierboven) uitgegeven te Amsterdam bij Jan Verlem in de Warmoesstraat was de opvolgster van de Diemer- of Watergraafs-Meersche Courant; de andere eerst uitgegeven bij Willem Holtrop in de Kalverstraat, en vervolgens (tusschen Mei 1784 en Mei 1785) bij Dirk Schuurman op 't Rokin bij de Vischpoort, nam later (reeds in Januari 1786) den naam aan van Oprechte Nederlandsche Courant. Welke hier bedoeld wordt is onzeker.

3 Onder anderen, behalve in de Resol. der Stat. v. Holland van 27 Mei 1784, in De Politieke Kruijer, dl. III, No. 156, bl. 2334-46.

1 Waarschijnlijk wordt hier bedoeld de Correspondance politique et anecdotique sur les affaires de l'Europe, et particulièrement sur celles de l'Allemagne, depuis l'année 1780 jusqu'en 1789, 5 vol. 12o.; aldus opgegeven bij Hatin, Bibliographie cet. cet. p. 69.

2 Etienne Luzac spreekt in zijne Memorie op de klacht van Prins Poninski van October 1774 van de Kleefsche Courant als ‘aan Zyn Pruyssische Majesteit zelve toebehoorende’, zoo hij althans goed onderricht was. In zijne Pro-Memoriâ op de klacht van von Thulemeyer in Maart 1778, zegt hij, dat het blad ‘voor reekening van 't Hof van Berlijn gedrukt’ werd. In het antwoord aan von Thulemeyer van 4 Februari 1783 spreekt Mr. Johan Luzac van den ‘Courier du Bas-Rhin, Feuille imprimée non seulement dans les Etats de S.M. Prussienne et avec son Privilège, mais revue (à ce que l'Auteur a assuré plus d'une fois) par un Censeur au nom du Souverain’. - In eene missive van 25 Februari 1783 schrijft de Baron von Hertzberg, die van het zooeven vermelde schrijven van 4 Februari had kennis genomen, aan Luzac: ‘On n'approuve ici aucunement la liberté, avec laquelle Mr. Manzon rédige quelque-fois sa Gazette. On lui adresse souvent des admonitions; ce qui se fait encore aujourd'hui ainsi qu'à son Censeur, et à la Régence de Clèves, et on leur a enjoint très-rigoureusement, de ménager non seulement toutes les Puissances, mais aussi en particulier la République d'Hollande ainsi que tous ses Membres; de modérer les termes, de ne hazarder aucune réflexion, et de s'en tenir aux faits notoires. Je le lui ai même recommandé par une Lettre particulière. Je crois aussi qu'il l'observera à l'avenir. Jusqu'ici il peut avoir été provoqué par quelques Ecrivains des Feuilles Hollandaises.’ - R.C. Prutz, Gesch. des Deutschen Journalismus, Hannover 1845, I. p. 239, zegt: ‘Des Courier du Bas-Rhin dagegen, welcher im Jahre 1767 durch den Exjesuiten Manson von Cleve nach Wesel verlegt - dit meen ik, is niet juist; in 1788 althans kwam het stellig te Kleef uit - und zu einem der ansehnlichsten politischen Blätter erhoben wurde, so dasz selbst der Minister Herzberg es öfters zu Staatszwecken benutzt haben soll, und das sich namentlich durch seine freie und unumwundene Sprache auszeichnete (Schwarzkopf, Uber Zeitungen, Frankf. 1795, p. 355; Preusz, III, 258), dürfen wir hier nicht weiter gedenken, da er, obschon innerhalb der preuszischen Staaten erscheinend, dennoch durch Sprache, Redaction und gesammte Haltung vielmehr der französischen Journalistik angehört’. - Dat Manzon wel eens eene vermaning uit Berlijn kreeg, wist ook reeds de Politieke Kruijer, deel III, bl. 2365. Eene klacht bij den Pruissischen Gezant te 's Hage tegen den Courier ingeleverd vermelden de Nieuwe Nederl. Jaarb. 1783, bl. 2061, en het zoo aanstonds te vermelden nummer der Zuid-Hollandsche Courant. Hoe het blad de Utrechtsche academische jeugd voor ‘zaamgerot Canaille’ uitschold, en hoe Prof. J.F. Hennert valschelijk beschuldigd werd correspondent te zijn van den Courier, vindt men in de Zuid-Hollandsche Courant van 22 Dec. 1783, No. 153 en Nieuwe Nederl. Jaarb. 1783, deel. III, bl. 2129-2135, 2227. - In den Catal. Bibl. Maatsch. d. Nederl. Letterk. dl. II, bl. 286, komt de volgende scherpe satire tegen Manzon voor: ‘La Riposte à Manzon, ou Chanson nouvelle. Sur l'air: Changez-moi cette Tête. A Abdère, chez Democrite Bras-de-fer, au coin de la rue des Etrivières, 1784’, 6 bl. 8o. op rijm. - Volgens mededeeling van den Heer Hatin bestaat te Parijs eene verzameling van dit blad loopende van 1778-1792. Van den Heer J.H. van Randwijk te 's Hage zag ik echter No. 51, du Mercredi 26 Juin 1793. In Bijdragen tot de geschiedenis des tegenwoordigen toestands van Europa ('s Hage bij Belinfante en Comp.), No. 1, van Dinsdag 22 Januari 1805, wordt gesproken van den Courier-du-Bas-Rhin van Zaterdag 19 Januari 1805, No. 6, gedrukt wordende te Wezel. - Een en ander tot aanvulling onzer vroegere mededeeling omtrent dit blad. Zie verder beneden.

1 Zie over deze geheele zaak Resol. der Staten van Holland van 5 en 27 Mei 1784, bl. 788 en 1028. De Politieke Kruijer, dl. III, No. 156, 157.

1 Schrijven van G. van Staveren aan Luzac, dd. Leiden 28 Juli 1784.

1 Onze mededeeling in Nijhoff's Bijdr. N.R., dl. IV, bl. 235, 236 (23, 24) omtrent Cerisier en Le Politique Hollandais zou reeds belangrijk kunnen worden uitgebreid. Volgens Mr. J.I. van Doorninck, Bibl. van Nederl. Anon. en Pseud. bl. 762, was Cerisier onder anderen ook Fransch Gezant aan het Nederlandsche Hof; volgens mijne bron slechts Secretaris van de Fransche Ambassade te 's Hage.

1 Zie Stuk II, bl. 178, 9; V, bl. 35, 37, 40, 135, 136; VI, bl. 12; X, bl. 97.

2 Schrijven van Adams, dd. Amsterdam 13 December 1781.

3 Intusschen was reeds met No. xxx, du Vendredi 15 Avril 1785, het adres gewijzigd in: ‘A Leyde, par Etienne Luzac’. Zonderling is het dat anderhalf jaar vroeger, met het Supplement van No. lxxvi, du Mardi 23 Sept. 1783, in het adres plotseling de spelling Leide voor Leyde had moeten plaats maken.

4 Dit komt mij voor eene mera liberalitas van Oom te zijn geweest, die niets meer van de courant genoot.

1 Wat het overige personeel betreft omtrent dezen tijd aan de courant verbonden, wijs ik op het weekblad De Leydsche Stedemaegd en haeren getrouwen Burger, van J. le Francq van Berkhey, alwaar bl. 302, op zekere naamlijst van Nov. 1786 vermeld wordt: ‘P.A. Dumont Pigalle, men zegt Bediende der Fransche Courant, en Brief-Besteller van C. van Engelen, Bernard, Cerisier, M.J. enz.’ Dat dit dezelfde persoon is als Dumont Pigale, die blijkens Cat. Bibl. Tydeman, I. 2700, schrijver was van de ‘Esquisse d'un grand tableau, ou mém. sur l'hist. des Prov. Un. dep. 1776. s.l. 1786, 2 tom. 1 vol.’, waarvan blijkens Mr. J.I. van Doorninck, Bibl. v. Nederl. Anon. en Pseud. No. 6290, eene vertaling verscheen onder den titel van ‘Schets van een groot tafereel’, - als ‘Monte Pigallo’ waarvan Mr. G. Groen van Prinsterer, Handboek, 1e Uitgave II, bl. 855 (§ 712) spreekt, - als de ‘fougueux patriote Dumont-Pigalle’ van wien Het Nederlandsche Rijks-Archief, dl. I, bl. 130, aant. gewaagt, en aan wiens onuitgegeven aanteekeningen Prof. Fruin in den Nederl. Spectator van 11 Sept. 1869, No. 37, bl. 293 eene mededeeling ontleende, - daaraan valt niet te twijfelen. Maar dan zal die aanwijzing van ‘Bediende der Fransche Courant, en Brief-Besteller’ ook wel eene hatelijkheid van den Oranje-gezinden J. le Francq van Berkhey, en de betrekking van gemelden persoon tot de courant wel eene hoogere zijn geweest. Pierre Alexandre Dumont Pigalle moet Luiker-Waal van geboorte zijn geweest. In het werkje: Verhaal der uitgeweeken Nederl. in St. Omer, Bethune en Gravelines, s.l. 1790 (Cat. Bibl. Meulman, bl. 59, No. 656) wordt hier en daar, maar meer bepaald bl. 141 en volgg. gesproken over Dumont Pigalle, welke naam op zeer verschillende wijzen wordt opgegeven. Verg. ook Mr. G.W. Vreede, Inl. Bat. Rep. deel II, 1e stuk, Bijl. VI.

1 Hij was ook uitgever van eenen wekelijkschen Almanac Universel, waarin hij zich vooral er op toelegde om de te Weenen voorvallende anecdotes openbaar te maken, met eene licentie nogtans, die soms zeer ver ging, gelijk zulks in den zomer van ditzelfde jaar plaats vond met betrekking tot den persoon van zekeren Graaf (von) Fries, zoon van wijlen een beroemd bankier; hij werd toen door de Censuur veroordeeld tot eene boete van 5000 Gld., waarvoor hij, zeer arm zijnde, naar men meende een verzoek om gratie bij den Keizer indiende.

1 In dezelfde ontwerp-missive zonder adres of dagteekening, maar altijd na 1785 opgesteld, die hierboven reeds is vermeld, spreekt Mr. Johan Luzac ook van ‘mon Frère, actuellement Propriétaire de la Gazette de Leyde, et chargé de l'administration de tout ce qui la regarde, depuis qu'en 1785 j'ai été appellé à la chaire de Langue Grecque et à celle d'Histoire de la Patrie en notre Université’. Toch had er geen eigendomsoverdracht van het deel van den eenen op den anderen broeder plaats gehad.

1 Numero liii, du Mardi 4 Juillet 1786.

2 Zie over deze zaak Resol. Staten-Generaal van Maandag 27 Maart 1786, bl. 329. Idem van Donderdag 11 Mei 1786, bl. 505. Idem van Vrijdag 19 Mei 1786, bl. 547. Resol. Staten van Holland van Woensdag 24 Mei 1786, bl. 2199. Resol. Stat.-Gen. van Donderdag 20 Juli 1786, bl. 742. Idem van Donderdag 27 Juli 1786, bl. 765. Resol. Staten v. Holl. van Woensdag 2 Aug. 1786, bl. 2791.

1 Mr. J. Luzac in de Gids van 1864, dl. II, bl. 446.

2 Leydens Ramp, Levensschets van Mr. Johan Luzac, bl. 132.

1 Mr. J. Luzac, t.a.p., bl. 447.

2 Idem, bl. 446.

1 Volgens de Nouv. Biogr. Gén. de M. Hoefer, Tome VIII, p. 107, werd Antoine Bernard Caillard geboren in 1737 en overleed hij 6 Mei 1807. Dat hij in 1787 eene geheime Fransche zending naar Holland zou hebben gekregen, schijnt daarom minder juist, omdat hij zelf in een' brief van 8 Maart 1786 verklaart uit Rusland herwaarts gekomen te zijn om de betrekking van Gezantschaps-secretaris te vervullen. In 1788 moet hij chargé d'affaires en in 1792 ministerplenipotentiaris te 's Hage geworden zijn, doch dit duurde slechts weinige maanden. In 1796 was hij te Berlijn.

1 Wagenaar, Vaderl. Hist. Vervolg, dl. XI, bl. 336-386.

1 Wagenaar, Vaderl. Hist. Vervolg, dl. XX, bl. 65 en volgg.

2 Missiven aan Luzac van 9 en 27 Aug. 1788.

1 N.G. van Kampen wees in zijne Verkorte Gesch. der Nederl., dl. II, bl. 334, aant. 2, vooral op de jaargangen 1778-1795 ‘als eene schatkamer voor Staatkunde en Geschiedenis’. In verband daarmede herinner ik aan de uitgave van de Kronijk, of korte opgaaf der gewigtigste gebeurtenissen, bijzonder met opzigt tot de Fransche Revolutie en haare gevolgen, zedert het laatst van 1788. Voornamelijk getrokken uit de Fransche Leidsche Courant door H.C. Serrurier. Eerste stukje. 1788-1793. 's Hage, by Vosmaer en Zoonen, 1802. Loopt tot Achtiende Stukje. 1810. 's Hage 1811.

1 Het adres van No. 116, van Dingsdag 27 September 1774, van die courant luidt nog: ‘Te Delft gedrukt by J.L. van Essen’, dat van No. 125, van Donderdag 19 October 1775: ‘Te Delft door W. Fynje’. - Van Wybo Fynje's betrekking tot de Binnenlandsche Bataafsche Courant, die 13 Maart 1798 te 's Hage voor het eerst werd uitgegeven, gewaagt de Politieke Blixem, No. 41, van Maandag 19 Maart 1798, bl. 323. - Op Woensdag 14 Aug. 1805 werd Wybo Fynje, A.L.M. et Ph. Doctor, aangesteld tot Directeur en eersten Redacteur der Bataafsche Staats-Courant, waarvan het eerste nummer verscheen op Woensdag 4 September 1805. Hij schijnt deze betrekking te hebben bekleed totdat in Juni 1808 J.D. Meyer, lid van het Instituut, tot Directeur der Koninklijke Courant benoemd werd. Blijkens het Supplement der Fransche Leidsche Courant van 6 Oct. 1809, No. lxxx, overleed Fynje, te Amsterdam in den avond van 2 October van dat jaar, aan de gevolgen eener borstkwaal, in den ouderdom van 59 jaar, en liet toen als weduwe achter M.A.F.C. Tenar.

1 Schier woordelijk ontleend aan brieven van M.E. Luzac van 22 Augustus 1787 en 20 October 1788.

2 Brief van M.E. Luzac van 2 Januari 1788. - Uit bl. 34, aant. der brochure Eerkrans voor den Steller van het Rapport omtrend de Leydsche Propositie van Geheimhouding; Den Hooggeleerden Heer Mr. Jan Luzac, enz. enz. opgedragen (Febr. 1786) maak ik op, dat Mr. Johan onder het pseudoniem van Atticus wel eens iets in de courant van zijnen zwager heeft geplaatst.

1 Cerisier die ‘député suppléant aux états généraux de 1789’ was, en van 1790-1792 redacteur van de Gazette Universelle, had de courant lang verlaten; wanneer is mij niet bekend.

1 Zie Verzam. van Stukken, betreffende het gedrag der Curateuren van Holland's Universiteit te Leyden, in de jaaren 1796. en 1797. bijzonder in de zaak van Mr. Johan Luzac, cet. cet. bl. 27.

2 Zie over deze zaak Dagbladen van het verhandelde ter Verg. van de Prov. Repraes. van het Volk van Holland (26 Januari 1795-2 Maart 1796) van Maandag 4 Januari 1796, bl. 9 en 10, van Woensdag 6 Januari, bl. 4, van Vrijdag 8 Januari, bl. 3. Resolutiën van het Committé van Algemeene Waakzaamheid voor het Volk van Holland van Donderdag 7 Januari 1796 (in afschrift).

1 Volgens de missive van Blauw en Meijer, voor Luzac verborgen gehouden (zie Verzam. van Stukken, bl. 26), gelijk ze in de aangehaalde Resol. der Staten-Generaal is opgenomen, ging de eisch van de la Croix, zooals we zagen, een stap verder.

2 Verzameling van Slukken, enz. bl. 209.

1 Opmerking verdient hier het gebruik maken van dien nietofficiëlen naam.

1 Missive van J. Luzac aan zijnen broeder van 14 Januari 1796.

2 Idem van 19 Januari 1796.

1 Zijn eigenlijke naam was Henri Antoine le Pileur; hij schreef onder de letters h.a.l.p. Sedert 1795 uitgeweken Fransch emigrant keerde hij in 1814 naar zijn vaderland terug. Zie Biogr. Woordenb. van v.d. Aa, in voce. Men verwissele hem niet met den Lector J.J. Mielle, door Siegenbeek, Gesch. d. Leid. Hoogesch., dl. I, bl. 391, vermeld, en in de Leidsche Stud. Almanak van 1815, bl. 50, met bijtenden spot naar de natuur geteekend, die ‘zich op zijn duivenvlerksch kapte’, 9 Aug. 1812 als zoodanig voor 't eerst benoemd was, en die na het herstel van zaken in 1815 opgevolgd werd door D.P.G. Humbert de Superville, wiens naam in den Almanak van 1825 voor 't laatst voorkomt. Verg. Mr. J.T. Bodel Nijenhuis in Handel. dezer Maatschappij, 1849, bl. 141.

2 Missive van J. Luzac aan zijnen broeder van 20 Januari 1796. ‘Het Supplement van dien dag’. Dit is niet duidelijk, want de courant kwam Dinsdag en Vrijdag uit; maar kwamen dan ook de Supplementen 's anderendaags? Zie over deze vraag lager.

1 In de Nouv. Biogr. Gén. de M. Hoefer, Tome IV, wordt opgegeven Jean Louis Amable de Baudus, 1761-1822, die sedert 1791 uit Frankrijk uitgeweken was, en te Hamburg tot op den tijd van 't Consulaat le Spectateur du Nord redigeerde. In de Nouvelles Extraordinaires cet. No. cv, du Vendredi 30 Décembre 1796, wordt de aanstaande verschijning van dit nieuwe maandwerk in nummers van 160 pag. 8o., op 31 Januari 1797, onder den titel van: Le Spectateur du Nord, Journal Politique, Littéraire, et Moral, bij P.F. Fauche te Hamburg, aangekondigd.

1 Mr. Pieter Paulus, die blijkens Verzam. van Stukken, enz. bl. 191, in 1788 van de courant gebruik gemaakt had om zekere aanspraken door geheel Europa bekend te maken, op een' tijd toen hij zelf gedisgracieerd was.

1 Dat met deze aanwijzing de gewezen Hoogleeraar Ysbrand van Hamelsveld, die als Lid der Nationale Vergadering van 1796 de zaak der Joden in het breede behandelde, werd bedoeld, achtte ik bijna boven allen twijfel verheven, totdat ik zag, hoe in de Nationale Vergadering van Vrijdag 19 Augustus 1796 (Dagverhaal, II, bl. 648 en 654) Mr. J.C. Hespe, één der welbekende vlagvoerders vóór 1787, een exemplaar zijner vertaling van de Messias der Jooden en Republikeinsche Gevoelens van Friedrichsfeld inzond.

1 Mr. P. van Lelijveld Pz.; mijn grootvader van moeders zijde.

2 Mr. Louw van Santen, die blijkens Verzam. van Stukken, enz. bl. 191, vroeger, in een Lof-vers op Mr. Johan Luzac, gezegd had: quas stupet Europa, Novellas.

3 Valckenaer tot Minister bij het Hof van Spanje benoemd, nam in de zitting der Nationale Vergadering van Vrijdag 27 Mei 1796 zijn afscheid. Zie Dagverhaal dier Vergad., No. 77, bl. 609.

1 Verzameling van Stukken, enz. No. xii, bl. 210.

2 Dat was De Advocaat der Nationaale Vrijheid, een blad waarvan 20 nummers te Leyden, by Johannes van Tiffelen zijn uitgegeven, evenwel zonder dagteekening, maar vermoedelijk sedert de laatste dagen van November 1795. Dat Mr. Johan Valckenaer de schrijver was blijkt zoowel uit het laatste nummer, van 25 Mei 1796, als uit de Annotationes achter Gabini de Wal Oratio de Claris Frisiae Jureconsultis, bl. 364, waar zijn levensloop bl. 352-363 voorkomt.

1 Eene verkeerde opgave die ons langdurig zoeken heeft gekost. De zinsnede: ‘Quant à nous, dans la carrière si pénible, et que la méchanceté des Hommes a remplie quelquefois pour nous de si grands désagrémens, - dans cette carrière d'Ecrivain public, que nous tâchons de rendre utile à nos Contemporains’, cet. cet. komt voor aan het einde van het Supplement van No. ii, du Vendredi 6 Janvier 1797, na de mededeeling van een stuk van Washington.

1 Le Moniteur Batave was eene in het jaar 1796 nieuwe courant in den Haag om Europa de meest belangrijke voorvallen in de nieuwe Republiek te doen kennen. Verslag te geven van de beraadslagingen in de Nationale Vergadering was het hoofddoel. - Bataafsche Courant; het blad van Lieve van Ollefen, dat vele lotgevallen en naamswijzigingen onderging. - Le Courier de la République Batave, waarvan ik tot hiertoe niets weet.

2 Zie Wagenaar, Vad. Hist. Vervolg, dl. XXXV, bl. 185.

1 Dagverhaal der Handel. van de Nat. Verg. enz. dl. II, No. 86, van Donderdag 9 Juni 1796 (Zitting van Maandag 6 Juni) waar bl. 65 ten onrechte het Supplem. der courant van 6 Mei staat aangegeven.

2 Zie Decreeten van de Vergadering van het Prov. Bestuur van Holland van 5 Oct. 1797, bl. 248.

1 Van een en ander is hierboven, bl. 48, 49, reeds melding gemaakt.

1 Zie Decreeten van de Vergadering van het Prov. Bestuur van Holland van 5 October 1797, bl. 236 en 237.

1 Waarschijnlijk wordt hier gedoeld op de Fransche Utrechtsche Courant van welker bestaan men in 1787 het spoor verliest; de Fransche Haagsche Courant waarvan de aangehaalde Allgem. Literatur-Zeit. nog op den jaargang 1795 schijnt te wijzen; de Fransche Amsterdamsche Courant die nog in December 1796 bestond.

1 In 't oorspronkelijke komt het stuk voor in de Decreeten van de Verg. van het Prov. Best. van Holland (2 Maart 1796-19 Januari 1798) van 18 Sept. 1797, bl. 94; vertaald in het Dagverhaal der Handelingen van de Tweede Nat. Verg. enz. No. 673 (dl. VII, bl. 143).

2 Zie het reeds vermelde Dagverhaal, No. 673, 674 en 706 (dl. VII, bl. 143-146 en 403), de evenzeer vermelde Decreeten, bl. 93, 94 en 260, en de aanschrijving der commissie in afschrift. Verg. Mr. G.W. Vreede, Gesch. der Diplom. van de Bat. Rep., I. 297.

1 Mr. G.W. Vreede, Aang. Werk, bl. 328. In de straks te vermelden Authentique Bylagen enz. wordt Ducange, handlanger van de la Croix, aangewezen als de eigenlijke spil.

2 Hatin in zijne Bibliogr. Hist. et Crit. cet. cet. p. 227 en 282, geeft als eene der talrijke naamswisselingen van den Courrier universel, ou l'Echo de Paris, des départements et de l'étranger, par Husson 31 Décembre 1792 - 27 nivòse an 8, 15 vol. in 4o., voor l'an 6 op: Feuille Universelle, Feuille du Jour.

1 Notulen van het Uitvoerend Bewind, in manuscript op 's Rijks Archief, van Maandag 16 April 1798, No. 17, Dinsdag 24 April, No. 21, en Zaterdag 28 April, No. 80. Het verbods-besluit is dus niet van 23 April, gelijk door Dr. L.J.F. Janssen in het Levensbericht van Abraham BLussé, in Handel. der Maatsch. van Ned. Letterk. 1851, Levensberichten, bl. 20, en naar hem in den Navorscher van 1854, bl. 183, en in de voorrede van ons Acad. Proefschr., is aangeteekend.

1 Dr. Janssen, t.a.p. bl. 21, en de Navorscher t.a.p. geven ten onrechte op den 13den Mei.

1 Zie het vermelde Levensbericht van Blussé, bl. 17-21.

1 Vermoedelijk wordt hier op Jean Louis Amable Baudus gedoeld.

1 Geheel dus in overeenstemming met den brief van Etienne Luzac aan Bressanelli van 31 Januari 1770.

1 Wordt hier bedoeld de Gazette Nationale de France, de naam dien de oudste courant van Frankrijk, van 20 Januari 1794 tot 18 December 1797 heeft gedragen, of wel de Gazette Nationale, die met 1 Januari 1811 in le Moniteur Universel werd herdoopt? Verg. Hatin, Bibliogr. cet. cet. p. 10 en 125.

2 Hier wordt gedoeld op het binnendringen der 300 Burger-Kanonniers in de Raad-zaal te Amsterdam op Woensdag 11 Mei 1796, hetgeen het zenden eener gewapende macht naar die stad ten gevolge had, eene zaak die door Valckenaer in de Nationale Vergadering van Donderdag 12 Mei en vooral in die van Vrijdag 20 Mei 1796 (Dagverhaal enz. No. 59, 60 en 68, dl. I, bl. 470, 475- 477, en 541-543; Wagenaar, Vad. Hist. Vervolg, deel XXXV, bl. 250, 251, 256) scherp werd afgekeurd. (Zie verder nog over die zaak Wagenaar, Ald., dl. XXXIX, bl. 190). Vrijdag 27 Mei daaraanvolgende nam hij, als zijnde benoemd tot Minister der Republiek bij het Hof van Spanje, afscheid van gemelde vergadering. (Dagverhaal enz. No. 77, dl. I, bl. 609). In het jaar 1799 van daar teruggekeerd, ging hij in datzelfde jaar andermaal naar Spanje, en bleef er tot het jaar 1801. Sedert hield hij beurtelings verblijf te Amsterdam, - waar hij het perceel RR. 210 naast het zoogenaamde Huis met de Hoofden bewoonde, dat op Woensdag 25 Augustus 1869 in openbare veiling van de erfgenamen van wijlen den Heer J. Leembruggen, door de Stad Amsterdam voor den kapitalen prijs van ƒ 37,000 werd aangekocht ten behoeve van de uitbreiding der Openbare Handelsschool, - en op het Huis te Bijweg bij Bennebroek, alwaar hij 25 Januari 1821 overleed.

1 Bij Hatin, Bibliographie cet. cet. p. 239 en 240 vindt men opgegeven: Le Batave, ou le Nouvelliste étranger, par Dusaulchoy, 15 Février-30 Septembre 1793, 2 vol. in 4o. Du 1 Octobre 1793 au 17 Avril 1794: Le Batave, ou le Sans-Culotte, in 4o. Du 18 Avril au 20 Novembre 1794: Le Sans-Culotte, in 4o. Du 21 Novembre 1794 au 21 Septembre 1796: Le Batave, 5 vol. in 4o. Il y a une interruption de deux mois (11 Mars-11 Mai 1796) entre les No. 1118 et 1119. ‘Fatigant polémiste, dit le Censeur des journaux, mais franc de collier et constant sur sa ligne’. Fut repris le 1er Thermidor an 7, mais je ne saurais dire ce que dura cette reprise. - Omtrent Ducange teeken ik aan, dat er een allerongunstigst levensbericht en karakterbeschrijving van hem voorkomt in de Authentique Bylagen tot de Gebeurtenissen van den 12. Junij 1798 enz. No. 7 (in De Burger Politieke Blixem, No. 25, bl. 204 vermeld onder den titel van: Bydragen van het Intermediair Uitvoerend Bewind van den vermaarden 12 Juny, waarvan Ds. Ryk redacteur zou zijn geweest, ofschoon het laatste nummer, No. 18, spreekt van ‘de Redacteurs’). Van der Aa, Biograph. Woordenb., dl. IV, bl. 371, spreekt van Pierre Auguste Brahain Ducange, die reeds in 1783 Secretaris van de Fransche ambassade in ons land was, en gedurende zijn verblijf in Holland geruimen tijd met goed gevolg redacteur van de Gazette de Leyde zou zijn geweest. - Het aangehaalde levensbericht vermeldt, dat Brahain Ducange, geboortig van Tours, vóór 1787 de Fransche Haagsche Courant van Gosse in Oranje-gezinden geest schreef; gelijktijdig werkende voor den Franschen Gezant, den Markies de Verac, werd hij betrapt op het mededeelen van geheimen aan Gosse en Manson, en daarom van de ambassade verwijderd. In 1787 wilde hij zelf de uitgave van eene courant beproeven, en ondernam alzoo ‘de patriotsche Courant van Utrecht’ uit te geven (was dat de Utrechtsche Provinciale Staatscourier?); doch de September-revolutie van dat jaar, die hem naar Frankrijk deed uitwijken, belette hem zijn oogmerk geheel te bereiken. Eenige jaren later werd hij ‘den Courantier van Leyden’ aanbevolen; deze ontbood hem van Parijs, gaf hem werk en eene zeer aanzienlijke belooning, die aan den eenen kant niet toereikend was voor zijne gewone uitspattingen, maar aan den anderen kant toch te ruim, daar hij slordig was in de vervulling der voorwaarden met dien courantier aangegaan. In 1792 verliet hij Leiden met achterlating van vele schulden, en behoorde sedert Februari 1793 tot de redactie van den Bataaf, te Parijs. Doch dit heeft niet lang geduurd. In 1796 werd hij handlanger van de la Croix te 's Hage.

1 Notulen van het Uitvoerend Bewind van Dinsdag 22 Mei 1798, No. 40.

1 8 Juli 1799 met Johanna Petronella Maizonnet, dochter van den Dordtschen Waalschen Predikant van dien naam, thans nog in hoogen leeftijd te Leiden woonachtig. Blussé overleed 3 December 1850.

1 Notulen van het Staats-Bewind der Bataafsche Republiek van Donderdag 8 April 1802, No. 71 (dl. III, bl. 150).

2 Idem van Donderdag 6 September 1804, No. 23 (dl. XI, bl. 32).

1 Idem van Vrijdag 7 September 1804, No. 12 (dl. XI, bl. 36).

2 Gelijk door Wagenaar, Vad. Hist. Vervolg, dl. XLVI, bl. 26 en 179 wordt verteld, en gelijk door mij in de voorrede van mijn Acad. Proefschrift is nageschreven, onder bijvoeging nogtans (alhoewel onbewust) der ware reden aan den Navorscher 1854, bl. 183 ontleend, waar de Heer A.J. van der Aa zich terecht beriep op Dr. L.J.F. Janssen's Levensberigt van A. Blussé, bl. 22, die door Mr. L.C. Luzac was ingelicht. De Heer Hatin, Les Gazettes de Hollande, p. 153, volgde mijne onjuistheid.

1 Van dat verbod is mij niets anders bekend dan dat het, gelijk later blijken zal, door tusschenkomst van Koning Lodewijk is opgeheven.

2 Waar komt dat Rapport voor? Is het wel ergens afgedrukt?

3 Tot nog toe heb ik van het bestaan van dit blad geen ander spoor gevonden. Welke de reden was dat ook dit blad verboden werd, wordt in de Secrete Resolutiën van het Staatsbewind, op 's Rijks Archief in manuscript voorhanden, niet opgegeven.

1 Secrete Resol. of Besluiten van 4 Oct. 1804, Litt. G.

1 Volgens Dr. Janssen, t.a. pl. bl. 22, zou Blussé met het wetenschappelijk gedeelte der redactie, Texier Westmuller bijna uitsluitend met het materieele des werks belast zijn geweest.

1 In 't Supplement van No. xii van dat jaar komt nog een uittreksel uit verscheidene brieven betreffende den dood van Washington voor van de hand van Mr. Johan Luzac. Zie Mr. G.W. Vreede, Levensberigt van Mr. L.C. Luzac, bl. 6, aant. 3 (overdruk).

1 In de welbekende Documens Historiques, Tome II, p. 18, wordt opgegeven dat de Hoogleeraar Gay-Lussac (!!!) bij die gebeurtenis omkwam.

1 Waarin dit heeft bestaan is mij niet bekend.

2 Handel. der Jaarlijksche Vergadering van dat jaar, bl. 8-11.

3 In de Alg. Konst- en Letterbode van 1819, II. 179, vindt men eene vertaling van een uittreksel uit deze verhandeling. Naar aanleiding evenwel van enkele onjuistheden die hier en elders omtrent de familie Luzac voorkomen, verscheen toen bl. 227 eene verbetering vooral met betrekking tot de verwarring tusschen Etienne en Elie Luzac. Blijkens Mr. G.W. Vreede, Levensberigt van Mr. L.C. Luzac, bl. 11, aant. 1 (overdruk), heeft het wapen der familie Luzac bestaan in een schild, waarop een schip tusschen twee rotsen doorzeilt, onder de spreuk: Nec dextrorsum nec sinistrorsum, dat boven de drukkerij van Mr. Etienne prijkte, en door Elie Luzac gebezigd is tot titelvignet van meer dan één boek bij hem uitgegeven.

1 Zie hierboven de aangehaalde Correspondance de Napoléon 1er.

2 Blijkens de gedrukte Decreten en Besluiten van den Koning van Holland, van 19 Januari 1807, No. 28, bl. 165, was toen ingekomen het request van J.C. Westmuller, verzoekende de tusschenkomst Zijner Majesteit bij den Keizer der Franschen, tot intrekking van het gemeld verbod; waarop besloten werd het stuk te stellen in handen van den Minister van Buitenlandsche Zaken, om dien overeenkomstig de noodige stappen bij het Fransch Gouvernement te doen.

3 Zie hiervoor meer bepaald den begeleidenden brief der Memorie; aan wien blijkt niet, maar stellig niet, blijkens den inhoud, aan het adres van Alex. Deferrière.

1 Zie de Documens Historiques, Tome II, p. 103.

1 Missive van J.C. Texier Westmuller aan Mr. Etienne Luzac van 6 April 1817. Zie ook het meervermelde Levensbericht van Blussé, bl. 22.

1 Mr. J.D. Meyer, wiens aanstelling tot Directeur der Koninklijke Courant te vinden is in No. 149 van dat blad, van Zaterdag 18 Juni 1808.

1 Blijkens schrijven van Forsborgh aan den boekverkooper L. Herdingh te Leiden, van 9 October 1809, had men daar ter plaatse toen nog 18 abonnés.

2 Blijkens schrijven van 14 Juni 1810 woonde Texier Westmuller toen: Prinsengracht bij de Prinsenstraat, No. 413, thans SS. 426.

3 Uit een' brief van Texier Westmuller aan Mr. E. Luzac van 12 Februari 1810, blijkt dat No. 79 en 80, van 3 en 6 October 1809, nog te Leiden zijn gedrukt. No. 81, van 10 October, zou dan het eerste zijn te Amsterdam bewerkt. Werkelijk is ook in dien tusschentijd de inventaris der drukkerij, waartoe twee persen, ééne geheel nieuwe en ééne defecte, behoorden, naar Amsterdam overgebracht.

1 Verg. J.J. Weeveringh, Gesch. der Staatsschulden, I. 39.

1 Rondonneau, Collection des Lois Françaises, Tome II, p. 531.

2 Idem, p. 296.

3 Bulletin des Lois, 4e Série, Tome XIV, p. 338.

4 De Heer Hatin, Les Gazettes de Hollande, p. 153, sprak, alhoewel onbewust, zeer terecht van ‘une application faite tardivement du décret impérial du 3 Août 1810’.

1 Rondonneau, Aang. Werk, p. 303.

2 Bulletin des Lois, 4e Série, Tome XV, p. 306.

3 Ik maak zulks op uit een schrijven van zijne hand aan Mr. E. Luzac, dd. La Haye le 30 Novembre 1811. Als lands-ambtenaar kwam hem zulks naar alle billijkheid wel eenigszins toe.

1 Verg. hierbij onze soortgelijke aanteekeningen bij de Amsterdamsche Courant in Nijhoff's Bijdr. N.R. dl. V, bl. 273 (65).

1 Missive dd. La Haye, 30 Novembre 1811.

2 In art. 9 van het Decreet van Koning Lodewijk van 26 Sept. 1809, No. 33, waren, slordig genoeg, alleen de voornamen dier personen opgegeven.

1 Missive van 6 April 1817. - Gemelde veronderstelling bleek dan ook juist te zijn. Op den Catalogus der Boek- en Plaat-werken van de Man, Kannes en anderen, door den Heer G. Theod. Bom te Amsterdam in de maand Mei 1870 geveild, kwamen, onder No. 353, van de Fransche Leidsche Courant ook voor de jaargangen 1814-1816. Dat No. cv, publié à Leyde, le 31. Décembre 1816, in uiterlijk geheel in overeenkomst met de nummers der beide vorige jaargangen, niet het laatste nummer van het blad is geweest, bewijzen de woorden: ‘Nous reviendrons sur cette Séance’, voorkomende aan 't slot der Brusselsche berichten in 't supplement van dat nummer. Misschien bezweek de courant dus wel met het einde van het eerste kwartaal van 1817.

1 In zijn opstel over de Medische Faculteit te Leiden in 't begin der XVIIde eeuw, overgedrukt uit het Nederl. Tijdschrift voor Geneesk., 1861, bl. 9-11, met aanteek. 22-27.

2 Mededeelingen, toegevoegd aan de Handel. van de Maatsch., 1868, No. I.

3 Volgens Suringar, t.a.p., Aanteek. 23, bl. 21, wordt in de Naamlijst van Tooneelspellen, bijeenverzameld door een liefhebber (Leempoel, Med. Dr. te Rotterdam) verkocht in 1772, onder de kwartijnen vermeld eene uitgaaf van 1645, te Leiden voor Gijsb. de Wit. Dit kan echter niet wel de eerste geweest zijn, daar deze, gelijk straks nader blijken zal, in octavo gedrukt was.

1 Of die voor de kenschetsing der persoon van Amelia merkwaardige Inhoudsopgave, welke in den druk bij Baron 1659 aan het tooneelstuk voorafgaat, maar in Bontius zesden druk van 1652 niet gevonden wordt, al of niet van des Auteurs eigene hand is, zou alleen met zekerheid op te maken zijn uit latere uitgaven door hem zelven herzien, indien er zoodanige bestaan, van tusschen de jaren 1652 en 1659. Ik voor mij geloof het niet en meen die, even als de Opdragt aan den Geest van Bontius, voor het werk van den Boekhandelaar-uitgever te mogen houden. Hoe dit ook zij, die Inhoudsopgave is in alle ons bekende latere uitgaven overgegaan.

1 Ditzelfde zal denkelijk het geval zijn met een anderen Leidschen druk van 1693, die in den Catalogus van een gedeelte der Bibliotheek van den Colonel Geisweit van der Netten, 's Gravenh. 1868, No. 624, opgegeven staat, als met 6 gegrav. pl. 4o.

1 Door eene vergissing is, in een der allereerste levensberichten over hem gegeven, niet Herwen, maar het naburig Zevenaar als zijne geboorteplaats vermeld.

2 Zie Boekzaal, 1834. I. 249.

1 Zie Ann. Acad. Rh.-Traject. 1827-1828. 96 pp. 8o. Zij werd door den geestvollen Arnhemschen predikant Steenmeijer in de God. geleerde Bijdragen, 1829, bl. 631 en vv. ook zeer gunstig beoordeeld.

2 Zie Boekzaal 1831. I. 92. Eene der schoonste der leerredenen, aldaar door hem gehouden, was die over Gethsemané. Zoo deelt ons Ds. Heldring mede.

1 Den 15 Januari 1832. Zie Boekzaal, 1832. I. 245.

2 Leidsche Dagblad, 1869, no. 2904. 29 Juli. bl. 1, 2.

1 Kort na zijne benoeming tot tweeden Conservator, had men hem te Utrecht, tot Doctor literarum honoris causâ benoemd: in Februari 1836.

1 De naamlijst verscheen ook onder den naam van: Romeinsche, Germaansche en Gallische Oudheden, in Nederland, België en een gedeelte der aangrenzende landen, XVII en 100 blz. 8o. De Kaart, in zes folio bladen, bij T. Hooiberg, te Leiden. Daar de aanvang des werks reeds van den Hoogl. Reuvens dagteekende, verscheen de Lijst namens de drie geleerden gezamenlijk.

1 Leiden, S. en J. Luchtmans, 1840. 8o.

2 Utrecht, Natan, 1836. met 18 platen en eene kaart, XI en 226 blz. 8o.

3 Grafheuvelen der oude Germanen, ontdekt, beschreven en toegelicht, Arnhem, Nijhoff, en in comm. bij Char te Kleef. 1833. 45 blz. 8o. met pl.

4 In 5 afleveringen, 1843 tot 1848, VIII en 371 blz. 8o.

5 Leiden, S. en J. Luchtmans, 34 blz. met 4 pl. 4o. met eene later additamentum, 8 blz. en eene pl.

6 Leiden, S. en J. Luchtmans, 184 blz. met 33 pl. 4o.

7 In de Bonner of Rhein. Jarhroücher van 1858. s. 129-132.

8 Leiden, Engels, 1849. 32 blz. in groot folio, met 7 pl. Ook aldaar, te gelijk in het Fransch.

9 Leiden, Brill, 1851. IV en 32 blz. in groot folio, met 8 pl.

10 Leiden, Brill, 1854, VII en 26 blz. groot folio, met 20 platen. Tot dit vak van werkzaamheid behoort ook 1o zijne verslaggeving van eene ontcijferingsproeve van het Etruskisch door Graaf Conestabile in Italie, in Extract van het verbaal van de Akademie der Wetenschappen. Dl. VII. 1863. 8 blz., waaraan deze Italiaansche geleerde zijne benoeming tot buitenlandsch geassocieerde te danken had. En 2o eene mededeeling van etruskische opschriften bij de Akademie, 1858. Dl. IV. blz. 94. 21 blz. 8o. - Gevolgd door een toevoegsel, aldaar. Dl. IV. blz. 147. 3 blz.

1 Leiden, T. Hooiberg en Zoon, IV en 27 blz. Groot folio, met 10 pl. in kleurdruk.

2 Janssen vatte door dezen arbeid en door de kennisneming van Cannegieter's werkzaamheid in 't midden der vorige eeuw († 1770), hoogachting voor hem op. Hij verkreeg op zijn verzoek inzage van diens papieren, nog bij diens bloedverwanten voorhanden en las er over bij de Akad. van Wetenschappen. Zie hare Versl. en Meded. Dl. III. en zie nog later zijne aanvrage in den Navorscher VII. 38 (1857) en VIII. 135 (1858).

1 Middelburg, 1845. XXX en 124 blz. 8o. met XIX pl.

2 Zie Nehalennia. Zeeuwsche Volks-Alm. 1849. bl. 159-166. de ondergang der Neh.-beelden. en ald. 1850. bl. 211-219. de Genius van het strand van Domburg.

3 De Nederl. Romeinsche Dactyliotheek of verzameling der gegraveerde steenen van Romeinsche afkomst, in het Koningrijk der Nederlanden gevonden. Leiden, Hazenberg, 1844. 29 blz. met 6 pl. 1e Supplement, ald. 1846. blz. met 2 pl. IIe Suppl., Leiden, Brill, 1852. 32 blz. met 8 pl. IIIe Suppl., ald., Hooiberg en Zoon, 1866. 45 blz. met IX pl. Hij komt op zulk een onderwerp nogmaals terug, waar hij over Burtscheidter Gemmen in de Bonner Jahrb. iets schrijft, VIII. 142.

1 Stephani schrijft hem te dier gelegenheid het volgende; ‘ich mache Sie nur darauf aufmerksam, dass der Annen Orde höher steht, als der Stanislaus Orden und nur ausnahmweise auch an Ausländern verliehen wird.’

2 Les inscriptions Grecques et Étrusques des pierres gravées du Cabinet de S.M. le roi des Pays-Bas. la Haye, M. Nijhoff, 1866, 78 pp. av. 5 pl.

3 Extract van 't proces-verbaal van de Akad. van Wet., mededeeling over Grieksche inscriptiën van gesneden steenen (de inscriptie Dalioon) met fotografie. Zie Versl. en Meded. d. Ak., Dl. IX. 1865, 18 blz.

4 Leiden, Luchtmans, 1842, '43, '44 en '46. 4 stukken. 402 blz. met 4 gekl. pl. 8o.

5 Arnhem, Nijhoff, 1853, '57, 59. 3 stukken, 160, 96 en 71 blz. met eenige pl. 8o.

6 In Alg. Letterl. Maandschrift, 1847. no. 10.

1 Aankondiging van F. Wieseler, der Apollo Stroganoff und der Ap. vom Belvedere. 1861. Letterb. no. 32. 4 blz.

2 Venus fischend. Bonner Jahrb. VIII. 140.

3 Letterb. 1860. no. 47. 4 blz.

4 Letterb. 1861. no. 43. 4 blz.

5 Letterb. 1861. no. 47. 4 blz.

6 Beteekenis van het Romeinsche standbeeld in het Rijnbed bij Santen gevonden. Konst en Letterb. 29 Juni 1858. 4 blz. met een naschrift van eene maand later, 20 Juli daaraanvolg. En eene latere verklaring er van, in zijnen Letterb. 1860. no. 23. 6 blz.

7 Mnemosyne, Juli 1854 en Juli 1855. 13 blz.

8 Letterb. 1855.

9 Letterb. 1861. no. 51. 5 blz.

10 Letterb. 1860. no. 37. 3 blz. no. 45. 5 blz. no. 49. 2 blz.

11 Nijhoff, Bijdr., N. Reeks, VI. 2. 13 blz. met pl.

1 Deze voortreflijke rede wordt gevonden in de Jaarboeken van het Kon. Nederl. Instituut, IV. 1850, bl. 135-156, en, met eenige verandering, in Nijhoff's Bijdragen, VIII en 26 blz.

2 Rheinische Jahrbücher.

3 Zie Reisberigten I-III, in Nijhoff's Bijdragen, N. Reeks, II. 315. (45 blz.) III. 52. (55 blz.) 146. (35 blz.) 234. (32 blz.) Een vijfde berigt is nog onuitgegeven; het handelt over Zwitserland en de steden langs den Opper-Rijn. - Zie ook de stukjes: uit den vreemde, I, II en III. Konst- en Letterbode, 1860, no. 7, 8, 19. 10 blz. kl. 8o.

4 Zijne voormalige studiën te Utrecht, waar men, sinds eene eeuw en langer, letterkundige betrekkingen met dat land heeft, door de godgeleerde beurzen veroorzaakt, gaf er hem voornamelijk aanleiding toe.

1 Zie Versl. en Mededeel. der K. Akad. 1859, Febr. en Sept. Dl. IV. 169. 20 blz. en V. 36. 27 blz.. En zijne aankondiging der habitations lacustres des temps anciens et modernes par F. Troyon. 1860. Letterb. 1861. no. 20, 21. 13 blz. Voeg er bij het een en ander uit zijne Reisberigten.

2 Rheinische (Bonner) Jahrbücher, Th. VII. s. 34-76. en IX. s. 16-42.

1 Versl. en Mededeel. der Kon. Ak. v. Wet., Dl. X. 1866. 24 blz. met afb. Hij werd aldaar in het doen zijner nasporingen krachtig bijgestaan door zijnen bijzonderen vriend, den oudheidkundigen Roermondschen Notaris, Ch. Guillon.

2 Haarlem, 1860. 8o. Overdruk uit de K. en L. Bode, 1860.

3 Nijhoff, Bijdragen, IV. 71.

4 Zonder plaats v. dr.

5 Versl. en Med. d. Ak., Dl. IX. 22 blz. met gekl. pl.

6 Nijhoff, Bijdr. 1843, IV. 71. Ook in het duitsch; en nog eens in den Gelderschen Volks-Alm. 1841. bl. 31.

7 Nijhoff, Bijdr. VII. 12 blz. met gekl. afb.

8 Herinneringen aan Monferland. Arnhem 1841. 28 blz. 8o. Geld. V. Alm. 1842. blz. 175.

9 Over gouden halsbanden en ringen te Velp bij Arnhem gevonden (Nijhoff, Bijdr. Dl. VIII. 20 blz. in sommige exempl. met goud afgezet.)

10 Leyden, Luchtmans, 1841. 13. blz. met pl. 4o.

11 Romeinsche tegel met cursifschrift. 's Gravenh., Schinkel, 1844. 20 blz. 8o. m. gekl. pl.

12 Zie Nijhoff, Bijdr., N. Reeks, Dl. IV. 7 blz.

13 Over oudh. ontdekk. tusschen B. en W., Letterb. 1840. no. 3. 6 blz.

1 Ontd. v. rom. oudh. bij Millingen, boven Nym., Letterb. 1847.

2 Zie voor eerst, zoo even in de Bonner Jahrb.; over tegels uit H. (Versl. Ak. d. Wet.); over een nieuw ontdekten tegel met cursifschrift van Holdoorn onder Groesbeek (Versl. en Med. Ak. d. Wet. Dl. XII. 1869. 3 blz. m. gekl. pl.) en Miscellen aus Leiden, 24 Juni 1855, Röm. Inschrift zu H. (Bonner Jahrb. XLIII. 1856.) ontdekk. van Rom. oudh. te H. (Arnhem, Nijhoff, 1850. 11 blz. met gekl. steendr.)

3 Bericht ueber drei alte, bey N. gefundene, Fläschchen (Thür. Sachs. Verein, V. 4).

4 Een Romeinsch opschrift te Hemmen. (Letterb. 1842. 3 blz.)

5 Letterb. 1860. no. 24. 2 blz.

6 Letterb. 1838. 11 blz.

7 Hilvarenbeeksche oudh. 16 April 1856. en, iets vroeger, in Leidsche Courant, 17 Maart 1856.

8 Nijhoff, Bijdr. IV. 10 blz. met afb.

9 Over de echtheid en ware lezing van den Herc. Mag. bij St. Michielsgestel, onder Reumel, in Hermans, Noordbrab. oudh. 11 blz. met afb.

10 In het Hgd. in het Thür. Sachs. Verein, IIr. Th.

11 Letterb. 1860, no. 25.

12 Ontdekkingen bij Wijk, 1842. 11 blz. - Nader berigt aang. de ontgravingen te Wijk (Letterb. 1843. no. 4. 6 blz.) - over de oudheid van sommige bij Wijk gevonden overblijfsels, 1850. 11 blz. - Uittreksel uit de Mededeel. op de Utrechtsche sectie-vergadering, Juni 1849, over de overeenkomst van 't gevondene te Wijk met Friesche oudheden. 3 blz.

13 Nijhoff's Bijdr. Dl. II. 1839.

14 Romeinsche steen, in 1839 bij Werkhoven opgegraven (van der Monde's Tijdschr. voor oudheden van Utrecht, IX. blz 109 (7 blz.).

1 Röm. Alterthümer, während den Fortifications Arbeiten zu Vechten in diesem Jahre aufgegraben und zu Leijden aufgehoben, Sept. 1868. gr. 4o. in Bonner Jahrbücher.

2 Hilversumsche oudheden, Letterb. 1855. no. 18. (4 blz.) en 1856. no. 39 (8 blz.) Ik mag te dier plaatse eershalve niet onvermeld laten hoe de geachte oudheidkundige, de Heer Perk van Hilversum, zijne pogingen krachtig ondersteunde en hem veel vriendschap bewees.

3 Haarlemmermeer-Oudheden, Amst., van Kesteren, 1858. 19 blz. klein 8o.

4 Over oude werptuigen te Katwijk opgedolven, Nijhoff, Bijdr. III.

5 Frankische putten te Noordwijk-binnen (Letterb. 1861. no. 24. 1 blz.)

6 Letterbode, 28 Mei 1852, (2 blz.) en 12 Aug. 1852 (6 blz.)

7 Bonner Jahrb. XVI. 12 ss. met afb.

8 Workum 1852. Vrije Fries, Dl. V. 15 blz. en VI. 5 blz. 8o. met pl.

9 Letterbode 1861. no. 51. 4 blz.

10 Drenthsche Volks-Alm. 1853. 6 blz. En, met eenig verschil, nog eens bij Nijhoff, Dl. VIII. 1852. 10 blz.

11 Zie Drenthsche Volks-Alm. 1850. 12 blz.

12 Eene merkwaardige oud-Germaansche ontdekking te Odoorn. Dr. V. Alm. 1851. overgedr. in gr. 8o. 15 blz.

13 Amst. 1851. Verhh. v. 't Kon. Ned. Instituut, II en 64 blz. met 5 gekl. pl. Waarbij ook behoort het stukje: Nogmaals Thusnelda, (Letterb. 1854. no. 51. 4 blz. en 1856. no. 46. blz.)

1 Berigt over de in 't licht verschenen werken over de romeinsche oudheden in 't Kabinet van Kanunnik Houben. (Letterb. 1839. en in Nijhoff's Bijdr. II. bl. 107-110. 4 blz.)

2 Onder den naam van Germaansche oudheidkunde, Letterb. 1845. no. 32. 3 blz.

3 Zie in zijne Gedenkteekenen der Germanen en Romeinen, passim, en wat in d. Navorscher, II. 376. nog in 1852 door hem gevraagd werd.

4 Vergelijk bij dat wat we boven over de Deensche Veenen aanstipten (Letterb. 1860. no. 45. 5 blz.), over den oudsten geologischen toestand in Denemarken, naar Worsaae (Letterb. 1861. no. 25. 3 blz.); de jongste ontdekkingen van oudheden in Denemarken, medegedeeld door den Conferenz-Rath Thomsen (Letterb. 1861. no. 22. 6 blz.) en nog enkele van den Heer B. Becker zelven (Letterb. 1861. no. 13. 7 blz.).

5 Zie het Tijdschrift der Ie klasse v.h. Kon. Ned. Instituut, Dl. III. aflev. 2. blz. 1-4.

6 Letterbode 1861. no. 12. 2 blz.

7 Letterbode 1860. no. 37. 5 blz.

8 Letterbode, 1861. no. 14. 2 blz.

9 Letterb. 1859. no. 1 en 2. 9 en 4 blz.

1 Brief, 7 Maart 1861. Versl. en Meded. d. Ak. Dl. VI. 195. 4 blz.

2 Letterb. 1848. no. 1. (2 blz.) tegen J.H.L. R(ietberg?) in den Overijs. Alm. v. Oudh. en Lett. 1848. bl. 241.

3 Utrechtsche Volks-Alm. 1847.

4 Letterb. 1860. no. 26. 2 blz.

5 Letterb. 1861. no. 14. 3 blz.

6 Letterb. 1860. no. 12, 13 en 17. (8 en 3 blz.)

7 Letterb. 1860. no. 5. 4 blz.

8 Utrecht, N.v.d. Monde. 1846. 21 blz. 8o. met gekl. steendr.

9 1844. in de Handel. van de Maatsch. der Ned. Lett. van dat jaar. bl. 77-84. (8 blz.).

10 Werken van de Maats. der Ned. Lett. Nieuwe Reeks. Dl. VI. 13 blz.

11 Nijhoff, Bijdr. II. 1839. 7 blz.

1 's Gravenhage, M. Nijhoff, 1857. 4o. Hiervan is, bij gebrek aan deelneming, niets gekomen.

2 De muurschilderijen der St. Janskerk te Gorinchem, door de Kon. Akad. van Wett., met 20 gekl. pl., Amst. van der Post, 1858. 62 blz. 4o.

3 Zie Versl. van de Ak. van Wett., Dl IV. 158. (5 blz.).

4 Oude muurschilderijen te Arnhem ontdekt. Letterb. 1860. no. 43. 4 blz.

5 Letterb. 1861. no. 43. 8 blz.

6 Voorloopig, in den K. en L.B. 1860. no. 34. en uitvoeriger, no. 42. 10 blz. Zoo in groot als in kl. 8o. te Haarlem. 10 blz.

7 Letterbode, 1861. no. 33. 8 blz. en no. 25. 2 blz.

8 In de kerk van N.D. du Sablon. Letterb. 1860. no. 43. 2 blz.

9 Bonner Jahrbücher, VIII. 137.

10 Kist en Roijaards, Nederl. Kerk-Archief. VII. 392.

11 Dit is van 24 Sept. 1861; doch eerst gedrukt in de Vrije Fries, Dl. X. bl. 144. 1863. 8 blz. en nog eens iets over die zerk, aldaar, Dl. XI. 1866. 3 blz.

12 Rapport over een onderzoek van een oud praalgraf in de hervormde kerk te IJsselstein. Utr. December 1855. 9 blz. - De tombe der van Amstels in de kerk te IJ. Letterb. 1857. no. 41. 1 blz. - Onthulling der herstelde praalgraven der van Amstels en Culemborgs, te IJ. op 21 Dec. 1859. Letterbode, 1860. no. 2. 6 blz.

13 Letterb. 1860. no. 45. 2 blz.

14 Met afbeelding, in de Vrije Fries, Dl. V. 277.

1 Navorscher III. (1853) blz. 199-203. 16 blz. van den 8o. druk. en ibid. VI. 1. (1856), met afb. Een zeer merkwaardig opstel. Een dergelijk plaatste hij ook in de Bonner Jahrb. 1852. Miscellen, s. 147-153.

2 Zie, wat hierover verscheen, opgeteekend in Bodel Nijenhuis, topogr. Lijst der Nederl. plaatsbeschrijvingen. Toevoegs. 1868, bl. 61. no. 1607a.

3 Bonner Jahrbücher, XLIII St., 1867. s. 57-92. m. kpf.

4 Verslagen der Kon. Akad. Dl. II. 185. 8 blz.

5 Arnhem 1841 en Geldersche Volks-Alm. 1842. blz. 175.

6 Drenthsche Volks-Alm. 1848. 18 blz.

7 Drenthsche oudheden, Utrecht, Kemink, 1848. 8o. VI. en 192 blz. met 4 pl.

1 Over de Catacomben van Rome (niet afzonderlijk in den handel). Utrecht, Kemink en Zoon, 1854. 39 bl. 8o. - En voorts, het onderaardsche Rome. Amst., Wed. G. Goossens, 1856. 27 blz. met gekl. steendr. 8o. Waarvan ook eenigzins een uitvloeisel geacht mag worden een opstel over den Aureool. Tijdspiegel, 1846. bl. 192 en vv.

2 Letterbode; 1841. no. 11. 3 blz.

3 Letterbode, 1860. no. 44. 2 blz.

4 Leiden, Brill, 1851. 20 blz. 8o.

1 Zie Over de ontdekkingen van Niniveh, eene archaeologische voorlezing. Utrecht, Kemink en Zoon, 1850. 59 blz. 8o. Jonas en Niniveh, in Godgel. Bijdr. 1857. 7. blz. en in den A.K. en Letterbode, 1850, no. 44 en 48. 1852, no. 27 en 31. 1853, no. 16, 35, 41. 1854, no. 25, 28, 37. 1856, no. 23. 1857, no. 49. 1860, no. 4. 1861, no. 11.

2 Bedenkingen tegen het betoog van den Heer A. Rutgers, over de onechtheid der Eugubinische tafelen, Juli 1856. Versl. der Akad. 29 blz. 
Over de echtheid van het Koopcontract der Eugubinische tafelen. Versl. der Akad. Dl. III. bl. 136. 9 blz. met pl. 
1857 Echtheid of onechtheid der E.T. Antwoord op de jongste vertoogen van den Heer A.R. Versl. der Akad. Amst. 1857. 33 blz. 8o.

3 Bedenkingen op de palaeographische Kritiek in de Berlijnsehe Akad. der Wetenschappen tegen de echtheid der Romeinsche opschriften te Nennig (Versl. en Mededeel. der Acad. Dl. XII. 1868. 23 blz. Bedenkingen, waartegen Prof. E. Hübner heftig opkomt (Rhein. Jahrb., Heft XLVI. 1869. s. 81-109) helaas, misschien al te heftig voor de betamelijke eerzucht die Janssen steeds bezielde.

4 Kunst- en Letterbode, 1859. no. 4 blz.

5 Letterbode, 1859. no. 34. 6 blz. Hier bij behooren nog Epigraphische aanteekeningen. Een Grieksch opschrift te Leiden, door A. de Longpérier te onrechte voor christelijk verklaard (Mnemos. 11 blz. 8o.). - Zie ook Miscellen, in Rhein. Jahrb. XXIII. 8 s. - Griechische Inschrift zu Leiden (in Gerhardt's Archaeologische Anzeiger, 1859. seite 123, 124.). - Tot Latijnsche epigraphiek behoort: Epigraphisches, 18 Aug. 1856. 4 bl. (in Bonner Jahrb.). - Miscellen, unedirte römische Inschrift aus Cleve, 23 Nov. 1856. Bonner Jahrb. 2 blz. - Römische Inschriften (van eenen argentarius, no. 147.) e schedis Gisberti Cuperi Lugdunensibus edita (Bonner Jahrb. 2 blz.). - Der Arolsener Stein. April 1856 in Mnemosyne 1856. 2 blz. tegen Prof. Huschke, die later zijne gispingen terugnam. - Voorts, zijne Note sur le cachet d'un médecin oculiste romain, trouvé dans les environs de Vervins, in 't Fransch door hem ingezonden bij de Revue archéologique, 6me année, 9e livr. Paris, décembre 1849, 6 blz. - Ook nog over twee onlangs gevonden Romeinsche Gedenksteenen in Pruissen, op onze grenzen. Letterbode, 1855. no. 24. 5 blz. - En: Epigraphische aanteek. II. in Mnemosyne, 1854. bl. 347-357.

1 De geschriften hiertoe betrekkelijk waren: Mededeeling uit een brief van Dr. Burman Becker te Copenhagen over de onechtheid der Potomac-runen (Versl. en Meded. der Akad. Dl. XI. 1868. 5 blz. En: Herinnering aan het Runamo-opschrift door Dr. Burman Becker te Copenhagen. Zie Handel. van de Maatsch. der Nederl. Letterk. voor den jare 1868. 7 bl.

1 Letterbode, 1860. no. 3. 3 blz.

2 Een der Jaarg. van den Christel. Volks-Almanak, 10 blz.

3 Nijhoff, Bijdragen, Ie Dl. bl. 49-69.

4 't Was geteekend Amsterdam, 15 Januari 1698 door G.C. Pool. Zie Letterbode, 1856. no. 5. 2 blz.

1 Handel. van de Maatschappij der Nederl. Letterk. 1844. bl. 85-92. 8 blz.

2 Zie Verslagen en Mededeelingen van de Akademie van Wetenschappen van den jare 1858. Dl. III. blz. 97-103.

3 Verslagen en Mededeelingen der Akademie. 1866. Dl. X. 6 blz.

4 Over het Zendelinggenootschap. Bijdr. 1831. Dl. V. 842. bl. 842-848: - Over het Coelibaat. 1831. Dl. V. bl. 848-855. - Over het St. Simonisme, 1833. VII. bl. 15-27. - Over de laatste oogenblikken van Zwingli, 1833. VII. bl. 155-157. - Over de gelijkvormigheid der Godsdienstplechtigheden in de Roomsche en de oud-Romeinsche Kerk, 1835. IX. bl. 606-615.

5 Het eerste in 1834, toen Janssen een der eersten, zoo niet de allereerste was die de aandacht op de Weseler Synode verstigde, wier derde eeuwfeest onlangs aldaar gevierd werd. Dit eerste opstel staat geboekt in het Archief voor Kerkel. Geschiedenis, inzonderheid voor Nederland, Dl. V. bl. 307-460. het tweede is geplaatst in het Ned. Archief voor Kerk. Geschiedenis, Dl. VIII. bl. 265-272.

1 Wier, was vroeger door Jac. Scheltema gehuldigd. Janssen's opstel verscheen in Nijhoffs Bijdr. Dl. VII. Arnh. 1849. 9 blz. 8o.

2 Archief voor Kerkel. Geschied., Dl. VI. 1835. 19 blz.

3 Archief voor Kerk-geschied., inzonderheid Nederlandsche, Dl. IX. blz. 509-513.

4 Archief v. Kerk. Geschied. Dl. IX. bl. 284.

5 Nederl. Archief v. Kerkgesch. Dl. IV. bl. 361-368.

6 Godg. Bijdr. voor 1857. 7 blz.

7 Letterbode, 1847. no. 19 en 20, 8 blz.

1 Biblioth. voor Theol. Letterkunde, z.j. (1846?) 13 blz.

2 Leiden, Luchtmans, April 1848. 20 blz. 8o.

3 24 blz. groot.

1 Zie zijn aandeel daaraan en de betrekkingen door hem bij de Maatschappij bekleed, in Dr. W.N. du Rieu's Gedenkschrift, 1866, bl. 95, 97, 98, 100 en in de Handelingen der Maatschappij, passim, in alle de betrokkene jaren.

2 Repertorium der Verhandd. en Bijdragen, betreff. de geschiedenis des Vaderlands, in mengelwerken en tijdschriften tot op 1860 verschenen, door - de leden van de Comm. v.G. en O., van de Maats. der N.L. Van Janssens hand was geheel het voorbericht, bl. I-XI.

3 Niet slechts ééne jaarsvergadering; gelijk onlangs in een onzer dagbladen (29 Juli) bij vergissing geboekt is.

4 Zie Handd. 1852, 16 blz. 1853, 15 blz. 1860, 18 blz.

5 Kort berigt over de jongste Vereeniging der Philologen enz. van Duitschland en aangrenzende landen, gehouden te Bonn, 29 Sept. tot 2 Oct. 1841 (Konst- en Letterb. 1841, no. 44, 45, 46. 14 blz.).

1 Het 400 jarig jubileum der Universiteit te Bazel door A-Z. Dit waren meermalen, vooral in latere jaren, de letters waarachter hij zich verborg. (Letterbode, 1860. no. 43 en 44. 12 blz.).

2 Vergadering van het algemeen historisch Genootschap voor Geschiedvorsching in Zwitserland, door A-Z. Letterbode, 1860. no. 37.

3 Het Claudius Civilis feest te Xanten. Zonder jaar. In zeker dagblad.

4 Voorstel aan de letterkundige afdeeling der Kon. Akademie, over het drukken van verhandelingen in 4o. formaat en met afbeeld. (Versl. en Meded. der Akad. Dl. II. bl. 325). Ook in een Nader bertgt daarover (Versl. Dl. VI. blz. 191. 4 blz.). Hierbij behoort ook het zeer instemmend rapport der Akademie hierover, 1857, waaraan de uitgave der Gorinchemsche muurschilderingen door onzen vriend haren oorsprong te danken had.

5 Kist en Roijaards, Archief voor Kerk.-Geschiedenis, VI. 319, en vv.

6 Naar Vinet, Letterb. 1861. no. 21. 7 blz.

7 Letterb. 1861. no. 13. 3 blz.

8 Rapport over de wetenschappelijke waarde en het al of niet wenschelijke eener uitgave van den Codex van Th. Reinesii Eponomologicon te 's Hage (Versl. en Meded. der Akad. van Wet. Dl. X). 19 blz.

1 Over de nagelaten Hdds. van Henricus Cannegieter (Versl. der Akad. Dl. III. bl. 325. 29 blz.). En: aanvraag naar een van H.C. (Navorscher VII. 38 en VIII. 135).

2 Barthol. Borghesi, oudheidkenner, uit San-Marino (geb. 1781. ‘onlangs overleden’). Letterb. 1860. no. 20. 3 blz.

3 Bunsen (geb. 1791, † 28 Nov. 1860). Letterb. 1860. no. 50. 3 blz.

4 Grotefend (geb. 1775, † 1854). Letterb. 1854. no. 3 en 4. 6 blz.

5 Lelewel (geb. 1786, † 1861). Letterb. 1861. no. 23. 3 blz.

6 F. von Thiers, A.Z. bij het graf van v. Th. († Aug. 1860). Letterb. 1860. no. 35. 3 blz.

7 Raoul Rochette (geb. 1790, † Juli 1854). Letterb. 1854. no. 36. 9 blz.

8 Schafárik (P.J.) (geb. 1795, † 1861). Letterb. 1861. no. 27. 2 blz.

9 Thomsen (C.J.) Necrologie (geb. 1788, † 1865). Nederl. Spectator, 1865. 4 blz. en Letterb. 1861. no. 22.

10 Seiffardt, in Letterbode, 1861. no. 17. 8 blz.

11 Blussé. Hand. en Levensber. van de Maatsch. der Nederl. Letterk. 1851. bl. 17-32.

12 Ch. von Schiller. A.Z., Ch. von Schiller en hare vrienden. Letterb. 1861. no. 23, 24. 11 blz.

13 Sibylla Mertens-Schaffhausen (geb. 1797, † 1861), en

14 Houben. Hunne kunstverzamelingen, Letterb. 1860. no. 21. (4 blz.) 1861. no. 14. (5 blz.) en 1861. no. 15. (8 blz.). Voor eene fijngevoelende vrouw had Janssen altijd een woordje meer over.

15 Kist (N.C.) (geb. 1793, † 1859). Romeinsche middeneeuwsche en latere oudheden, zeldzaamheden en kunstvoorwerpen, nagelaten door den Hoogleeraar Kist, geveild 28 Maart 1862, bij gebroeders van der Hoek, Leiden.

1 Tollens. Onthulling van het Grafmonument van H. Tollens Cz. (Letterb. 1860. no. 43. 6 blz.).

2 Van Dam van Isselt (E.W.). Letterb. 1860. no. 7. 4 blz.

3 Remy (A.C.). Ph. th. mag. et litt. hum. Dr. (geb. 1805, † 1837) uit een journaal. 6 blz. Dr. J.H. van Bolhuis en Dr. A. Rueb behoorden ook tot zijne vertrouwdste vroeg ontslapen vrienden.

4 Graaf Pasch van Krienen. Letterb. 1861. no. 13. 2 blz.

5 Wij verblijden ons, in de gelegenheid te zijn, om aan deze zaak de daaraan allezins passende openbaarheid, al is het dan wat laat, te verschaffen. Zie voorts hierachter, Bijl. A.

1 Elberfelder Intelligenzblatt, 1833. no. 36. Sinds herdrukt, Emmerich, in hetzelfde jaar. Een onvoltooide Hollandsche roman, waaraan hij destijds vier dagen aan één arbeidde, werd, onvoltooid, onder zijne nalatenschap gevonden. Daarom liep hij later ook zoo hoog met dien vorm van stijl en met de bekende hoogduitsche roman: eene Egyptische Koningsdochter.

1 Zie boven, en Verslagen en Mededeel. der Akademie, Dl. X. 1866. 5 blz.

2 Amsterdam, 1863. 148 blz. 4o.

3 Utrecht, 265 blz.

1 Over 1852, 20 blz. 1853, 11 blz. 1854, 10 blz. 1855, 8 blz. 1856, 15 blz. 1857, 8 blz. 1858, 10 blz. 1859, ... 1860, 6 blz. 's Gravenhage. in 8o.

1 Zie verslag der Vereeniging, van den jare 1854, blz. 3-12. Verslag 1855, bl. 3-8; van 1856, bl. 7-12; van 1857, bl. 3-8; van 1859, bl. 3-12 (een uitvoerig Verslag, omdat hij toen pas in Oostenrijk en Hongarije gereisd had); van 1862, bl. 4-7; van 1863, bl. 2-5; van 1864, bl. 2, 3; laatstelijk van 1868, bl. 2-5.

1 Ds. Maronier in de Gustaaf-Adolf tafereelen en berigten 1869. 3e aflev. blz. 137-139, Ds. Krabbe in 't verslag voor 1869. blz. 2-10.

1 Zie de reeks daarvan, hierachter, Bijl. B.

2 Aanwinsten van het M. en P. Kabinet der Leidsche Hoogeschool, 15 August. 1868. Zie Leidsche Ct. 21 Aug. d.j. 4 blz.

3 Bladvulling over eene gepresumeerde munt van Graaf Wigman van Hameland. Zie Nijhoff, Bijdr. Dl. VI. 1 stuk. 3 blz.

4 11 Juli 1852, in Miscellen, in Bonner Jahrbücher. XIX Heft, s. 153-155.

5 Versl. en Mededeel. der Akad. Dl. I. bl. 175.

1 Zie Landbouwkundige Courant, voor 1851, 1852 gedrukt te Arnhem, en 1859, verschenen te Zwolle.

2 Die nauwgezetheid trouwens was bij hem zeer groot. Een zijner vertrouwde vrienden schreef er mij onlangs nog in dezer voege over. ‘Mag ik, ten aanzien van onzen vriend, uwe aandacht op eene omstandigheid vestigen, die mij voorkomt van groot belang te zijn om te worden aangeroerd, als groote waarde gevende aan al wat hij heeft medegedeeld van zijne waarnemingen en ontdekkingen, aan het grootste gedeelte van wat hij in het licht gaf. Het is de nauwgezetheid, de conscientie, welke hem eigen was, om met terzijdestelling van de stelligste opinie, tot in het minste toe de feiten weêr te geven die hem voorkwamen; de zaken die hij vond, hoe ze gevonden werden en alles wat daartoe betrekking had; hij was dubbel voorzigtig er niet te weinig van te zeggen, zich zelven wantrouwende of hij iets zou afdingen ter liefde van zijne eigene bewering. Die liefde tot de waarheid, zelfs als zij tot het minutieuse scheen af te dalen, heeft niet nagelaten mij hooge achting in te boezemen voor den man die ze koesterde. Bij zijn aangeboren nauwkeurigheid verhoogt zij de waarde van al wat uit zijne pen vloeide, en werpt een aangenaam licht over zijn geheel karakter’.

1 Dr. Wap heeft voor 18 jaren in zijne Astrea, Ie. jaargang, 1851, eene lijst zijner Geschriften geplaatst, die tot dien tijd toe als zeer volledig mag geroemd worden. Het stuk is met O. onderteekend, dat is, meenen wij, de Redactie zelve. Er komt alleen ééne zinstorende drukfout in voor, op blz. 192. r. 19, te Lingen lees: in de Linge.

2 Ik ben in de gelegenheid gesteld de namen der voornaamste van hen met wie hij in briefwisseling stond, mede te deelen. Zie Bijl. C.

1 Brief van Ds. O.G. Heldring van Hemmen, thans te Setten, zijn eigen neef, aan mij.

1 Aan een' van deze, den Predikant C.F. Gronemeijer van Apeldoorn heb ik menige bijzonderheid uit zijn vroeger leven te danken.

2 Een der jongste, zijn opvolger aan het Museum van Oudheden, de Heer W. Pleyte heeft in een der stedelijke dagbladen, des daags na zijne begrafenis, over hem een woord gezegd, dat des stellers hart eer aandoet en, een paar kleine vergissingen uitgezonderd, aan de behoefte van het oogenblik geheel voldeed, ja ons zelfs nu en dan aanvult. Zie Leidsch Dagblad, 30 Juli 1869. no. 2904. Wij vernemen met genoegen dat ook nog meerdere organen, zoo in de Koninklijke Akademie als in den Spectator en elders, zich over hem hebben doen hooren.

1 Alg. Konst- en Letterbode, 1842. no. 1 en 2. De schrijver heeft er geen bezwaar in gezien; om de aanhalingen in de thans meer gebruikelijke spelling over te brengen.

2 Door Pruys van der Hoeven, in Anthropologisch onderzoek, D. IV. bl. 3 en 4 en passim: door des Amorie van der Hoeven, in de Opdragt van zijn Eersten bundel Leerredenen.

1 J. van der Hoeven, Redevoeringen en Verhandelingen, bl. 31.

1 Landt stierf in 1830, als hoogl. aan de klinische school te Amsterdam, nog vóór hij zijne inwijdings-redevoering had kunnen houden. Zie over hem G.J. Mulder, Herinneringen omtrent Jac. Landt. Rott. 1830. 8o. Dr. J. Boogaard, een der sergeanten bij de vrijwillige leidsche jagers van 1815, was een zeer gezocht geneesheer te Rotterdam, alwaar hij in 1866, eenige jaren nadat hij zijn praktijk had nedergelegd, overleed. De tegenwoordige leidsche hoogleeraar, Dr. J.A. Boogaard, is zijn eenige zoon. De bijzonderheden omtrent den kring ‘Voor Vriendschap en Letteren’ berusten op mededeelingen van den heer J.A. Bakker, die in 1825 tot lid was aangenomen.

1 In April 1849.

1 In The Anthropological Review, April 1869. Journal, p. LXXII sqq. ibidem p. CII.

1 Bijdragen tot de Nat. Wetenschappen, D. VII, bl. 325, 326.

2 Vad. Letteroef. 1841. Boekbesch. bl. 381.

1 l.l. bl. 302.

1 Van der Hoeven's Diss. de Sceleto piscium, p. 106. Ego cum a pueritia inde ad studium Historiae Naturalis, praesertim Zoologiae, instinctu quodam naturali me contulerim.

2 Zie H.C. van der Boon Mesch, Lofrede op S.J. Brugmans, p. 114, 115. Oorspronkelijk uitgegeven als bekroonde prijsverhandeling in het VII D. 2de St. van de Werken der Hollandsche Maatschappij van fraaije Kunsten en Wetenschappen.

1 Woorden van de Vriese in zijn Toespraak tot de Studenten, na de begrafenis van Reinwardt, bl. 9.

2 Te Amst. uitgeg. in 1810. Liber uno quidem Volumine constrictus est, sed amplius 900 paginas continet, quarum ducentae fere Clarissianum continent vel prologum vel annotationem. H. Bouman
Memoria Joannis Clarissii, Theologi, p. 69. n. 1. Over het onderwijs van Clarisse in dier- en delfstofkunde zie Bouman, l.l.p. 84-94.

3 Het volgende verdient omtrent Clarisse wel vermeld te worden. Quam constanti flagraret rerum naturalium in dies melius cognoscendarum studio ac desiderio, reverso etiam Reinwardtio omnibus apparuit. Per biennium enim, hujus Collegae Scholis et de Mineralogia et de Geologia interfuit. Et cum Chemiae nondum satis peritum se putaret, hanc quoque tradentem eum audire non dubitavit. Atque eodem benevole adjuvante Museum suum, quod supra memoravi, mineralogicum locupletavit, ac geologicis adauxit speciminibus. Haec, ne quis dubitet, mihi narranten audivi Reinwardtium, zegt Bouman, l.l.p. 94 in de noot.

1 Mededeeling van Prof. G.C.B. Suringar. Van het collegie van Krauss in de scheikunde zijn mij geen bijzonderheden bekend. Clarisse schreef van hem ‘dat hij schaars in zijn groote waarde gekend was.’ Aangeh. door Bouman, Gesch. der Geld. Hoogeschool D. II. bl. 549, 550. Bouman zelf. ib. bl. 552: ‘Hun die hem waarlijk gekend hebben, blijft hij levenslang onvergetelijk.’ Krauss was toen reeds ziekelijk en zwak, zoodat het collegie der scheikunde in 1821 aan een ander moest worden opgedragen. Deze was de buitengewone hoogleeraar in de landhuishoudkunde, G.J. van der Boon Mesch, die kort daarna, den 5den April 1822, is overleden.

1 L.B. 1838-43, 3 fasciculi folio. Hij had de uitstekende plateu zelf geteekend.

2 Het was toen nog in het Hof van Zessen geplaatst. Zie van der Hoeven's Berigt omtrent het mij verleende ontslag, als Opperdirecteur van 's Rijks Museum van Nat. Hist. te Leiden, bl. 10, part. 1. De geschiedenis van het Museum tot in 1820 vindt men bij Siegenbeek, Gesch. der Leidsche Hoogeschool, D. II, bl. 88-97.

1 Met goud bekroond werd de tegenwoordige hoogleeraar te Leiden, G.C.B. Suringar.

2 Levensberigt van Jan van der Hoeven. Overgedrukt uit het Jaarb. der Kon. Akad. van Wetenschappen, bl. 7.

1 Men vindt dat stuk in de Nieuwe Verhandelingen van het Prov. Utr. Genootsch. van Kunsten en Wetenschappen, D. III. Utr. 1824.

1 Diss. de Sceleto Pisc. p. 106. Over de moeilijkheid, p. 39.

1 Aan den heer J. van der Hoeven, op zijne Verhandeling ‘de Sceleto Piscium’ in Krekelzangen III. p. 89. in Kompleete Dichtwerken XI. bl. 315.

1 Nicht Stundenlang, ja nicht Tagelang: Wochenlang kann man vor einem Fischkopfe stehen und gedankenlos anstaunen diese kalkigen Tropfsteingestalten ohne zu wissen, was, wo, wie: Oken in Isis 1815, p. 51a, 1 Bd. aanget. o.a. door v.d.H. Diss. de Scelecto Pisc. p. 39.

1 In Verhh. van de eerste Klasse van het Hollandsch Instituut, 1 Dl.

1 Amst. 1846. 8o.

1 Redev. enz. bl. 3 en 4.

1 Ergebnisse der Naturforschung für das Leben. Vorträge und Abhandlungen von J. van der Hoeven. Aus dem Niederl. Berlin 1848. Verlag von G. Reimer 8o. De voorrede is get. F.B.

2 Rec. der Camera obscura van Hildebrand. Letteroef. voor 1840. Boekbes. bl. 66-70, van Waarheid en Droomen door Jonathan, ib. bl. 260-263.

3 Zie van der Hoevens Levensschets van P.J. Uylenbroek, in Alg. Konst- en Letterbode, No. 2 en 3 van 1845. bl. 18-23 en bl. 34-43.

1 ‘Aan wiens goedheid ik de eerste terechtwijzingen te danken heb, waardoor ik tot het ontleden van insekten geraakt ben; zegt van der Hoeven in zijn aankond. van het werk: Considérations générales sur l'anatomie des Animaux articulés auxquelles on a joint l'anat. descriptive du Melolontha vulgaris (Hanneton), donnée comme exemple de l'organisation des Coléoptères. Par Hercule Straus-Dürckheim. Ouvrage couronné en 1824, par l'Institut Royal de France, et accompagné d'un Atlas de 19 planches. Paris et Strasbourg, 1828. 4o. in de Bijdr. tot de Natuurkundige Wetenschappen, D. III. Boekb. bl. 221. Over het verblijf van van der Hoeven te Parijs in 1824 kan men nalezen: J.v.d. Hoeven Eenige Aant. over het Kabinet van verg. ontleedkunde te Parijs, in het Mengelw. der Vaderl. Letteroefeningen, 1825. bl. 105-115, bl. 167-175, bl. 216-223, bl. 262-275.

1 Zie: Eenige Berigten aangaande Samuel Thomas von Soemmerring, medeged. door J.v.d. Hoeven. In Bijdragen enz. D. VI. bl. 78 vlg., ib. bl. 74.

1 Zij zijn zeer beknopt, onvolledig en niet bijgehouden. Voor vele jaren soms een enkele regel. Over de meeste zijner grootere en kleinere reizen had van der Hoeven afzonderlijke, meer uitvoerige journalen, waarvan ik geen inzage gehad heb.

2 Het besluit van 6 Januari 1823, tot invoering der klinische scholen was nog niet ten uitvoer gelegd. Eenige apothekers te Rotterdam, van de noodzakelijkheid doordrongen dat aan hun leerlingen eenig wetenschappelijk onderwijs moest gegeven worden, hadden met elkander, in de Raampoort, een tuin als hortus aangelegd. Het botanisch onderwijs werd bij het vertrek van van der Hoeven aan G.J. Mulder opgedragen, die er het onderwijs in de scheikunde mede vereenigde. In 1828 werd de Geneeskundige School te Rotterdam geopend, waaraan Mulder tot lector in de botanie werd aangesteld en kort daarop, toen hij, die voor de scheikunde benoemd was, nog vóórdat hij zijn onderwijs had begonnen, bedankt had, ook als lector in de chemie. Mulder werd eerst in 1831, op zijn herhaald en dringend verzoek van het onderwijs in de botanie ontheven, en de Vriese als lector botanicus aangesteld, terwijl hij zelf voortging met het onderwijs in de scheikunde tot in 1840, toen hij als hoogleeraar te Utrecht beroepen werd. De strenge eischen der Wet van 1 Juni 1865 had uitbreiding van het onderwijs aan de geneeskundige scholen ten gevolge moeten hebben. De regeering liet haar aan zich zelve over, en het voortdurend bestaan dier instellingen, bij wier vestiging bepaald was dat zij nimmer aanspraak op ondersteuning van het Rijk mochten maken (!), werd nu ten eenenmale onmogelijk; zij werden de eene voor, de andere na, opgeheven. De uitbreiding van het stedelijk Athenaeum te Amterdam is hierin eenigermate te gemoet gekomen, maar mocht de regeering de opleiding van hen geheel en al veronachtzamen, aan wie thans zulke strenge examens worden opgelegd?

1 Afz. afdr. bl. 7.

1 Dr. P. Hoekema Kingma had zich gedurende zijn studententijd met bijzonderen ijver op vergelijkende ontleedkunde toegelegd. Het onderwerp zijner dissertatie was daaruit gekozen: Specimen inaug. ex Anatome comparata continens quasdam observationes de Otolicno Peli, L.B. 3 November 1857, ondanks den titel in de nederl. taal geschreven, met platen naar teekeningen van J. van der Hoeven Jansz. op wien het teekentalent van den vader is overgegaan.

2 l.l.p. CII. His letter exhibits the unmistakable signs that the tears were flowing from his eyes as he wrote it.

3 Gedurende vele jaren predikant bij de remonstrantsche gemeente te Leiden, tot welk kerkgenootschap van der Hoeven behoorde.

1 Over geologie had van der Hoeven reeds als student een redevoering gehouden: Redevoering over de oorspronkelijke aarde en hare omwentelingen; in het Magazijn voor W., K. en Lett. uitgegeven door N.G. van Kampen, D. III. St. 2 Amst. 1824, bl. 147-272, o.a. uitgesproken in ‘Voor Vriendschap en Letteren.’ Later gaf hij Berigt van eenige mineralogische en geologische geschriften over het jaar 1833, in het Tijdschr. voor nat. Gesch. en Phys. Boekbesch. bl. 199-207. Tijdschr. enz. D. XI. bl. 57 sqq. Boekbesch. eene vert. uit het Zweedsch van Berzelius. ‘Eenige woorden over de opheffing van Skandinavie's kust boven de vlakte der omliggende zee en over afslijpingen en kloven in Deensche Bergen.’ Meermalen heeft van der Hoeven geologische onderwerpen in populairen vorm behandeld.

1 H. Halbertsma Diss. hist. med. in. de Ant. Leeuwenhoeckii
Meritis in quasdam partes anatomiae microscopicae. Daventriae 1843. le Sueur Fleck. L.B. 1843. N.H. van Charante. L.B. 1844. Beide laatste met denzelfden titel als de eerste.

1 Zie J.v.d. Hoeven Bijdragen tot de Nat. Geschiedenis van den Negerstam. Met 4 platen. Leiden, 1842. 4o. bl. 22.

2 Leiden, 1844. 8o. 24 blz.

3 De laatste bijzonderheid wordt medegedeeld in een kort bericht over van der Hoeven, in de Leydsche Courant van Vrijdag, 13 Maart 1868.

1 Voor de geneeskunde heeft de wet van 1 Juni 1865 den akademischen titel ‘tot een voorwerp van luxe gemaakt, dat weldra misschien zelfs een voorwerp van bespotting wordt. Men kan immers buitenslands op sommige hoogescholen den Doctor-titel koopen, en wanneer die titel geen rechten geeft, kan ook niets beletten, dat die aangenomen wordt, hoe dan ook verkregen, terwijl het publiek met de wijze, waarop hij verkregen werd, onbekend blijft, en daarin ook geen belang behoeft te stellen.’ Woorden van J.v.d. Hoeven in: Een ernstig woord ter verdediging van het Hooger-onderwijs. Naar aanleiding enz. van de Regeling der voorwaarden tot verkrijging der bevoegdheid van Geneeskundige enz. in het Wetsontwerp door de Tweede Kamer der Staten Generaal op 27 Maart l.l. aangenomen. Haarlem 1865. 8o. bl. 10. Bitter voegde hij er bl. 15 bij: ‘Maar men stelt zich voortaan voor de Hoogleeraren te doen controleeren door een staats-examen; de strijd tegen allerlei inrichtingen, tegen het onderwijs van bevoegde en onbevoegde private personen zal een' edelen naijver bij de Hoogleeraren doen ontstaan! Het is op deze wijze, dat zich de krachtdadige, welwillende bescherming der regeering aan onze Hoogescholen zal aan den dag leggen, en de hoogere intellectueele belangen des volks zullen behartigd worden, zonder bezwaar van de schatkist!’ Bitter zijn die woorden, maar men moet ook weten, dat een ‘belgisch vriend’ over de ontwerpen van 1862 door hem geraadpleegd, hem geantwoord had: ‘Le projet de lois qui est présenté chez vous ne me paraît pas heureux et me semble propre à faire reculer les connaissances médicales d'un bon siècle.’ v.d. Hoeven voegt er bij: ‘Ik heb aan mijnen belgischen vriend niet geschreven over de tegenwoordige wetsontwerpen, maar ik ben overtuigd, dat hij er eveneens over zou oordeelen als over die van 1862.’ l.l. bl. 12.

1 Overgenomen uit: Eenige denkbeelden over de waarde der Dierkunde en over de beste wijze om haar te beoefenen door J. van der Hoeven in het Tijdsch. van Nat. Gesch. en Physiol. uitgeg. door
J.v.d. Hoeven en W.H. de Vriese, Dl. V. bl. 88-113.

1 ‘Er zijn zelfs [geleerden], die hun geheele leven gewijd hebben aan de bewerking, gelijk men het noemt, van eene enkele insekten-familie. Trouwens dit zal minder verwonderen, wanneer ik er bijvoeg, dat er insekten-familiën zijn, waarvan men reeds eenige duizenden soorten beschreven en benoemd heeft,’ zegt Prof. Harting l.l. bl. 15.

1 Ik kan de plaats niet aanhalen, waar ik het gelezen heb, maar de uitspraak zelve is bij de mannen der wetenschap algemeen bekend.

2 In het Archiv für Anthropologie. Jahrg. 1868, II. p. 146 sqq.

3 Zie de opdracht aan zijn zoon voor zijn verh. Ontleed- en Dierkundige Bijdragen tot de kennis van Menobranchus, den Proteus der meren van Noord-Amerika, Leiden 1867, 4o. met platen. ‘Mijn arbeid is niet zóó volbracht, als ik wilde; maar Gij weet, meer dan iemand anders, met welke moeilijkheid ik te strijden heb. Bij het doorbladeren van dit geschrift, zult Gij u met uwe gedachten in het studeervertrek van uwen onder zijn werk verouderden vader verplaatsen, die, onder zijne papieren en boeken bijkans begraven, zich een hoekje ledig maakt, om, zooveel hij van alle vreemde hulp verstoken en door geene ondersteuning begunstigd, zulks vermag, eenige nasporingen te doen in de dierlijke bewerktuiging, een onderzoek, waaraan hij zoo gaarne al zijne krachten en al zijnen tijd zou hebben toegewijd, en waarin hij, zoo hem slechts door tegenwerking de gelegenheid niet steeds onthouden ware, mogelijk met meer vrucht zou hebben gearbeid.’

1 Zie J. van der Hoeven, Eenige bedenkingen over Geneeskundig Onderwijs; naar aanleiding van het Rapport der Commissie in Nov. 1841. Leid. 1842, bl. 17. Zie vooral Vad. Lett. 1845. Boekb. bl. 265-270, naar aanleiding zijner aankondiging van een vlugschrift: Iets over hooger Onderwijs, te 's Hage in 1845, onder het motto ‘Quoquo tetigeris, ulcus’ uitgegeven.

2 In een brief tot mij gericht, toen ik hem in 1851 met zijn 25-jarig professoraat had geluk gewenscht. Bij die gelegenheid las men in de N. Rott. Courant een brief uit Groningen (?) waarin aan van der Hoeven werd verweten, dat hij geen zoologen had gevormd.

1 Terecht zegt s.v.v. in een kort levensbericht van van der Hoeven in de Spectator van 28 Maart 1868: ‘Het tweespan der redactie trok niet gelijkelijk en met denzelfden ijver.’

2 Als in Bulletin des sciences physiques et naturelles en Neerlande redigé par F.A.W. Miquel, G.J. Mulder et W. Wenckebach; Het Instituut, of Verslagen en Mededeelingen, uitgeg. door de vier klassen van het Kon. Nederl. Instituut; Tijdschrift voor de wis- en natuurkundige Wetenschappen, uitgeg. door de eerste klasse van het Kon. Nederl. Instituut; Verslagen en Mededeelingen der Kon. Akademie van Wetenschappen, Afd. Natuurkunde; Tijdschr. voor Entomologie, uitgeg. door de Nederl. Entomologische Vereeniging, onder redactie van J. van der Hoeven, M.C. Verloren en S.C. Snellen van Vollenhoven; Archives Neerlandaises des sciences exactes et naturelles, publiées par la Société Hollandaise à Harlem; Alg. Konst- en Letterbode; Isis, Encyclopädische Zeitung; Archiv für Anatomie und Physiologie; Archiv für Naturgeschichte; Froriep's Neue Notizen en in de Tagesberichte; Magasin de Zoologie; Annales des sciences naturelles; Annals and Magazine of Natural History. Voor de geschriften van van der Hoeven, in de werken van Akademiën en Geleerde Genootschappen geplaatst, noemen wij, behalve de Ann. Acad. L.B., voor 1820, Acad. Gandav. 1820; Acad. Ultraj. 1821; en de Werken van het Prov. Utr. Gen. 1824, zie boven; die der Eerste Klasse van het Kon. Nederl. Instituut; die der Kon. Akad. van Wetenschappen, Afd. Natuurkunde; die der Acad. Leop. Carol. Nat. Curioss. waarin hij, behalve de reeds genoemde verh. over den Ornithorynchus, later in 1839 en 1867 mededeelingen plaatste; die der Zoological Society; Reports of the British Association for the advancement of science; en die der Société d'histoire naturelle de Strasbourg.

1 Icones ad illustrandas coloris mutationes in Chameleonte, L.B. 1831. 4o. Cum tab. V.

2 Recherches sur l'histoire naturelle et l'anatomie des Limules. Avec planches. Leide 1838. 4o.

3 Bijdragen tot de ontleedkundige kennis aangaande Nautilus Pompilius, vooral met betrekking tot het mannelijk dier. Uitgeg. door de Kon. Acad. der W. Met 5 pl. Amst. 1856. 4o.

4 Bijdragen tot de kennis van de Lemuridae of Prosimii. Leiden 1844. Met 3 pl. folio. Slechts 50 exemplaren zijn hiervan uitgegeven.

5 De titel is reeds vermeld.

1 Zie Bijdragen tot enz. passim. v.d.H.'s eigen woorden zijn hier overgenomen.

2 Catalogus craniorum diversarum gentium quae collegit J. van der Hoeven. L.B. 1860. 8o.

3 v.d.H. zelf zei tegen Welcker: Das hat viel Mühe gemacht. Barnard Davis vooral had hem tot dezen arbeid opgewekt. Zie de Praemonenda, p. 2. De cat. bevat 171 schedels en 39 afgietsels. Sommige schedels zijn zeer zeldzame voorwerpen. In 1861 was de verzameling met 21 schedels vermeerderd, zie v.d.H. in het Nederl. Tijds. voor Gen. V. bl. 481-483. Sedert zijn er nog meerdere bijgekomen. Zij is op zijn zoon overgegaan. In 1867 gaf Barnard Davis den catalogus zijner eigene verzameling uit: Thesaurus craniorum. Catalogue of the skulls of the various races of Man, in the collection of Jos. Barnard Davis. Lond. 8o. Deze verz. bevat meer dan 1500 schedels. Bij de vervaardiging van dien Cat. had B.D. zich voorgesteld: to take for a model that of Professor J. van der Hoeven, but it was soon found impossible to imitate the concise brevity and lucidness of his Latinity. Praef. p. VII, VIII. Dr. S. Morton te Philadelphia liet een verzameling na van 1035 schedels, die door 42 heeren voor 4000 dollars gekocht aan de Academy of Natural Sciences of Philadelphia door hen werd aangeboden. Zie Catalogue of Human crania in the Collection of the Ac. of N. Sc. of Philadelphia, by J. Aitken Meigs. Philadelphia 1857. 8o. p. 3.

1 Essai sur les dimensions de la tête osseuse, considérées dans leurs rapports avec l'histoire naturelle du genre humain. In de Annal. des Sciences Naturelles. Sec. Sér. T. VIII. Zool. Août 1837. p. 116-124.

1 Te Haarlem in 1836 in 8o. uitgeg. Een tweede verb. druk verscheen te Leiden in 1864, onder den titel: Leerboek der Dierkunde, ten dienste van het Middelbaar Onderwijs. De Atlas die daarbij behoort, in 1865.

2 De aangehaalde woorden zijn van s.v.v., een alleszins bevoegd beoordeelaar, in de Spectator, l.l.

1 Zie Voorberigt voor den 2den dr. bl. VI. Handb. enz. D.I. 1845. Amst. 8o. Ook de tweede druk bevat platen, naar afb. door den schrijver geteekend.

2 Het tweede deel van het Handb. 2de uitg. verscheen in 1855. Prof. Leuckart gaf, omdat de wetenschap gedurende het drukken zich alweder zeer uitgebreid had, uit: Bijvoegzels en aanmerkingen behoorende tot het Handboek der Dierkunde van J. van der Hoeven, waarin al het nieuwe sinds 1849 was opgenomen, dat door Dr. J. van der Hoeven, den zoon, in het Nederlandsch werd overgebracht, met een voorrede van J. van der Hoeven. Amsterd. 1856. 8o. Eene andere duitsche overzetting van Moleschott, Düsseld. 1847, is niet voltooid.

3 Handbook of Zoology, Transl. of the 2 Dutch edition, by W. Clark, w. pl. Cambr. 1856. 2 vol. Tot deze engelsche vertaling heeft v.d.H. bijdragen geleverd, waardoor zij een bijzondere waarde bezit.

4 Zie de levensschets door Prof. Salverda in het Ned. Tijds. voor Geneesk. 1868. Tweede afd. bl. 251.

1 De aangeh. woorden zijn van Prof. Harting.

2 Zie o.a. Keferstein, Gött. gel. Anz. 1865. s. 312, 313. Es giebt wenige Bücher, welche einen so allgemeinen Beifall und so nachhaltigen Einfluss erlangt haben, als das Handbuch der Zoologie van der Hoeven's.

3 Vgl. Salverda, l.l. bl. 251.

4 L.B. 1864. 8o.

1 Zie de Praefatie.

2 Praef. His fundamentis Zoologicis titulum praefixi similem illi quo Linnaeus usus est. - Liber autem hic meus non profitetur se sapientiam esse assecutum: hanc ipsam ob causam placet mihi haec philosophiae vox; nam ut recte cl. Redi ait: ‘omnes sumus homines ac proinde obnoxii erroribus. Solus Deus sapiens est, quod optime cognovit Pythagoras, quando respuit nomen sapientis et assumsit aliud, nempe amatoris sapientiae’.

3 Zie de Praefatie.

4 ‘In elke richting rijk te noemen, bezit de bibliotheek van van der Hoeven o.a. eene door hem steeds met zorg gerangschikte verzameling van kleine verhandelingen over Dierkunde, benevens overdrukken uit Tijdschriften en dergelijke, die niet licht haar wedergade zal vinden. Alleen een beroemde naam als de zijne en persoonlijke bekendheid met het meerendeel der bekende Dier- en Ontleedkundigen van onzen tijd heeft het bijeenbrengen eener dergelijke verzameling mogelijk gemaakt. Zeer is het te wenschen, dat dit geheel niet worde verbroken en voor ons vaderland bewaard blijve’. Woorden van Prof. Salverda, l.l. bl. 251 noot. In Januari 1869 is die boekerij verkocht: Catalogue de la bibliothèque délaissée par M.J.v.d. Hoeven. Die Cat. telt 4003 nommers. In de toen nog bestaande zegelbelasting is waarschijnlijk de reden te zoeken, dat al die kleine stukken niet nauwkeuriger zijn beschreven. Men vindt 30 en meer stukjes, zonder dat bij een enkel de naam des schrijvers genoemd is, op één nommer, onder iedere hoofdrubriek bijeen. Bijv. 2191, 2192, 2193, met elkander 100 stukjes; 2308-2311 met 180 nommers en zoo zijn er nog zeer vele nommers aan te wijzen!

1 Beknopt is het boek beoordeeld in de Westminster Review van 1865, in de afd. Contemp. Lit. p. 256, 257. Vrij uitvoerig in de Gött. gel. Anzeige 1865, s. 312-320. Een goed overzicht er van geeft Prof. Claparède in de Bibl. Univers. 1868. Afd. Archives d. scienc. phys. et natur. Nouv. période T. XXII. p. 70-74. Claparède zegt p. 74: M.v.d.H. a écrit son ouvrage en latin et nous comprenons à peine qu'on ait senti le besoin de le traduire, surtout en italien. De ital. vert. is in 1866 te Genua uitgekomen, bewerkt door Prof. M. Lessona en Dr. T. Salvadori. Claparède vervolgt: Aucune langue mieux que l'idiome de Tacite n'aurait pu convenir au laconisme précis d'un auteur appelé parfois à résumer un ouvrage entier en trois mots. A priori il aurait pu paraître téméraire de vouloir quintessencier les sciences zoologiques dans un volume de 400 pages. M.v.d.H. y a réussi et cependant l'on peut affirmer hardiment qu'il s'est bien rarement rendu coupable d'omissions de quelque importance. Notre siècle est essentiellement verbeux et les langues modernes ont forcément le caractère des hommes qui les parlent. La sobriété antique dont fait preuve M.v.d.H. nécessitait le retour à une langue antique aussi. v.d.H. had mij den 15 Juli 1865 geschreven: ondertusschen moest dit boek óf in 't geheel niet óf in 't Latijn geschreven worden. De uitgever was, zooals hij mij in dien brief mededeelde, ‘over het debiet tevreden, vooral in Duitschland en Italie. In Frankrijk plaatste hij er slechts 4 en in België slechts 1. Ook het debiet hier te lande is niet zeer groot’.

Uit dit boek blijkt ten duidelijkste, dat het beweren dat het Latijn geheel ongeschikt zou wezen, om daarin natuurkundige wetenschappen te behandelen, eigenlijk ongegrond is. In 1855 nam van der Hoeven uit een latijnsche verhandeling van Hyrtl, in dat jaar uitgegeven, aanleiding, om tegen dit vooroordeel op te komen en de aandacht te vestigen ‘op eene vrij breede lijst van de grootere en kleinere geschriften - welke buiten 's lands in de laatste dertig jaren in de latijnsche taal over physiologie, anatomie en zoologie zijn uitgekomen. - Men vindt er werken onder van Bojanus, J.F. Meckel, E.H. Weber, H. Rathke, von Baer, Bischoff, Joh. Müller en Hyrtl’. Zie Alg. K. en Letterb. 1855. bl. 236.

1 In den reeds genoemden brief.

2 De Natuur in Noord-Afrika. Naar het Deensch van Prof. Schouw. Vad. Lett. 1838. M.W. bl. 4-13.

C.A. Agardh. Over de verlichting der lagere Volksklassen. Uit het Zweedsch vert. Vad. Lett. 1840. M.W. bl. 369-383. bl. 421-435.

Over de Planten van Pompeji. Uit het Deensch van Prof. Schouw. Vad. Lett. 1844. M.W. bl. 127-132.

Schets van eene natuurkennis van het Schoone. Vert. van H.O. Oersted, uit het Deensch. Vad. Lett. 1845. M.W. bl. 765-779.

Over de Behandeling en Genezing der Idioten. Naar het Deensch, met een Naschrift. Album der Natuur 1855. bl. 374-387.

Over de veranderingen in het klimaat des Aardbols door de geologie aangewezen, door John Philips [Hoogl. te Oxford]. Vert. met een Bijvoegsel. Album 1857. bl. 337-347.

Schetsen uit het dagelijksch leven der Insekten. Uit het Zweedsch van P.F. Wahlberg. Blikken enz. 1858. bl. 129-141. In het Tijds. voor Nat. Gesch. enz. heeft v.d.H. meermalen vertalingen uit het Zweedsch over wetenschappelijke onderwerpen geleverd.

1 Inleiding tot de Entomologie of Grondbeginsels van de Nat. Geschiedenis der Insekten door W. Kirby en H. Spence. Met Platen. Naar den vierden druk uit het Eng. vert. onder opzicht van J. van der Hoeven. Deel I. St. 1. Rotterdam. 1828. 8o. St. 2. 1829. Behalve het toezicht op de vert. heeft v.d.H. de voorrede geschreven en er eenige Aanteekeningen bijgevoegd.

2 Over Natuurkundige Theorien omtrent de verschijnsels van het Leven en bepaaldelijk over Darwin's Theorie aangaande het ontstaan der soorten, door W. Hopkins. Uit het Engelsch vert. door J. van der Hoeven. Haarl. 1860. 8o. De voorrede van v.d.H., negen bladzijden groot, is een merkwaardig opstel.

1 Over de Opvolging en ontwikkeling der dierlijke bewerktuiging op de oppervlakte onzer Planeet, in de verschillende tijdperken van haar Bestaan, door J. van der Hoeven, in A.d.N. 1858. bl. 33-48. Vert. in Annals and Magasine of Natural Science. Ser. 3. Vol. XIV. p. 209-221.

2 Vad. Lett. 1850. Boekbesch. bl. 571-583.

1 A.l.l.p. 48. De theorie van Darwin heeft hare voorstanders en bestrijders. Een duitsch geleerde zeide er onlangs van: Mir erscheinen die Darwin'schen Lehren als eine Art Religion des Naturforschers, für oder wider welche man sein kann; allein über Glaubenssachen ist es bekanntlich böse zu streiten. Aangeh. door Prof. Salverda, l.l. bl. 255. In den allerlaatsten tijd heeft zij een grooten steun verkregen in den grooten Geoloog Sir Charles Lyell, die in zijn tiende uitgaaf van zijn Principles zich voor de leer van Darwin verklaard heeft, die hij vroeger altijd had bestreden. Deze tiende uitgaaf is eerst na van der Hoeven's dood uitgekomen, iets dat men bij de aangehaalde woorden wel in acht moet nemen, omdat eene groote zwarigheid tegen de leer van Darwin weg zou vallen, zoodra zij bevonden mocht worden, niet in strijd met de geologische feiten te zijn.

2 Hij zelf zegt in de Praef.: Cum mihi Rectoris magnifici munus deponenti publice dicendum esset, id mihi accidit quod olim Ruhnkenio, qui se nunquam meminerit attentius audiri. Erant etiam, qui hanc orationem quam primum edi cuperent. Dit is geschied. Zij is in datzelfde jaar 1843, bij S. en J. Luchtmans uitgegeven.

1 Redev. en Verh. bl. 117 vlg.

2 Afz. uitgegeven, te Leiden en Amst. bij J.B. Gebhard en Co. 1849. Ook de voorrede is lezenswaardig.

1 l.l. bl. 21.

2 Levensberigt van Gerardus Vrolik in het Jaarb. voor 1859 der K. Ak. enz. bl. 116-134, uitgegeven in 1860. Levensberigt van
W. Vrolik, Jaarboek enz. van 1863, uitgeg. 1864, bl. 82-99. Handell. van de Maats. der Ned. Lett. 1864. bl. 59.

1 Herinneringen aan eene Reis naar Stokholm, ter gelegenheid van de Vergadering der Scandinavische Natuuronderzoekers in Juli 1842 in het M.W. der Vaderl. Lett. 1843, bl. 635-646, 699-711, 746-753. Herinneringen aan eene Reis naar Stokholm. Tweede verbeterde en met bijlagen vermeerderde uitgave. Amst. 1845. 8o.

1 Welcker l.l.s. 149, zegt: Von van der Hoeven konnte man lernen, wie eine wissenschaftliche Correspondenz, die doch einerseits so förderend und erquickend, andererseits leicht so zeitraubend werden kann, dass sie die literarische Production beeinträchtigt, aufrecht zu erhalten ist. Wenn Andere, in dem unausführbaren Wunsche, ausführlich zu schreiben, nun gar nicht schreiben, so wählte van der Hoeven den besseren Weg: er schrieb kurz. Mehrere seiner Briefe überschreiten nicht das erste Blatt. Ausserordentlich gross war seine Gefälligkeit und seine Bereitwilligkeit, jegliche Unterstützung und Auskunft bei wissenschaftlichen Arbeiten zu gewähren. Hier wurden seine Briefe lang, und ich habe mehrere Beispiele, dass ein in Beantwortung vieler Fragen reicher Brief am nächsten Tage von einem zweiten gefolgt war, der noch weitere Auskunft gab.

1 Mededeeling van Ds. van der Pot.

2 Zie van der Hoeven, Over den aard en het doel der vergelijkende ontleedkunde, en over hare hulpmiddelen, te Leiden in Nederl. Tijds. voor Geneesk. 1867. 2e Afd. bl. 657-665, gedagteekend 17 Sept. 1867.

1 Haarl. 1859. Zonder naam uitgegeven.

2 Vad. Lett. 1828. M.W. bl. 661-664.

3 In een aant. van A. Pous, Gedachten over den Landbouw, enz. Middelb. 1835. Vad. Lett. 1836. Boekb. bl. 42.

4 l.l. in een beoord. van de brochures van J. Ackersdijck en J. van Ouwerkerk de Vries over dit onderwerp, bl. 655-659.

1 Berigt omtrent het mij verleende ontslag, enz. bl. 18.

1 l.l. bl. 18.

1 Welcker, l.l.s. 148.

2 Gedenkschrift van de Maats. bl. 76.

3 Handelingen van 1852, bl. 53, 1856, bl. 60.

4 Jaarg. 1852, bl. 161-175.

5 Handelingen van 1862, bl. 100-114.

6 Redevv. en Verhh., bl. 116-118. In 1844 opgesteld.

1 Redevv., bl. 125, 126, 127.

1 Zie Levensb. van Cuvier enz., l.l. bl. 306, 307. Menigeen zal hier denken aan hetgeen Cicero van zichzelf verhaalt: Erat eo tempore in nobis summa gracilitas et infirmitas corporis, procerum et tenue collum; qui habitus et quae figura non procul abesse putatur a vitae periculo, caet. Brutus, § 91.

1 l.l.p.

2 Zie Welcker, s. 150, uit brieven van Prof. Zaaijer.

3 Album enz. 1868, bl. 25-31.

4 Nederl. Tijds. enz. 1868, 1e Afd., bl. 74, 75.

1 Overgenomen uit de Leydsche Courant, no. 32, van Vrijdag 13 Maart 1868.

2 Leydsche Courant van 16 maart 1868.

2 Leydsche Courant van 16 Maart 1868.

1 Dr. S. Nijhoff.

1 De aanteekening werd geschreven in 1820.

1 ‘Pareau lid van het debateercollegie’. Hoe de studentencollegies ten tijde van Pareau en dus ook van van Rappard te Utrecht bloeiden, ziet men uit de toevoeging aan het opstel van den Heer
H.N. van Teutem, Bijdrage tot de kennis van wijlen den Hoogleeraar
L.G. Pareau in zijn academietijd. - In het Godgeleerd tijdschrift, Waarheid in Liefde, Augustus 1869.

1 Men verg. het oordeel in de Annales Acad. Ultraj. 1820-21, p. 69 en 78.

1 Verg. Witsen Geysbeek, Woordenboek, V. 135 voce Pruimers

1 Het levensbericht van Jhr. F.A. Ridder van Rappard, door J.J.F. Noordziek vindt men in de Handelingen onzer Maatschappij voor 1868, bl. 45-60.

1 Een bundel gedrukte stukken over de leermethode van Jacotot is door mij uit de bibliotheek van den Heer van Rappard aangekocht.

1 Verg. Juste in zijn geschrift Charles de Brouckère. Brux. 1867. p. 59.

2 Het eindrapport, door van Rappard opgesteld en den 15den Juni 1828 den Koning aangeboden, is door de verwerping van het wetsvoorstel, 11 Nov. 1828, buiten verder gevolg gebleven.

1 Verg. ook het levensbericht van S. Karsten door C.M. Francken, in de Handelingen der Maatschappij 1865, bl. 75.

1 Waarschijnlijk is hier een schrijffout en moet het zijn Ned. Verbond, 1 September 1830.

1 Vergelijk ook Francken in het aangehaalde levensbericht, bl. 87.

1 Bosscha, Leven van Willem II. Derde druk, bl. 424.

1 Verg. het levensbericht van W.L.F.C. van Rappard door H.J. van der Heim, in de Handelingen onzer Maatsch. van 1863, bl. 52.

1 Dat Mr. Luzac, op raad van den President-minister W. van Rappard bij Willem II is geroepen, blijkt ook uit het levensbericht van W.L.F.C. van Rappard door van der Heim als boven, bl. 55.

2 Dit lijstje had Luzac met de Kempenaer opgemaakt. Zie Levensbericht van Luzac door G.W. Vreede, Hand. 1863, bl. 217.

3 Men verg. hier Bosscha, Leven van Willem II, derde druk, bl. 468.

1 Men heeft dit altijd toegeschreven aan de omstandigheid dat de President-minister Schimmelpenninck hem niet had voorgedragen. Intusschen heeft de Heer Thorbecke zelf den 17 Juni 1868 in de Tweede Kamer, Bijblad, bl. 488, het volgende gezegd op de aanmerking, waarom hij niet in het nieuwe ministerie van 1868 was opgetreden: ‘Ik heb nu gehandeld in dezelfde gedachte, waarom ik in Maart 1848, toen Koning Willem II met zijn vriendelijk, edel, welwillend gelaat, mij de vraag deed: Wilt gij mijn Minister van Binnenlandsche Zaken worden? antwoordde: zoo het niet anders kan, doch verzocht verschoond te blijven’. Uit de aanteekeningen van van Rappard blijkt hiervan niets.

1 Handel. der Staten-Gen. 1849-1850, Vereenigde Zitting, bl. 5.

1 Bijblad 1857-58, bl. 1361.

1 Zie mijne brochure Podhem of Poddinghem te Tiel, 1863.

2 Nl. d'or à une force en bande de gueules. C. de même, zijnde la force (de schaar) macht, symbool van rechtsmacht.

1 Zie aant. 1.

2 Zie aant. 2.

1 Men zie deswege de Boekzaal der geleerde wereld, 1824, bl. 790, 791.

1 Van de verschillende naam- en stamgenooten kennen wij er zeven, die toen vrijwillig de wapens voerden: in de Overbetuwe drie zonen uit een gezin.

1 Nl. Kerkel. Nieuwsblad no. 15 van 14 Mei 1857.

1 Leiden 1833.

2 Zie onder de aanteekeningen.

1 Over dit weeshuis, waarvan hij eene geheele hervorming wilde, (Ind. Tijdsch. III, 2. 253) wisselde hij met de heeren Medhurst en Schulze, van gedachten (zie Ind. Tijdsch. IV, 1. 229).

1 Blijkens Kerkeraadsbrief had deze Rede op 7 April 1846 opgebracht ƒ 358.50 koperen munt, ƒ 11 zilver en bleven toen nog eenige gelden in te vorderen.

2 Zie Vadl. Letteroef. 1847, bl. 5.

3 Zie Vadl. Letteroef. 1849, bl. 51 en 247.

4 Buddingh verkoos Reden van Rede, in plaats van Redenen: van het enkelv. Redene (oratio), dat verouderd is.

1 Waarheid en Liefde, Jaarg. 1848, bl. 859.

1 Vad. Letteroef. Jaarg. 1848, bl. 579.

1 1857, bl. 404. Zie over de Naaml. ook Kerkel. Weekbl. 10 Sept. 1857.

1 Godgel. Bijdr. 1837 bl. 456 en Vaderlandsche Letteroef. 1837, bl. 260.

1 Algem. K. en Letterb. 1848, I no. 10 en 11.

1 Veth, in de levensbeschr. van Ds. Brumund, Handel. der M.v. Nederl. Letterkunde, 1864 bl. 9.

1 Bat. 1846, gr. 8o, zie Vad. Letteroef. 1847 bl. 439, alwaar een zeer gunstig verslag voorkomt.

1 Men zie over die reize zelf, behalve hetgeen wij boven zeiden, bl. 253, van ons verslag dienaangaande ‘Over Kerk en School in Nederl. Indië’ in het Kerkel. Nieuwsblad, bij den Boekzaal, no 15, 14 Mei 1857.

1 Te Rotterd. bij M. Wijt en Zonen.

2 Te Amst. bij de Wed. Van Kesteren en Zonen.

1 Te Arnhem bij J. Heuvelink.

1 Den 22 Juli schreef hij nog onder aan de proef: ‘met zorg corrigeeren en mij toezenden. Katwijk 22 Juli,’ die revisie was de laatste, waarmede hij zich bezig hield.

1 Godgel. Bijdragen 1869.

1 Geschiedenis der Amsterdamsche Luthersche Gemeente. Blz. 173 en volg.

1 Zie boven, bladz. 304.

1 Zie ‘Herinnering aan een waardigen afgestorvene’ in het Evangelisch Penning-Magazijn 1869.

1 Ter nagedachtenis van Dr. F.J. Domela Nieuwenhuis. Amst. Stud. Alm. 1870.

1 Hij was de jongste zoon van Jan Willem Ermerins, Baljuw van Veere, wiens broeder Jacobus Ermerins, Secretaris derzelfde stad, schrijver was der Zeeuwsche oudheden.

2 Theol. Professor te Franeker, aldaar overleden in 1614.

3 Med. Dr. en Professor te Franeker 1639-1651, en later te Leiden 1651-1664. Zie over beiden E.L. Vriemoet, Athen. Frisiacae, no. III en XLVII.

1 Later in 1821, als opvolger van Jacob Nieuwenhuis aan het Athenaeum te Deventer tot den Leerstoel in de wis- en natuurkunde geroepen.

1 Zijn in jaren op hem volgende broeder Hendrik Albert Ermerins, mede een mijner Academie-vrienden te Leiden, en aldaar in 1821 overleden, was student in de Regten, maar beoefende steeds met vlijt de Wis- en Natuurkundige Wetenschappen. Hij behaalde in 1820 den prijs voor eene quaestio mathematica in 1819 voorgesteld; zijn tweede broeder Willem was een jongeling van uitmuntenden aanleg, en werd om zijne buitengewone kunde in diezelfde vakken geroemd; zijn derde broeder Jacob Jan, thans advokaat en notaris te Zierikzee, werd in 1827 door den Hoogleeraar P.J. Uijlenbroek de eer waardig gekeurd om onder zijn praesidium eene dissertatie te verderdigen de lege repulsionis electricae.

1 Zie zijne Oratio habita d. 10 Oct. 1867 p. 15 sq.

1 Zie over hem de fraaije en aandoenlijke herinnering aan zijnen vriend, van Dr. J.R. Thorbecke in disput. inaug. de C. Asinio Pollione L.B. 1820 praefat. p. XV sq. ‘Erat ille,’ zoo lezen wij daar, ‘Erat ille integrum naturae opus, in quo amabilis quaedam morum facilitas, animi candor, simplicitas, comitas, in omni sermone ac consuetudine affabilitas, omnis denique optimae cujusque naturae virtus, veluti conspirarant ad amorem sibi faciendum et stabili amicitia tuendum.’

1 Zoon van den Franeker Hoogleeraar J. Pierson Tholen, wien Ermerins in 1825 in die betrekking zoude opvolgen.

2 Tot zijne bijzondere vrienden behoorden mede E.G. Planten, uit Doetinchem, A. van Calcar, uit Deventer, en G. de Vos, uit Amsterdam, allen kundige medeleden van Miscens utile dulci. Deze overleed in 1831 te Amsterdam als praktiserend geneesheer. Planten, een intiem vriend van e., met wien hij, een trouw volgeling was van den eerwaardigen Leidschen predikant Lucas Egeling, stierf nog als student in Dec. 1820, en van Calcar, kort na het volbrengen zijner studiën. Zij beloofden zooveel voor de Maatschappij!

1 De prijsvraag in 1819 opgegeven was deze: Qua lege vis affinitatis chemicae regitur, habita ratione quantitatis corporum junctorum, cum in compositione principiorum binaria, tum in ternaria, et quaenam sunt praecipua phaenomena ad analysin corporum pertinentia, quae inde explicantur.

1 W. Hecker, in zijne redevoering op den 14den October 1869 gehouden, toen hij onder anderen eene korte maar juiste karakterschets leverde van onzen zoo geliefden overleden ambtgenoot.

1 Deze redevoering is geplaatst in de Annales Acad. Groning. 1824-1825.

1 Als Rector had hij gedurende drie jaren aan het hoofd gestaan. De gewoonte bragt wel mede, dat het Rectoraat jaarlijks verwisselde. Waarschijnlijk hadden Curatoren het nu anders bepaald uithoofde van het onrustige dier voor de studie niet zeer geschikte jaren en het uittrekken der studenten in 1830 en 1831. Toen deze gereed stonden om met de Groningsche studenten vereenigd ten strijde uit te trekken, nam e. aan het hoofd der Franeker Professoren met eene aanspraak, die welsprekend mag genoemd worden, van de zoo geliefde jongelingen een roerend afscheid.

2 Deze is gedrukt in de Annales Acad. Gron. 1831-1832.

1 In het IIIe deel 1e stuk blz. 189 volgg. dus hetzelfde deel, waarin het 2e stuk blz. 181 volgg. eene gunstige recensie bevat (get.) G.J.M., der dissertatio physica de lege repulsionis electricae van zijnen broeder j.j.e. onder Prof. P.J. Uijlenbroek in 1827 te Leiden verdedigd.

1 Zij was eene dochter van Mr. Jacob Kien, Lid van het Crimineel Gerechtshof te 's Hertogenbosch, en van Elisabeth Hester van Adrichem.

2 In den zomer van dat jaar hield hij met zijne vrouw en eenige zijner kinderen, ter bevordering van het herstel eener zwakke dochter, zijn verblijf te Lippspringe in Westfalen, toen de huismoeder zelve aldaar op het onverwachtst door eene gevaarlijke ziekte werd aangetast en spoedig bezweek.

1 In de bovengemelde oratio p. 10, init.

1 Uitgegeven te Groningen bij W. van Boekeren in 1838 en 1840 in twee deeltjes kl. 8o.

2 Dit getuigde mede Prof. Enschedé in zijne aanspraak bij het graf, op 2 Maart 1869.

1 Deze redevoering is gedrukt in de Annales Acad. Groning. a. 1834-1835.

1 Bedenkingen, Gron. bij W.V. Boekeren, 1843, bl. 15 verg. bl. 40 volg.

1 Ald. bl. 10, 11.

1 Zie blz. 42 volgg.

1 Deze redevoering is niet in druk uitgegeven. Zijn Rectoraat toch behoorde tot het tijdvak, waarin sedert 1840 de uitgave der Jaarboeken van onze Academiën volgens het Besluit van 15 Februarij 1843 had opgehouden. Men vindt dan ook het houden dezer oratie op 13 October 1842 slechts met een woord vermeld in de later door de zorg van H.H. Curatoren verschenen Annales Academici 1840-1849. Lugd. Bat. pag. 510.

1 Deze is geplaatst in de Blikken in het leven der natuur, 1856 no. 5, en is daaruit afzonderlijk overgedrukt.

1 Deze voorlezing werd gezamenlijk met eene door den predikant H.T. Roskes een jaar te voren bij diergelijke gelegenheid gohouden, uitgegeven bij J. Oomkens, Groningen 1845, onder den titel: De Akademie Minerva, aangeprezen in twee voorlezingen door H.T. Roskes en J.W. Ermerins.

1 Overgedrukt en uitgegeven bij C.G. van der Post te Amsterdam 1867, zie aldaar bl. 2 vg.

2 Zie de Beschrijving van den zelfregistrerenden windwijzer en winddrukmeter op 's Rijks werf te Vlissingen, door het Lid B.J. Tideman, Ingenieur der Marine, in de Verhandelingen van het Koninglijk Instituut van Ingenieurs 1859-60 bl. 14 vgg.

3 Dit Levensberigt van Cl. Mulder door J.W. Ermerins is overgedrukt en afzonderlijk uitgegeven uit het Jaarboek der Koninglijke Akademie van Wetenschappen, Amsterdam C.G. van der Post, 1868.

1 Nadat een en ander door Gedeputeerde Staten aan den Minister in 1848 was opgezonden, schijnt dit onderzoek geene blijkbare gevolgen te hebben opgeleverd. In de Wet toch van 7 April 1869, (Staatsblad no. 57) komt in art. 43 geen Koninglijk Besluit van die strekking voor onder de bepalingen door deze wet afgeschaft.

1 De eerste Rector van dit Gymnasium, de bekwame en smaakvolle Mr. J.A. Schneither, die zeer goed wist dat Ermerins het voornaamste deel in deze omslachtige zaak op zich had genomen, spreekt van de dikwijls afmattende werkzaamheden, welke deze inrigting moesten voorbereiden, in zijne Rede bij gelegenheid der eerste openbare promotie aan het Gymnasium, 8 Julij 1848. Zie het Stedelijk Gymnasium te Groningen, zijn doel, zijne strekking, en vooruitzigten, blz. 16.

1 Jani Guil. Ermerins oratio, qua collegarum, proximo anno defunctorum, Ludovici Gerlachi Pareau, Nicolai Mulder, Jacobi Baart de la Faille, memoriam recoluit, d. 10 Octobris 1867. Gron. ap. J.B. Wolters. Zie aldaar bl. 4, 5.

1 Door den Rector Magnificus, Dr. W. Hecker, bij het nederleggen van het Bestuur der Groninger Hoogeschool op den 14den October 1869, blz. 8, 9.

1 De Redactie van de Provinciale Groninger Courant heeft de vrienden en stadgenooten van den overledene zeer aan zich verpligt, door niet slechts eene beschrijving der treurige plegtigheid, maar ook de redevoeringen in haar geheel op te nemen in het Bijvoegsel van haar blad van Dingsdag 9 Maart 1869, no. 29.

1 Na zijne promotie schreef hij nog in 1845 eene studie over de scholiën op Virgilius, in de Symbolae Litterariae opgenomen, en in 1846 eene Epistola ad virum doctissimum W.H.D. Suringar, de Donati Commentario in Virgilii Aeneida. Zijne verdere literarische studiën, emendaties op Gajus en dergelijken, dragen meer een rechtsgeleerd karakter.

1 Door van der Hoeven werd collegie gegeven over de Instituten, de historia juris, de Pandecten, de burgerlijke rechtsvordering, het burgerlijk recht en het handelsrecht. Na de benoeming van den heer mr. T.M.C. Asser tot derden hoogleeraar (1862) nam deze de beide laatste vakken over.

1 Vgl. zijn Wezen der Godsdienst, § 1-3.

1 Minder juist is de voorstelling van prof. Quack, alsof de poging om zich te Zandvoort in de zee te verdrinken, waarvan hij echter vrijwillig is terug gekomen, in October 1866 zou hebben plaats gehad, en de aanleiding van zijne plaatsing in een krankzinnigengesticht zou zijn geweest.

1 Vgl. zijn Wezen der Godsdienst, § 3.

2 Vgl. zijn Wezen der Godsdienst, l.c.

1 Vgl. de N. Bijdragen, II, blz. 330 vlg.

1 Vgl. de N. Bijdragen, XVII, blz. 352.

2 Vgl. de N. Bijdragen, II, blz. 484 vlg.

1 De Bisdommen Fulda en Corvey, het Graafschap Dortmund, en de Abdij Weingardten.

1 De statuten van dien adeldom bestonden uit 35 artikelen, waarbij gecreëerd werden Edellieden van het koningrijk, Baronnen en Graven, de laatste met den titel van Excellentie.

2 Een officieele afdruk er van ligt hier voor mij, - naast het wapen uit de dagen van onze vrijheid, gelijkheid en broederschap, toen onze Leeuw den bundel pijlen tijdelijk had afgelegd.

3 9 Juli 1810.

1 Er bestaat nog een Fransch werk van d'Auzon in manuscript, en waarvan een afschrift zich bevinden moet in de boekerij van Professor Bosscha, en door dezen aangehaald is in zijne Neerlands heldendaden te land.

Dit werk van d'Auzon bevat het Précis historique du 124 Regiment d'Infanterie de Ligne.

1 Ook de grijze Prins Frederik heeft zich dus op den voor hem zoo gewichtigen dag van 17 November 1869, kunnen overtuigen, dat zijn zaad niet in een onvruchtbaren akker gevallen was.

1 Gebr. van Cleef te 's Hage en Amsterdam.

1 Bijdragen voor Vaderl. Gesch. en Oudheidk. I. 57 e.v.

1 Bij het drukken der verhandeling had van Doorninck aan Tresling eenige inlichtingen over de Warven gevraagd; deze begreep toen echter volstrekt niet wat dit met Frieslands grenzen te maken had.

1 Zie in dien Almanak van 1836, blz. 84-132 en 1837, blz. 126-185.

2 Deze arbeid gaf hem ten deele de bouwstoffen voor de twee eenige voorlezingen, die hij, zoover ik weet, ooit gehouden heeft. In 1841 namelijk nam hij voor een vriend een spreekbeurt waar in het Dep. Zwolle der Maatsch. tot Nut van 't Algemeen, welke tot onderwerp had den Opstand der Gilden aangevoerd door de Minderheid van Raad en Meente aldaar, van 1413-1416; waarbij hij van Hattum's verhaal aanvulde uit Sartorius' Gesch. des Hanseatischen Bundes en een groot aantal onuitgegeven stukken uit het Deventer archief en van den Raadsheer Heerkens. Het volgend jaar gaf hij in eene tweede lezing een vervolg of liever als inleiding hierop eene Beschouwing over de Gilden, hun oorsprong en latere lotgevallen, waarbij hij gelegenheid had, de meer practische vraag te behandelen, of de gilden, van hunne vroegere gebreken gezuiverd, in de tegenwoordige maatschappij zouden verdienen hersteld te worden.

1 Zie dien Almanak blz. 190-209; 210-213; 228-242; 243-245.

2 Ik mag niet nalaten er bij te voegen, dat zijn arbeid niet karig beloond is.

1 Van de Maatschappij der Ned. Lett. was hij, gelijk boven gezegd is, lid sedert 1837 en van het Friesch Genootschap sedert 1838. Ik kan mij niet weerhouden nog den volgenden brief hier te plaatsen:

‘Neem U in acht,’ schreef hem Tresling in Aug. 1839, ‘dat gij dezelfde teleurstelling niet ondervindt, die ik in eene zaak van minder belang ondervonden heb. Twee jaren geleden stelde ik u voor als buitengewoon lid van Pro Excolendo Jure Patrio. Men kende u en ik voegde er de verzekering bij, dat gij weldra Archivaris zoudt zijn, enz. enz. 13 ballen waren voor u, 7 ellendelingen tegen en wij hadden dus niet voluit 2/3. O dat sluipmoordend heimelijk ostracismus! Ik sprak als Cicero. Men schaamde zich voor die daad en wilde dezelve bedekken. Er zoude niets van in de notelen. Ik zeide, dat indien het eenmaal aangenomen was, dat men alleen een van Maanen, van Hall, Mittermayer en Birnbaum et talia grande quid sonantia nomina wilde opnemen, maar niemand, waarvan men veel voor het Genootschap konde verwachten, men die zaak niet moest verdonkeren, maar de notelen daarvan doen gewagen. Niettegenstaande dit helden enkele leden van de 13 naar het verdonkeren over. Toen begon ik te eischen jure meo, om mijn verworpen voorstel geboekt te zien, opdat het nageslacht er zich nog over zou kunnen ergeren. Ik triomfeerde. Na afloop der vergadering was de verontwaardiging algemeen. Niemand konde het zich begrijpen, wie u had kunnen deballotteren, en die het gedaan hadden, schreeuwden zoo hard zij konden mede. Prof. Lulofs wilde u het afgeloopen jaar voorstellen. Ik heb hem weerhouden. Gij hadt Pro Exc. niet noodig maar P.E.u. Sedert neem ik nooit weer een balletje in handen. Ik verfoei dat helsche inquisitie-werk en ik vergeet het nooit, dat men u miskend heeft, omdat gij nog te jong waart.’

1 Den 12 April 1838 besloot de Raad van Deventer op voorstel van B. en W. hem op te dragen ‘het stedelijk archief, voorhanden in de Secreetkamer der stad, voor zooverre hetzelve tot het gebied der geschiedenis behoort geheel of gedeeltelijk verder in orde te brengen, met verzoek om, zoodra hij het geheel of eenig belangrijk gedeelte in orde gebragt zoude hebben, daarvan verslag te doen aan den Raad, ten einde dezelve in de gelegenheid mogt zijn hare dankbaarheid aan ZEd. te betoonen.’ Aan dezen last heeft hij voldaan door een eerste rapport over dat archief van 24 Jan. 1839, terwijl hij met deze commissie tot 7 Sept. 1852 belast bleef, toen Molhuijsen tot Archivaris werd aangesteld.

1 Daar de meeste der door mijn oom geleverde rapporten gedeeltelijk van geschiedkundigen aard zijn, laat ik de lijst der voornaamste hierachter volgen.

1 Men zie de Aanteekeningen der Sectieverg. van 1848, bl. 62; van 1850, bl. 85 en 1851 bl. 88-95. Zoover mij bekend is heeft het Genootschap geen gevolg gegeven aan het besluit der Sectie van 24 Junij 1859, om de ingezonden Geschiedkundige aanteekeningen ten aanzien der Overijsselsche Landregten, sedert 1294-1630 afzonderlijk in het licht te geven.

1 Als model is daarbij met eenige wijziging gevolgd: Stukken der Grafelijke tijden uit het archief der stad Haarlem, met eene korte beschrijving, door Mr. J.L. de Bruijn Kops. Haarl. 1850.

1 Het vijfde gedeelte zoude, naar zijne opgave, in Maart of April 1869 gereed zijn. Nog geen achtste er van was echter afgewerkt toen hij stierf (22 Maart), na er vier jaren mede bezig te zijn geweest.

1 Volledigheidshalve kan hier nog worden vermeld, dat hij voor de Vereeniging ter uitgave heeft gereed gemaakt het Officiatorum van Bisschop Frederik van Baden, hetwelk eerstdaags in hare werken het licht zal zien.

1 De Militaire Willemsorde zoude hem toen waarschijnlijk niet ontgaan zijn, zoo hij zich de vrijheid niet had veroorloofd, om den Kapitein, die voor het doen van een uitval uit Sas van Gent, hem en anderen vermaande zich moedig te houden, toe te voegen in het hem eigen dialect, dat hij zelden of nooit voor het Hollandsch liet plaats maken: ‘pas ie maor op dài zelf moed holdt, as 't er op an kump!’

1 Slechts eenige voorbeelden mogen hier aangehaald worden, als: Thorbecke, Schets eener gesch. der prov. burg. wetgeving in de Rep.; van Asch v. Wijck, Gesch. v.h. ambtsgebed; Blaupot ten Cate, Gesch. der Doopsgez.; v. Deventer, Gedenkschr. van Oldenbarneveld; v.d. Chijs, Munten v. Overijssel; Lenting, Unie van Utrecht; Dirks, Gesch. der Heidenen; Moulin, Kamper Kronijk; v. Schreven, Geschiedenis en Aardrijksbeschrijving van Overijssel; Beucker Andreae, Diss. juris municip. Frisiaci; v. Lennep, Ons rijk in vroegere tijdperken, enz. enz.

1 Het was een oud Vlaamsch geslacht; in 1839 is te Gent en Rotterdam door de zorg van den geleerden Ph. Blommaert, uitgegeven eene Vlaemsche Kronijk (1566 tot 1585) zijnde de Nederduitsche vertaling van een Latijnsch opstel van Philippus de Kempenare, advocaat bij den Raad van Vlaanderen, te Gent. In dit belangrijke werk wordt omtrent des schrijvers broeder Jan de Kempenare o.a. vermeld, dat hij in 1566 ‘consistoriant der Geusche vergaderinge’ te Gent was, in Februarij 1568 voor den Bloedraad ingedaagd, als voortvlugtig gebannen is en zijne goederen verbeurd werden verklaard. In 1578 nam hij een werkdadig deel in de Gentsche onlusten, en was Secretaris van den Raad van achttienen door Jan van Hembyze aangesteld; bij den ommekeer van zaken in 1580 vlugtte hij naar Holland, werd te Leiden gevangen genomen en op last van den Prins naar den Haag gevoerd, maar kort daarna ontslagen. Van dezen Jan de Kempenare stamt de Noord-Nederlandsche familie de Kempenaer af. Van zijne bloedverwanten, die in de Spaansche Nederlanden bleven, schijnen ook nog afstammelingen te bestaan.

1 De Heer Mr. G.N. de Kempenaer, lid van de regtbank te 's Gravenhage, de volle broeder van den overledene, was twaalf jaren jonger dan deze.

1 De Kempenaer's vader had reeds vroeger den koophandel ter zijde gezet; hij is te Leiden lid van den stedelijken raad geweest, en overleed aldaar den 13 Maart 1841, zijne weduwe den 10 April 1852.

1 Van tijd tot tijd had de Kempenaer op 16 Julij aangename en hartelijke bijeenkomsten met oud-Leidsche-jagers. In 1866 waren nog 14 van het corps in leven.

1 De nog levende kinderen uit dit huwelijk zijn: de Heeren Pieter Pama de Kempenaer, thans te Leeuwarden, Mr. Jacob Ursel en Johan Jacob de Kempenaer, te Arnhem, de dames Susanna (ongehuwd) en Antoinetta Adriana, weduwe van den Heer Mr. W.A.N. Aberson, griffier bij een der kantongeregten te Amsterdam, overleden den 7 October 1865. Deze was eerder gehuwd met de jongste dochter Maria Wilhelmina Sophia de Kempenaer, die den 11 September 1854 overleed.

1 In 1828 als zoodanig ontslagen, meldde hij zich in October 1830 aan, om plaatselijke dienst te doen, voor de uitgetrokken schutters, als rustbewaarder; den 10 April 1833 werd hij kapitein van den landstorm, en eerst in April 1840 uit alle verpligtingen tot gewapende dienst ontslagen.

1 Bij I.A. Nijhoff te Arnhem.

1 J.M. Kemper was den 20 Julij 1824 overleden; in de Arnhemsche Courant van 3 en van 17 Augustus 1824 komt een stuk voor (door de Kempenaer als zijn werk erkend): over het verlies van J.M. Kemper, als burger van Nederland. Van tijd tot tijd begunstigde de Kempenaer die courant met stukken van zijne hand.

1 De Kempenaer zeide o.a.: ‘Ik kan het groote belang niet ontdekken, dat het vaderland bij de aanwinst van die landstreek bij zijn gebied zoude bezitten. lk vrees dat de betrekking van die landstreek tot den Duitschen bond groote moeijelijkheden en nadeelen voor het vaderland bij vervolg van tijden en verandering van omstandigheden zal opleveren.’ In 1848 en 1866 bleek, hoe gegrond die bezorgdheid was.

1 Reeds in Julij 1841 deed hij een voorstel tot het ontwerpen van een reglement op de rivierpolders, welk voorstel toen niet werd aangenomen.

1 Later had hij nog een vierde proces voor C.A. Thieme te voeren. Een stuk in de Arnh. Ct. van 4 Nov. 1845, getiteld: Vreemde dingen, en bevattende eene beschimpende kritiek van de troonrede, werd geïncrimineerd, als honend voor den persoon en de waardigheid des Konings. De Kempenaer laakte den even laffen als hatelijken toon van het stuk, maar bestreed de toepasselijkheid der wet van 1 Junij 1830. Voor de regtbank te Arnhem verkreeg hij vrijspraak; in appel werd Thieme door het Geldersche Hof veroordeeld tot 2 jaren gevangenisstraf; de Hooge Raad casseerde het arrest omdat de boosaardigheid van de handeling niet voldoende was gemotiveerd, en verwees de zaak naar het Hof van Zuid-Holland; dit veroordeelde tot gelijke straf wegens boosaardige aanranding van de waardigheid des Konings. Eindelijk casseerde de Hooge Raad op den 17 Maart 1847 ook dat arrest, en ontsloeg Thieme van regtsvervolging, op grond dat 's Konings onschendbaarheid in het geïncrimineerde artikel niet was aangerand. Voor den Hoogen Raad en voor het Hof van Zuid-Holland werd ook deze zaak door D. Donker Curtius bepleit, die aanvankelijk zeer ongenegen was, zich daarmede te belasten.

1 ‘Wij stellen te zamen voor hetgeen de meerderheid onzer aannemelijk keurde. Elk van ons meent daarmede niet de vrijheid te hebben verloren om ten aanzien van bijzondere punten zijne bijzondere meening aan te kleven, ja bij de raadpleging in de Kamer te doen gelden.’ (Aanspraak bij het voorstel).

1 In het XIIe wetsontwerp was bepaald, dat de Tweede Kamer door den Koning kon worden ontbonden.

1 Zoo weigerde hij zijne medewerking aan eene voorgenomen manifestatie in 1846 en 1847, om bij openbare inschrijving vergoeding te geven aan eenen Kamper boekdrukker, wegens laster en hoon tegen den Koning veroordeeld.

1 Het rapport der commissie en adres vindt men bij Lipman, Constitutioneel archief, II, bl. 126 v.v.

1 Bij de bekende brochures van graaf Schimmelpenninck en gen. Nepveu, vergelijke men: Het ontwerp der commissie van 17 Maart in den Ministerraad (20 Mei 1848) bij A.J. van Weelden, eene brochure door Donker Curtius geïnspireerd.

1 De Kempenaer vatte dit karakter van tijdelijk zeer precies op, en wilde in 's Gravenhage geen huis huren, noch zijn gezin derwaarts met der woon doen overkomen, zoolang hij tijdelijk minister was. Hij woonde toen op kamers op de Heerengracht hoek Blijenburg. Eerst als definitief minister betrok hij een huis op het Lange Voorhout.

1 Koning Willem II volgde de werkzaamheden der herziening met veel aandacht en maakte zelfs op de redactie der memoriën van beantwoording aanmerkingen bij kabinetsbrieven. Enkele bepalingen, als bijv. alinea 2 van art. 28 van het voorl. kiesreglement, zijn door den Koning verlangd, nog na het onderzoek in de afdeelingen.

1 Opmerkelijk zijn deze zijne woorden: ‘De Raad van State moet eene kweekschool zijn van bekwame administrateurs; hij moet eene leerschool wezen voor toekomstige ministers. Daartoe is de Raad van State noodig.’

2 Omtrent de benoeming van burgemeesters zeide hij: ‘De keuze der burgemeesters zou, volgens sommigen, moeten uitgaan van de gemeenteraden, of ten minste uit dien raad worden gekozen; geen van beide mag worden aangenomen. De burgemeesters zijn commissarissen des Konings in hunne gemeenten, evenals de gouverneurs zijn commissarissen des Konings in hunne provinciën; de Koning moet dus de keuze hebben van hen, die Hem in de gemeenten zullen vertegenwoordigen. Die keuze mag door beperking niet vernietigd worden.’

1 Den heer L.F.H. Beerenbroek, benoemd bij Kon. Besluit van 28 April 1848.

1 Dat merkwaardige stuk begint met deze ware woorden: ‘Das Herzogthum Limburg, so wie es gegenwärtig einen Bestandtheil des deutschen Bundes bildet, ist eine der heillosesten Schöpfungen der neueren Diplomatie, und eine Staats- und Völker-rechtliche Zwittergestalt, die nicht länger das bisher geführte Leben fortsetzen kann.’ De schrijver dwaalde echter in de opvatting, dat die tweeslachtige toestand anders dan door eene volkenregtelijke handeling kon worden opgeheven.

1 Deze doorwrochte redevoering, de eerste over het Ie wets-ontwerp, is eene volledige toelichting van den toenmaligen toestand van Limburg, en deed veel dienst aan de regering.

1 Deze zitting is nooit gesloten; naar de opvatting der regering nam zij, zonder sluiting, een einde door de bijeenkomst der nieuwe Kamers. Zie art. 1 Voorl. Kiesreglement. De laatste werkzaamheden der oude Kamers hadden plaats op 20 Dec. 1848, als wanneer M.C. van Hall die met een dichterlijk afscheid aan zijne medeleden der Eerste Kamer besloot.

1 Het verschil betrof art. 129 der Grondwet, en wel de vraag, of de wetgevende dan wel de uitvoerende magt de onderscheiding tusschen de tweeërlei provinciale uitgaven moest vaststellen.

2 De bezuinigingen op het inkomen der Kroon en op de schadeloosstelling aan de leden der Eerste Kamer worden in het rapport niet genoemd.

1 Eerst in Januarij 1849 verzocht en verkreeg de Kempenaer ontslag uit zijne betrekkingen te Arnhem, als van gymnasiï-curator, van deken der orde van advokaten, en van rijks-advokaat, in welk laatste ambt hij tot zijn genoegen door zijnen zoon werd opgevolgd.

1 Koning Willem II stelde groot belang in deze zaak; 't was ingevolge 's Konings wensch, dat de Kempenaer zijn eerste denkbeeld liet varen, om de heeren Groen van Prinsterer en prof. Hofstede de Groot te zamen in commissie te stellen; dat de zamenstelling der commissie waarborg gaf tegen de vrees, destijds te Utrecht heerschende, voor opheffing der Utrechtsche hoogeschool; en dat Dr. G. Simons en prof. R. van Rees als vertegenwoordigers der wis- en nrtuurkundige wetenschappen werden benoemd.

1 Niet lang daarna werd het vermoedelijk tekort op de begrootingen voor 1848 en 1849 geraamd op ƒ 15,000,000; de regering droeg op nieuw eene belasting op de inkomsten voor, maar de minister van financiën trok die, den 11 Augustus, weder in. De heer Sloet tot Oldhuis wilde de financiën herstellen door het verkoopen van gronden op Java. De regering bestreed zijne nota en verklaarde den 14 Maart, bij monde van den minister van koloniën, dat zij zich ‘de handhaving, vermeerdering en uitbreiding der gouvernements-cultures’ ten pligt stelde. Deze breede uiteenzetting van hare zienswijze omtrent Indische zaken ondervond geen tegenspraak in de Kamer. Zij drukte het gevoelen van al de ministers uit.

1 Het Koninklijk Besluit (30 October) tot eervol ontslag van de Kempenaer is gecontrasigneerd door de ministers van Bosse en Thorbecke, laatstgemelde met den datum van 1 November 1849.

1 In deze redevoering ontwikkelde de Kempenaer de bezwaren tegen belastingen op de inkomsten of hoofdgelden, en werkte als thema uit, de stelling van de la Court (Politieke Discoursen): ‘De imposten moeten niet zwaar, maar veelvoudig zijn.’ - Het voorstel werd den 21 December verworpen met 41 tegen 24 stemmen.

1 Zijne historische en kunstkeurige kritiek van de beide bekroonde modellen Ebenhaëzer en N.O., in de achtste vergadering der hoofdcommissie (op 20 October 1864) uitgebragt, trof den Prins-voorzitter en de leden der hoofdcommissie door hare scherpzinnigheid, en heeft grooten invloed gehad op het later vastgestelde model.

1 De Broederschap der Vrijmetselaren bracht hem een welverdiende hulde door de plechtige uitvaart welke zij hem op 16 Mei daaraanvolgende bereidde en door de uitgaaf van: De Nagedachtenis van wijlen Willem Holtrop, Reg... M... van de A... Loge La Charité, gevestigd in het O... van Amsterdam. Plegtig gevierd den 10 D... der 7 M... 5835. (Amsterdam, C.M. Ferrari), met portret waaronder een gedicht van J. Kinker.

1 Geplaatst in het tweede stuk van het: Magazijn voor schilderen toonkunst.

1 Nos armées victorieuses pénétraient tour à tour dans Madrid, dans Rome, dans Naples, dans Berlin et dans Vienne. Bonaparte, Général, premier Consul ou Empereur, voulait que la France recueillit même des fruits littéraires de ses victoires, et les conservateurs de la Bibliothèque avaient ordre d'envoyer aux Chargés d'affaires de la France la note des éditions, des manuscrits et des médailles qui pouvaient encore ajouter à la richesse des cabinets de la Bibliothèque nationale. M. van Praet ne perdit aucune des nombreuses occasions que la fortune offrait alors à la France, et plusieurs fois chaque année d'énormes ballots de livres lui parvenaient de l'Allemagne ou de l'Italie. Ces trésors littéraires, la France en jouit tant que nos triomphes se succédèrent; mais la fortune les avait donnés, le temps vint où la fortune nous les redemanda. Hâtons-nous d'ajouter cependant que M. van Praet, de concert avec M. Dacier et M. Millin, sût alors, par une succession de fraudes pieuses et honorables, puisqu'elles étaient inspirées par l'amour du devoir et de la patrie, tromper fréquemment les réclamations qui semblaient les mieux fondées. Dans le nombre des ouvrages redemandés, plusieurs avaient été rangés près d'autres exemplaires moins précieux, inscrits sur les vieux inventaires. Ces inscriptions assurèrent dans les quatre départements de la Bibliothèque plus d'un titre de propriété d'ailleurs assez contestable; et c'est ainsi qu'à la place de volumes complets admirablement reliés, de médailles à fleur de coin et de gravures avant la lettre, les poursuites de l'étranger n'atteignirent souvent que des volumes mutilés, des médailles frustes et des gravures d'un médiocre tirage. La France n'a donc pas encore perdu tout le fruit de ses conquêtes dans le domaine de l'archéologie, des beaux-arts et des belles-lettres: et ce domaine a bien aussi quelque prix.

Uittreksel uit de Notice sur M. van Praet, par M.P. Paris, in no. 11 van het Bulletin du bibliophile, 4e Série, p. 454, 455.

1 In het stedelijk archief van 's Gravenhage berust een officieel stuk van 19 Mei 1812 waarbij de heer Flament tot bibliothecaris benoemd werd.

1 De vorming van den Bibliothekaris. Door F.A. Ebert. Naar de tweede verbeterde uitgave uit het Hoogduitsch vertaald door J.W. Holtrop. 's Gravenhage J.W. Ten Hagen, 1832, in 8o. V en 45 bladzijden.

1 In 1812 was de heer Flament ‘Inspecteur de l'Académie de Leide’ en het is in het kleed van die waardigheid, dat hij in 1835 door Eekhout is geschilderd. Dat portret, voor mevrouw de wed. Oosthuisen vervaardigd, is later het eigendom geworden van den heer A.D. Schinkel, wiens erfgename het in 1864, overeenkomstig de intentie des erflaters, aan de Kon. Bibliotheek heeft geschonken.

Op 4 Julij 1829 was de heer Flament begiftigd met de ridderorde van den Nederlandschen Leeuw. Zie over hem, kortelijk, de Konst- en Letterbode Haarlem 1835. II. 242 en M. Siegenbeek in de Handelingen van de Maatschappij der Ned. Letterkunde 1835, bl. 19, 20.

1 Catalogus librorum qui in Bibliotheca Regia Hagana partim in duplo, partim in triplo inveniuntur. Hagae Comitum, ex typogr. regia, 1838, 8o. II en 284 blz. Over dezen catalogus werd een artikel in den Konst- en Letterbode 1838, II. blz. 298, geschreven, naar men meent, van prof. Geel.

1 Men vergelijke aangaande dit tijdschrift ook hetgeen Dr. A. Vrolik in zijn levensschets van Dr. G. Simons daarover, naar mededeelingen van Holtrop, bericht op de blz. 7-9 en 32-34.

1 Met mijne zuster J.H.A.W. Campbell; hun echt bleef kinderloos.

1 De beide eigenaren hadden kort na de overdracht van den eigendom den heer W.H. van Heyningen met gelijke rechten aan zich verbonden.

1 Op 20 April 1849. - Hier moge de vermelding plaats vinden van de bijzonderheid, dat Holtrop, toen hij Z.M. persoonlijk voor die onderscheiding dank zegde, er bij voegde: ‘Ik zou, Sire, niet aan die eer gedacht hebben, vooral niet zoolang de geleerde en verdienstelijke *** die niet heeft ontvangen.’ - ‘Die is ridder’ was het antwoord. Holtrop meende van het tegendeel overtuigd te wezen en eerst nadat hij den Koning verlaten had begreep hij, dat de benoeming had plaats gehad op het oogenblik waarin hij opgemelde verzekering uit 's Konings mond vernomen had. En zoo was het ook.

In het laatst van 1867 benoemde de Koning van Denemarken den Haagschen bibliothecaris tot ridder derde klasse van de Dannebrogsorde. Deze onderscheiding werd hem aangeboden omdat hij de Deensche regeering bekend gemaakt had met de omstandigheid, dat het eerste in Denemarken gedrukte boek. (Guilhelmus Caorsinus De obsidione et bello Rhodiano. Per Johannem Snel in Ottonia impress. sub anno 1482, in 4o.) 't welk in de groote Koninklijke boekerij te Kopenhagen gemist werd, in de bibliotheek van de Leidsche Hoogeschool aanwezig was. Deze kennisgeving had tengevolge, dat, met welwillende medewerking van allen die in deze zaak moesten gekend worden, dat zeldzame boekje de bibliotheek van Denemarken's hoofdstad is gaan verrijken. De Leidsche boekerij is door de Deensche regeering schadeloos gesteld voor dien afstand en ook de bestuurder er van, de hoogleeraar Dr. W.G. Pluygers, tot ridder benoemd.

1 Amsterdam, J. Noordendorp 1851, in 8o.

1 Handelingen 1849 blz. 148. - Soortgelijken dienst heeft hij der Maatschappij bewezen door zijn levensbericht van Jhr. Mr. J.C. de Jonge, voorkomend in de Handelingen van 1853, blz. 157.

1 Van die opening en van den voornaamsten inhoud der verzamelingen wordt melding gemaakt, door Holtrop zelf, in de Nederl. Staats-courant voor 6 November 1850, het Dagblad van 's Gravenhage van 6 en 20 October 1852 en door mij onbekenden in de Nieuwe Rotterdamsche Courant van 24 November 1852 en in het Het Vaderland, Geillustreerd Weekblad, van 11 December 1852.

1 Catalogus librorum saeculo XVo impressorum, quotquot in Bibliotheca Regia Hagana asservantur. - Edidit Joh. Guil. Holtrop. Hagae-Comitum, Martinus Nijhoff, 1856 in 8o. XXX en 591 pp.

2 La Haye, Martinus Nijhoff, in folio. De eerste aflevering in 1857, de een-en-twintigste, met een geheel omgewerkten tekst en register, in 1868. Het geheel omvat, behalve den tekst, 130 platen met facsimiles en eene kaart.

1 Onder al die bibliotheken heeft alleen de Keizerlijke Parijsche zich onwelwillend en onvrijzinnig betoond. Zij heeft daarbij de spreuk uit het oog verloren: Richesse oblige.

1 Nederlandsche Spectator 1869.

1 Zijne uitgaaf is getiteld: Confessionale ou Beichtspiegel nach den zehn Geboten, reproduit en fac-simile d'après l'unique exemplaire conservé au Museum Meermanno-Westreenianum par E. Spanier. Avec une introduction par J.W. Holtrop, in 4o.

1 Thierry Martens d'Alost. - Étude bibliographique par J.W. Holtrop. - La Haye, Martinus Nijhoff, 1867 in 8o.

1 Paris, Firmin Didot frères, fils et Cie 1870, in 8o.

1 Toen Holtrop op 23 Juni 1836 tot lid van deze Maatschappij benoemd werd, was hij reeds sedert 22 October 1835 korrespondent van de Tweede Klasse van het Koninklijk Nederlandsch Instituut. Op 15 Januari 1842 werd hij korrespondent van die Commissie onzer Maatschappij welke zich eene meer vruchtbare beoefening van vaderlandsche oudheid- en geschiedkunde ten doel stelde. Achtereenvolgend ontving hij eervolle onderscheidingen, door dat hij gekozen werd tot korrespondeerend lid van het Thüringisch-Sächsische Verein (10 Nov. 1836), - tot honorair lid der Maatschappij Arti et Amicitiae, te Amsterdam (3 Aug. 1841), - tot lid van het provinciaal Utrechtsch Genootschap (1 Juni 1844), - tot gewoon lid van het Koninklijk Genootschap der Noordsche oudheidkundigen te Kopenhagen (30 April 1845), - tot lid van het Zeeuwsch Genootschap te Middelburg (15 Mei 1845), - tot korrespondeerend lid van de Koninklijke Nederlandsche Maatschappij tot aanmoediging van den tuinbouw, te Leiden (3 April 1848), - tot gewoon lid van het Historisch Genootschap gevestigd te Utrecht (6 Sept. 1851), - tot briefwisselend lid van de commissie belast met de uitgave der graf- en gedenkschriften der provincie Antwerpen (20 Juni 1853), - tot buitengewoon lid van het Friesch Genootschap, te Leeuwarden (12 Juli 1855) en tot lid van het Noord-Brabantsch Genootschap.

