



Vaderlandsche Letteroefeningen 
Jaargang 1813


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1813. In de periode 1812-1813 verscheen het tijdschrift onder de titel Tijdschrift van kunsten en wetenschappen van het Departement der Zuiderzee.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Deel 2, p. 745: op deze pagina staat een omgekeerde † als nootteken. Dit teken kan in deze digitale versie niet worden weergegeven en is daarom vervangen door ‡.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BEOORDEELING,

VOOR

1813.

[deel 1, pagina III]

{== afbeelding 	==} {>>afbeelding<<}
    

TIJDSCHRIFT
VAN
KUNSTEN EN WETENSCHAPPEN
VAN
HET DEPARTEMENT
DER ZUIDERZEE.
BEOORDEELING,
VOOR
1813.
Te AMSTERDAM, bij
M. de BRUIJN,
EN
G.S. LEENEMAN van der KROE en
J.W. IJNTEMA.
Ter Drukkerije van j. ruys, op den Nieuwendijk, bij den Dam, No. 255, te Amsterdam.

[deel 1, pagina 721]
REGISTER VAN DE BEOORDEELING

A.
Aanmerkingen op den Brief aan een Vriend, betrekkelijk het godsdienstig vieren der ramp van Leyden. Leyd. bij L. Herdingh en Zoon.	266
Almanak der Musen en Gratiën, voor 1813. Amst. bij E. Maaskamp.	46
- voor 1814.	696
- van Vernuft en Smaak, voor 1813. Amst. bij de Wed. J. Dóll.	94
- voor Vrouwen door Vrouwen, voor 1813. Amst. bij de Wed. J. Dóll.	94
Alphen, (D.F. van) Nagelatene Schriften van Mr. H. van Alphen. Utr. bij J.G. van Terveen.	264
Anacreon aan het Hof van Polycrates, Zangspel van H.J. Guy. Amst. bij de Wed. J. Dóll.	140
Annotationum in loca selecta Novi Foederis Specimen primum, prop. J. Amersfoordt. Lugd. Bat. apud A. et J. Honkoop.	64
- Specimen alterum, prop. D. Ryke. Ibid.	64
Antoine, (A.) De beroemde Dieren. Historische Anecdoten. Dordr. bij A. Blussé en Zoon.	329
B.
Barbaz, (A.L.) Nieuwe Tooneelpoëzij. Iste D. Amst. bij H. van Munster en Zoon.	222
Beaumont, (William) of de Nadeelen eener verkeerde Opvoeding. IIde en laatste Deel. Amst bij de Wed. J. Dóll.	136


[deel 1, pagina 722]

Beilanus, (T.C.K.) Mengelgezangen ten dienste der Jeugd. Leeuw. bij J.W. Brouwer.	648
Biographie Schillers, und Anleiting zur Critic seiner Werke. II Abtheilungen. Wien und Leipz. bey C. Gräffer und Comp. &c.	74
Borger, (E.A.) Iets nopens den Brief aan een Vriend, en de Aanmerkingen op denzelven. 's Hag. bij J. Allart.	386
Bouilly, (J.N.) Vertellingen aan mijne Dochter. Iste D. Amst. bij Schalekamp en van de Grampel.	45
- Raadgevingen aan mijne Dochter. IIde D. Amst, bij E. Maaskamp.	424
- IIIde D.	694
Boysen, (F.A.) Brieven over het Zamenstel der Wereld, enz. Haarl. bij J.L. Augustini.	22
Brief aan een Vriend, betrekkelijk het godsdienstig vieren der ramp van Leyden. 's Hag. bij J. Allart.	237
Brink, (A.) De Leer en Leerwijze van Jezus ontwikkeld, bijzonder voor Ongeleerden. Leeuw. bij J.W. Brouwer.	10
Brink, (J. ten) Medéa, Treurspel van Euripides. Amst. bij J. ten Brink, Gz.	555
Broek, (C.A. van den) De Christus-regering, zigtbaar in de gesteldheid en geschiedenis der zeven Aziatische Gemeenten, enz. Dordr. bij P. van Braam en A. Blussé en Zoon.	247
Bruggemans, (A.) Zakelijk en naauwkeurig Uittreksel uit de generale Instructie op de Conscriptie. Dordr. bij A. Blussé en Zoon.	327
Bydragen tot theoretische en praktische Geneeskunde, enz. IIden D. 2 en 3de St. Amst. bij L. van Es.	482

C.

Calkoen, (J.F. van Beeck) Nouvelle Thèorie de construction pour les Mappemondes. Amst. chez Mortier Covens et Fils.	212


[deel 1, pagina 723]

Chateaubriand, (F.A. de) Reize van Parijs naar Jeruzalem, enz. IIde en laatste D. Dordr. bij A. Blussé en Zoon.	623
Cleve, (J.C.) Jeugdige Dichtproeven. 's Hag. bij J. Allart.	513
Cottin, (Mevr.) Mathilda, enz. IIde en IIIde D. Leyd. bij A. en J. Honkoop.	509
Cramer, (A.) De kleine Bedelaar, of de Hongaarsche Wapensmid. Tooneelspel. Amst. bij A. Mars.	276
Cras, (H.C.) Epistola ad H. de Bosch. Amst. apud N. Budde.	120
D.

Doorenweerd, (B.) Plegtige Bezitneming der beide herstelde Kerken, enz. in twee Leerredenen. Devent. bij J.W. Robijns.	475
Dorn Seiffen, (G.) Karakterschets der voornaamste Helden van de Iliade. Haarl bij A. Loosjes, Pz.	601
Doyer, (A.) Brieven over de Aanbidding van J.C. Zwolle, bij J. de Vri enz.	469
- Tweede Verslag.	517
Ducray-Duminil, De kleine Klokkenspeler. II Deelen. Amst. bij J. Belinfante.	187
Dufour, (J.M.) Crimineel Wetboek met Onderrigtingen en Formulieren, enz. enz. Iste D. Dordr. bij A. Blussé en Zoon.	216
Dutens, (M.L.) Origine des Découvertes attribuées aux Modernes, &c. II Tomes. Paris et Amst. chez Dufour.	38
E.

Eberhard, (J.A.) Der Geist des Urchristenthums. IIter Th. Halle.	1
- IIIter und letzter Th.	285
Eichhorn, (J.G.) Geschichte der Litteratur von ihrem Anfang bis auf die neuesten Zeiten. IIIter B. 2te Abth. Gött. bey Vandenhoeck und Ruprecht. (Die Niederlande, von N.G. van Kampen.)	405


[deel 1, pagina 724]

Eichhorn, (J.G.) Geschichte der Litteratur, etc. Wter B. 3te Abth. (Schöne Redekünste der Holländer.)	490
Eichhorn, (D. A) Ueber die Wahl zwischen Naturalismus, Atheïsmus und Christenthum. Hannover bey den Gebr. Hahn.	614
Emeritus, (De) eene wedergade tot het Leven van een arm Dorpspredikant. Amst. bij R.J. Berntrop.	467
Erasmus, (A.) Handleiding bij het onderwijs in de Fransche Taal. 's Hag. bij de Gebr. Giunta d' Albani.	557
Ewald, (J.L.) Huwelijks-betrekkingen en Huwelijksleven. IIde D. Amst. bij J. van der Hey.	131
- Christelijk Zondagsboek, of stichtelijke Overdenkingen op alle Zondagen in het Jaar. Amst. bij J. van der Hey.	425
G.

Gall (F.J.) & G. Spurzheim, Des dispositions innées de l'ame et de l'esprit, &c. Paris, chez F. Schoell.	206
Genlis, (Mad. de) La Feuille des Gens du Monde, ou le Journal imaginaire. Paris, chez A. Eymery.	353
Geschilpunten (Eenige) onder de Protestanten bedaardelijk overwogen. Gron. bij W. Zuidema.	702
Goede, (W.) De Onzigtbare, Leesboek. Amst. bij J. van der Hey.	527
Goethe, Aus meinem Leben. Dichtung und Wahrheit. Ilter Th Tübingen.	316
Greve, (E.J.) De Brief van den Apostel Paulus aan de Galatiërs uit het Grieksch vertaald, enz. Amst. bij W. Brave.	145
- Verzameling van eenige losse Stukjes, uitgegeven door Mr. R. Feith. Haarl. en Zwolle, bij F. Bohn en D. van Stegeren.	653
Gatsmuths, (J.C.F.) Volledig Leerstelsel van kunstmatige Ligchaams-oefeningen. IIde en laatste D. Leyd. en Haarl. bij Du Mortier en Loosjes.	420


[deel 1, pagina 725]

H.

Hecker, (A.F.) Onderzoek omtrent Raauwheid, Koking en Ziektescheiding, enz. Amst. bij L. van Es.	667
Helmers, (J.F.) De Hollandsche Natie. Amft. bij J. Allart.	175
Heringa, (J.) Redevoering over het Godegevallige der onderneming van het Zendeling-Genootschap. Utr. bij J.G. van Terveen.	663
Hermite (l') de la Chaussée-d' Antin, &c. Paris, chez Pillet et Michaud Frères.	549
- Tom. II.	644
Hess, (J.J.) Leer, Daden en Lotgevallen van onzen Heer. Iste D. Gron. bij W. Wouters.	561
Huguenin, (U.) Examen de la solution que Mr. Euler a donné d'un Problême, &c. Amst. chez Doorman et Comp.	437
J en I.
Jaarboeken der Genees-, Heel- en Natuurkunde, Isten D. 1ste St. Amst. bij L. van Es.	13
- 2de en 3de St.	531
- Tweede Verslag.	570
Immerzeel, Jun. (J.) De Blindeman. Rott. bij van der Bol en van Conijnenburg.	138
- Hugo van 't Woud; in vier Zangen. Rott. bij J. Immerzeel, Jun.	635

K.

Kappelhoff, (A.) Handleiding voor eerstbeginnende Leerlingen in de Fransche Taal, enz. Amst bij A. Meijer, Schalekamp en van de Grampel.	85
- Nouvel Abécédaire et Syllabaire. Amst. chez W. Brave.	557
Kemper, (J M) Jaarboeken van het Fransche Regt en de Fransche Regtsgeleerdheid. Iste St. Amst. bij J. van der Hey.	32
- Isten D. 2de en 3de St.	621


[deel 1, pagina 726]

Kerndörffer, (H.A.) De kleine Werkman in bordpapier. Amst. bij J. Tiel.	283
Kluge, (C.A.F.) Proeve eener voorstelling van het Dierlijk Magnetismus als Geneesmiddel. Amst. bij E. Maaskamp.	299
- Tweede Verslag.	342
Klyn, (H.H.) De Driften; in zes Zangen. 's Hag. bij J. Allart.	359
Kort-Begrip der kennisse van de Belastingen op de Eigendommen, enz. Gron. bij J. Oomkens.	380
Krusenstern, (A.J. von) Reize om de Wereld. IIIde D. Haarl. bij A. Loosjes, Pz.	581
Kuyp, (G.J. van der) Leerrede op den Beemster Biddag. Hoorn, bij J. Breebaart.	567

L.

Lafontaine, (A.) Tafereelen uit het Huisselijk Leven. IIde en laatste D. Gron. bij W. Wouters.	92
- Het Testament. II Deelen. Haarl. bij F. Bohn.	231
- Amalia Horst, of het geheim om gelukkig te zijn. II Deelen. Amst. bij H. Gartman.	373
Landré, (G.N.) Nouveau Syllabaire Français. Amst. chez J. van der Hey.	604
Langsdorff, (G.H. van) Reis rondom de Wereld. Iste D. Haarl. en Amst. bij F. Bohn en J. van der Hey.	668
Lankaster, (J.) Eén éénig Schoolmeester onder duizend Kinderen in ééne School. Haarl. bij A. Loosjes, Pz.	81
Leerboek (Zedekundig) tot onderwijs in den Natuurlijken Godsdienst en Zedeleer. Leyd. bij D. du Mortier en Zoon, enz.	271
Lehman, (G.W.) Handboek ter beoefening der Fransche Taal, enz. Dordr. bij A. Blussé en Zoon.	141
- Recueil choisi, etc. Dordr. bij A. Blussé en Zoon.	281
Leragois en Moustalon, Geschiedenis van Frankrijk, tot	


[deel 1, pagina 727]

aan de geboorte van den Koning van Rome. Amst. bij Doorman en Comp.	117
Lichtenstein, (H.) Reizen in het zuidelijk gedeelte van Afrika. Iste D. Dordr. bij A. Blussé en Zoon.	448
- Tweede Verslag.	495
Loosjes, Pz. (A.) Proeve eener vrije navolging van het Gedicht Montmartre. Haarl. bij A. Loosjes, Pz.	90
- De laatste Zeetogt van den Admiraal De Ruiter; in twaalf Boeken. Haarl. bij A. Loosjes, Pz.	258
- Tweede Verslag.	308
Lublink, (J.) Vijftig Gezangen. Utr. bij F.D. Zimmerman.	598

M.

Meidinger, (J.V.) Onderwijs in de Fransche Taal. Gron. bij J. Oomkens.	714
Mémoires de Frederique Sophie Wilhelmine de Prusse. Tom. I. Paris, chez F. Buisson.	417
- Tom. II.	462
Michaud, Histoire des Croisades. Vol. 1. Paris, chez Michaud Frères.	574
Moock, (S.J.M. van) Aanleiding tot het zamenstellen en ontbinden van volzinnen. Zutph. bij H.C.A. Thieme.	558
Moritz, (K.P.) Leesboek voor Kinderen. Gron. bij J. Groenewolt.	380
Munniks, (J.) Levensschets van W. Munniks. Gron. bij J. Oomkens.	215
O.

Opvoeling, (De) Tooneelspel van De la Coste. Amst. bij H. van Kesteren.	240
Owenson, (Miss) Ida, of het Meisje van Athene. Iste D. Amst. bij C. Timmer.	127
P.

Palm, (J.H. van der) Bijbel voor de Jeugd. Iste en IIde St. Leyd. bij D. du Mortier en Zoon.	197


[deel 1, pagina 728]

Palm, (J.H. van der) Salomo. Vde D. I-IVde Aflevering. Leyd. bij D. du Mortier en Zoon.	104
- Zestal Leerredenen. Leyd. bij D. du Mortier en Zoon. (Vervolg.)	49
Perponcher, (W.E. de) Het Oude Testament de voorbereiding van het Nieuwe Testament, enz. Utr. bij J. van Schoonhoven.	241
- De Geest van het Evangelisch Christendom. III Stukken. Utr. bij J. van Schoonhoven.	697
Pike, Reize naar Nieuw Mexico en de Binnenlanden van Louisiana, enz. Iste D. Amst. bij C. Timmer.	501
Proeve (Geschiedkundige) over de wereldlijke magt der Paussen, enz. Breda, bij W. van Borgen.	170
Pyl, (R. van der) Leerboek der Fransche Taal. Dordr. bij A. Blussé en Zoon.	714
- Fransch Lees- en Vertaalboekje. Dordr. bij A. Blussé en Zoon.	714
- Fabelen van Fenelon in het Fransch. Dordr. bij A. Blussé en Zoon.	715

R.

Radsma, (T.) Leerrede ter nagedachtenis van Do. J.H. Nieuwold. Leeuw bij J.W. Brouwer.	609
Reddingius, (G.B.) De Geschiedenis van 's Heilands Lijden tot bijzonder en huisselijk gebruik bearbeid. Iste D. Gron. bij W. Zuidema.	193
Reece, (R.) Geneeskundige Leidsman, enz. Iste D. Amst. bij E. Maaskamp.	112
Reinhard, (F.V.) Iets over zijne Leerredenen en zijne vorming tot Prediker. Gron. bij W. Wouters.	384
Reis door Holland. IIIde en laatste D. Amst. bij E. Maaskamp.	686
Ris, (P.) Christelijke Brieven en Overdenkingen. Hoorn, bij J. Breebaart.	294
Roy, (C.H. à) Verhandeling over de voornaamste uit-	


[deel 1, pagina 729]

wendige geneesmiddelen tegen inwendige ziekten. Amst. bij L. van Es.	68
Ryswijk, (G.J. van) Lijkrede op Jezus. Amst. bij de Wed. G. Warnars en Zoon.	613

S.

Salzmann, (C.G.) Geschiedenis van Simon Blaauwkool. Amst. bij J. van der Hey.	511
- Leesboekje voor Kinderen. III Stukjes. Amst. bij J. van der Hey.	516
- Geschiedenis van den Heer Pappel, enz. Amst. bij J. van der Hey.	706
Saussaye, (J.G.C. de la) Sermons sur divers textes de l'Ecriture sainte. Amst. chez Changuion et den Hengst.	149
Sazerac, (P.) Petit A.B.C. pour les Enfans qui commencent. Amst. chez J.R. Poster.	468
Scarpa, (A.) Verhandeling over de ziekten der Oogen, enz. Isten D. 1ste St. Leyd. bij A. en J. Honkoop.	114
Schilperoort, (T.O.) Eerste Beginselen der wiskunstige Aardrijksbeschrijving. Dordr. bij A. Blussé en Zoon.	328
Schrant, (J.M.) De Navolging van Jezus Christus uit het Latijn op nieuw vertaald, enz. Amst. bij B.J. Crajenschot.	156
Siegenbeek, (M.) Museum, ter bevordering van fraaije Kunsten en Wetenschappen. Iste D. Haarl. bij A. Loosjes, Pz.	252
Soltau, (W.) Reize door Schotland en de Schotsche Eilanden. Iste D. Leeuw. bij de Wed. J.P. de Boy.	26
- Tweede Verslag.	69
- IIde en laatste D.	591
Spiegel der Jeugd, voorgesteld in het veertienjarig Leven van René d' Aubert. Amst. bij J R Poster.	284
Stierling, (G. S) Brieven aan Sophia, over de keuze van een' Geneesheer. Haarl. bij F. Bohn.	393
Streek, (Wed van) geb. Brinkman, De AEneïs van Virgilius gevolgd. Iste tot IVde Zang. Amst. bij Schalekamp en van de Grampel.	409


[deel 1, pagina 730]

Swart, (N.) Paulus Redevoering te Athene, in Leerredenen. Amst. bij J.W. IJntema.	97
Swinderen, (T. van) Almanak der Akademie van Groningen, voor 1813. Gron. bij J. Oomkens.	279

T.

Table de la collection des Lois et Actes du Gouvernement, depuis 4 Août 1789 jusqu'au 10 Juin 1794. Amst. chez la Veuve J. Dóll.	326
Tafereel der Algemeene Geschiedenis, voor Scholen. Rott. bij W. Locke.	191
Tamling, (E.A.J.) Dissertatio Philologico-Exegetica. Daventriae apud J.H. de Lange.	381
Turnbull, (J.) Reizen in den Stillen Oceaan. IIde D. Dordr. bij A. Blussé en Zoon.	505
Tydverdrijf (Nuttig) voor Kinderen, enz. Leyd. bij P.H. Trap.	192

V.

Vannoz, (Mad. de) Epitres à une Femme sur la Conversation, etc. Paris, chez Michaud Frères.	691
Verhaal (Kort) van eene aanmerkelijke Luchtreis en nieuwe Planeetontdekking. Gron. bij W. Wonters.	455
Verhandelingen (Natuurkundige) van de Maatschappij der Wetenschappen te Haarlem. Vlden D. 1ste St. Amst. bij J. Allart.	165
- (Nieuwe Prijs-) bekroond door het Genootschap ter bevordering der Heelkunde, te Amsterdam. Isten D. 2de St. Amst. bij R.J. Berntrop.	160
- (Nieuwe) van het Genootschap ter bevordering der Heelkunde, te Amsterdam. IIden D. 1ste St. Amst. bij R.J. Berntrop.	435
- (Nieuwe) van het Haagsche Genootschap, voor 1811. IIde D. 's Hag. bij J. Thierrij en C. Mensing en Zoon.	523
- Tweede Verslag.	605


[deel 1, pagina 731]

Verslag wegens ingekomene Prijsverhandelingen over den Croup. Rott. bij W. Locke.	619
Vollenhoven, (J.M. van) Het Boek Job, in Dichtmaat. Amst. bij J.W. IJntema.	124
Voorst, (J. van) Bevestigings-Rede over de Gelijkenis der Talenten. Leyd. bij A. en J. Honkoop.	566
Vries, (A. de) De Raad van den Godsdienst aan jonge Lieden, enz. Rott. bij P. Holsteyn en Zoon.	298
Vrouwenhater, (De) Tooneelspel. Amst. bij A. Mars.	274
Vyver, (C. van der) Het Turfschip van Breda. Tooneelspel. Amst. bij A. Mars.	43

W.

Waardenburg, (H.) Opuscula Oratoria, Poëtica, Critica. Harlemi apud A. Loosjes, P.F.	631
Waasdijk, (A. van) Hollandsche, Fransche en Engelsche Woordenlijst. Rott. bij W. Locke.	557
- Toevoegsel tot de gewone Fransche Spraakkunsten. Rott. bij W. Locke.	558
- De Fransche Spraakkunst in oefening gebragt. Rott. bij W. Locke.	603
Walop, (J.J.) Hulde aan E. Jenner en allen, die zich door de Koepok-inenting hebben verdienstelijk gemaakt. Rott. bij N. Cornel.	251
Werkboekje voor Kinderen in uren van uitspanning, enz. Amst. bij J. Tiel.	283
Werken der Hollandsche Maatschappij van fraaije Kunsten en Wetenschappen. IIde D. 's Hag. bij J. Allart.	541
Wesselius, (H.) Onderwijs in den Godsdienst. Leeuw. bij P. Wiarda.	479
- Handleiding bij het Onderwijs in den Godsdienst. Leeuw. bij P. Wiarda	479
Westerman, (M.) Dichtstukjes. Amst.	677
- Het Herstel van Nederland, Lierzang. Amst. bij J.G. Rohloff	717


[deel 1, pagina 732]

Westerman, (M.) Nederlands Wapenkreet, Lierzang. Amst. bij J.G. Rohloff.	717
- Vreugdezang bij de komst van Z.D.H. Amst. bij J.G. Rohloff	717
Willes, (B. van) Specimen Hermeneuticum. Traj. ad Rhen. apud O.J. a Paddenburg	64
Willet, (A.) Galeni Adhortatio ad Artes &c. Lugd. Batav. apud S. et J. Luchtmans.	487
Wintervermaak voor Kinderen, enz. Amst. bij J. Tiel.	144
Wiselius, (S.I.) Valvaise en Adelaïde, of de Zegepraal der Vriendschap over de Liefde. Tooneelspel. Amst bij J.S. van Esveldt-Holtrop.	
Y.
Ypey, (A.) Geschiedenis van de Christelijke Kerk in de Achttiende Eeuw. XIIde D. Utr. bij G.T. van Paddenburg en Zoon.	333
- Beknopte Geschiedenis der Nederlandsche Tale. Utr. bij O.J. van Paddenburg.	395
- Tweede Verslag.	439
Z.

Zillesen, (C.) Plan ter voorkoming van alle Overstroomingen, enz. Utr. bij J. Altheer.	41
Zimmerman, (J.D.) Redevoering en Aanspraken, enz. Amst. bij J. ten Brink, Gz.	340
- 's Menschen Gelei- en Beschermengelen; eene Leerrede. Utr. bij F.D. Zimmerman, geb. Fortmeijer, enz.	431


[deel 2, pagina I]
MENGELWERK,
VOOR
1813.

[deel 2, pagina III]

{== afbeelding 	==} {>>afbeelding<<}
    

TIJDSCHRIFT
VAN
KUNSTEN EN WETENSCHAPPEN
VAN
HET DEPARTEMENT
DER ZUIDERZEE.
MENGELWERK,
VOOR
1813.
Te AMSTERDAM, bij
M. de BRUIJN,
EN
G.S. LEENEMAN van der KROE en J.W. IJNTEMA.
Ter Drukkerije van j. ruys, op den Nieuwendijk, bij den Dam, No. 255, te Amsterdam.

[deel 2, pagina V]
INHOUD
VAN HET
MENGELWERK

Fragment, betreffende de nieuwste Duitsche Wijsgeerte.	1
Eenige Bijzonderheden, IJstand betreffende, en bovenal de Heetwater-bron, onder den naam van de Geyser bekend.	10
Fragmenten, Rusland betreffende. - Raad, waar gij zijt!	21
De Tehuiskomst van Maurits. Zedelijk Verhaal.	26
Een Olifant- en een Tijger-gevecht te Lucknow, in Indië.	34
Berigt omtrent de Cachemiren Shawls.	37
De kwaadaardige Boeteling.	37
Whiston en Koningin carolina.	38
Gelukkige Wending.	39
Winter. Dichtstuk.	40
De Echt. Dichtstuk. Door Mr. w. bilderdijk.	49
Oorspronkelijke Koepokken, ontdekt in het Dorp Malchow, bij Berlijn.	66
Iets over de kweeking van buitenlandsche Boomgewassen.	69
Fragmenten, Rusland betreffende. - Het onderaardsch Gewelf. Te zien en gezien te worden.	73
De Tehuiskomst van Maurits. (Vervolg en slot van bl. 33.)	80
Sir izaak newton's Geduld.	87
Cajus plinius secundus geschetst in eene Redevoering, door j.p. van cappelle.	97


[deel 2, pagina VI]

Brief aan een' Vriend, over de zoogenaamde Toepassingen achter de Leerredenen.	116
De Slag bij Tschesme, in Schilderijen van philip hackert. Door goethe.	124
Fragmenten, Rusland betreffende. - Over de Jagt in Rusland.	130
Toeval's Luimen. Eene ware Geschiedenis.	140
Hannibal aan flamininus. Heldenbrief van la harpe. Door tollens.	150
Anecdote van turenne.	152
Vergankelijkheid. Dichtstuk. Door b. klijn, bz.	153
Twee Waarnemingen, omtrent het vermogen van het Semen Phellandrii aquatici. Door s.h. numan, Genees- en Heelmeester te Winsum, bij Groningen.	165
Fragmenten, Rusland betreffende. - De Ongelukkigen. Vinava!	173
Vrijerij en Huwelijk tegen elkander over gesteld.	181
Verheffing en Val. Eene ware Gebeurtenis.	187
Anecdote van swift.	191
Speelzucht van vroegeren tijd, vergeleken met den tegenwoordigen.	191
Anecdote van frederik den grooten.	192
Armoede zoekt List.	192
Redevoering over het belang der Geschiedenis, als de beste bron van algemeen onderwijs. Door n. swart, Leeraar bij de Remonstrantsch - Gereformeerde Gemeente te Amsterdam.	193
Fragmenten, Rusland betreffende. - Vergelijking der Leefwijze te Petersburg. Het Feest ten Hove.	210
Lenardo en Blandine. Romance van burger. Door tollens.	223
Levensbijzonderheden van den beroemden Italiaanschen Dichter torquato tasso.	233
De Engelsche en Spaansche Schapen.	240
De Vreemdeling en de Toovenaar. Eene echte Anecdote.	242
Anecdote van voltaire.	244
De vorderingen der Aardrijkskunde. Eene Redevoering,	


[deel 2, pagina VII]

door g.j. meijer. Met een Slotvers van j.f. helmers.	245
Aan den Heer E.A.B., over de Toepassingen achter de Leerredenen.	273
Fragmenten, Rusland betreffende. - De Afstanden. De Nacht en de Dag. Het Palais Royal. De Handelgeest. Dienstvaardigheid. De Koudelijken. De onafhankelijke Man.	280
Fortunaat. Romance van a.w. schlegel. Door j.w. ijntema.	296
Over de aankondiging van den Verrader door jezus, naar matt. XXVI:21-25. marc. XIV:18-21. luc. XXII:21-23. joann. XIII:21-30. Door w.a. van hengel, Leeraar bij de Hervormde Gemeente te Grootebroek.	309
Over het spijzen van Zieken.	316
Waarneming van eene verbazende Duisternis, bij een Onweêr, te Lucknow, in de Oost-Indiën.	322
Proeve eener Vertaling uit den Ilias van homerus in de versmaat van het oorspronkelijke. Door Mr. h.a. spandaw.	325
Het Klooster van Sint Jozef. Door goethe. Eerste fragment. De vlugt naar Egypte. Tweede fragment. Sint Jozef.	330
De Jongeling en de Maagd. Dichtstuk. Door h. van loghem.	342
De weddenschap om het groene.	347
Raad omtrent het gebruik van Aspersies.	348
De Honigbij en de Koekoek. Eene Fabel.	349
Over de aankondiging van den Verrader door jezus. (Vervolg van bl. 316.)	357
Eenige zwarigheden tegen de inenting met de Koepok wederlegd.	367
Vergelijking der drie Romeinsche Minnedichters, ovidius, propertius en tibullus, zoo met elkander, als met de nieuweren, bijzonder met petrarcha.	372
Het Klooster van Sint Jozef. Derde fragment. De Visitatie. Vierde fragment. De Lelietak.	382


[deel 2, pagina VIII]

Tuiltje voor mijne Vrouw. Op haren Verjaardag. Dichtstukje. Door Mr. h.a. spandaw.	392
Mahomethaansche zachtmoedigheid en vergeeslijkheid.	395
Trek van het Engelsch karakter.	395
Anecdote, chapelle betreffende.	396
Redevoering, over den weldadigen invloed des Christendoms op de verlichting van het menschelijk verstand. Door c.w. westerbaen, Leeraar bij de Remonstrantsch-Gereformcerde Gemeente te Amsterdam.	397
Eenige Aanmerkingen betrekkelijk de Longen-proef.	410
Portret van den, onlangs overleden', Abt delille, door Mevr. du molé.	416
Columbus, bij het eerste gezigt van Amerika. Door b.h. lulofs.	418
De Heldenmoed der Kinderliefde. Eene echte Gebeurtenis	423
De ongehoorde rampen van eene schoone, deugdzame en doorluchtige Gravinne. Romance van moncrif. Door tollens.	433
Mesmer's Magnetismus.	438
Gelukkige Onbedachtzaamheid. Eene Historische Anecdote.	442
Laat rijpe Kersen.	444
De Mode.	444
Magnus aurelius cassiodorus, Staatsdienaar van theodorik, den Koning der Ostrogothen. Eene Redevoering, door p. chevallier, Predikant bij de Walsche Gemeente te Amsterdam.	445
Iets over de behandeling van den Kinkhoest, welke in Lente- en Grasmaand dezes jaars zoo algemeen geheerscht heeft. Door n. paradijs, Med. Doct. te Leyden.	462
Levensberigt van den beroemden Dichter, jacques delille.	466
Verslag wegens de jongste ontzettende Aardbeving te Caraccas, in Zuid-Amerika.	474


[deel 2, pagina IX]

Eenige bijzonderheden, rakende den beroemden Franschen Schouwspeler talma.	480
Jenny. Romance.	483
De ongelukkige uitwerksels eener buitengewoon sterke opgevatte genegenheid. Eene ware Geschiedenis.	489
Het Vergrootglas.	492
Aanmerkingen over I Cor. XV:29. Door m.h. ringnalda, V.D.M. te Terkaple.	493
Iets, over de Sneeuwwormen, of zoogenoemde Sneeuwvlooijen. Door j.a. oostkamp, te Zwolle.	497
Onuitgegeven Brief van charles bonnet.	502
Ode, op den Dichter j.f. helmers. Door b.h. lulofs.	507
Verdediging van het karakter van wijlen Dr. van der kemp tegen de beschuldigingen, tegen hem ingebragt in lichtenstein's Reizen in het zuidelijk gedeelte van Afrika. Door a. goedkoop, Predikant te Zonnemeer, enz.	510
De Grootspreker. Eene Vertelling.	522
Nuttige Raadgevingen voor Bedienden; door b. franklin. Met eenige bijgevoegde van eenen Vader in Holland aan zijnen Zoon.	536
Eenige bijzonderheden, rakende de vermaarde Engelsche Treurspeelster, Mistriss siddons.	539
De Schilder.	540
Gevoelens der oude en hedendaagsche Schrijveren, wegens het bestaan der Amazonen.	541
Iets over het Dierlijk Magnetismus, benevens eene Waarneming van eenen magnetischen Slaap met helderziendheid (clairvoyance) zonder magnetische Kunstbewerking. Door c. js. nieuwenhuys, Arts te Amsterdam.	549
Berigt wegens de Samaritanen, welke tegenwoordig de Stad Naplous bewonen.	562
Verhaal van een' verschrikkelijken hongersnood in Egypte, bij gebrek aan overstrooming des Nijls.	571
Alexander en sisygambis, na den dood van darius. Dichtstuk. Door Mr. j. van 's gravenweert.	574


[deel 2, pagina X]

Het Kersfeest. Eene ware Gebeurtenis.	580
Voltaire en lekain.	587
Anecdote van diderot.	588
Waarheid en Onafhankelijkheid. Eene Redevoering, door p. chevallier, Predikant bij de Walsche Gemeente te Amsterdam.	589
Brief van Philalethes aan Euleptos, over het Dierlijk Magnetismus.	599
Grondig Berigt nopens het Drukken in het gemeen, bepaaldelijk aangaande de Stereötypie, en de Fransche stereötype uitgaven van Boeken.	609
Iets, over den oorsprong der Vrijmetselarij. Door. g.e. lessing.	615
Eene Mijmering.	622
De bevolking der Zee.	627
Nationale Antipathie.	629
Iets, rakende den vermaarden Wijsgeer kant.	632
Muzikaal Grafschrift.	634
Gestrenge Strafoefening. Naar hume. Dichtstukje.	635
Puntdicht.	636
Berigt aan het Publiek.	636
De Behoefte en Hulpeloosheid van den Mensch beschouwd als de Bron van zijne Grootheid en zijn Geluk hier op Aarde. Eene Redevoering, door jacob vosmaer, Med. Doct. te Zutphen.	637
Tweede Brief van Philalethes aan euleptos, over het Dierlijk Magnetismus.	651
Kort Geschiedkundig Verhaal, aangaande de vinding der Inenting van de Veepest.	662
Grondig Berigt nopens het Drukken in het gemeen, bepaaldelijk aangaande de Stereötypie, en de Fransche stereötype uitgaven van Boeken. (Vervolg en slot van bl. 615.)	666
Beschouwing van de Tentoonstelling der Kunstwerken van nog in leven zijnde Hollandsche Meesters, in September en October 1813, te Amsterdam.	674
Rampen. Dichtstukje.	685


[deel 2, pagina XI]

Wedergevondene fraaije Schilderijen.	687
De Moerbeziënboom van den Engelschen Dichter shakespeare.	689
Trekken van Dieren.	690
De Natuurkundige en de twee Hagedissen. Eene Fabel.	691
Kort Verslag van het verhandelde in de Maatschappij Felix Meritis.	692
Vertaling van den Ilias van homerus, zesde Boek, door wijlen Dr. h.g. oosterdijk. Medegedeeld door jeronimo de vries.	697
Derde Brief van Philalethes aan Euleptos, over het Dierlijk Magnetismus.	717
Beschouwing van de Tentoonstelling der Kunstwerken van nog in leven zijnde Hollandsche Meesters, in September en October 1813, te Amsterdam. (Vervolg en slot van bl. 684.)	726
Bijzonderheden, rakende een Klooster van Geestelijken van de Orde de la Trappe, in Engeland gevestigd.	738
De Familie - verzoening.	741
Echte Anecdote, rakende den Godgeleerde brechter.	743
De dankbare Rus.	743
Newton en de Tolbedienden.	744
Milton's Echtgenoote.	744
Berigt.	744
Iets over de Spreekwijze: ‘het is ligter dat een Kameel ga door het oog van eene naald,’ enz. matth. XIX:24. mark. X:25. en luk. XVIII:25.	745
Vervolg van den derden Brief van Philalethes aan Euleptos, over het Dierlijk Magnetismus. (Zie bl. 725.)	747
Eene verwarring van geest, door zweetmiddelen genezen.	755
Nadere Bijzonderheden, betrekkelijk de tegenwoordige Samaritanen. Door j.a. oostkamp.	757
Iets over de Aziatische Vrouwen.	759
Bijzonderheden, rakende de Kalmukken. Door bergmann.	764
Shakespeare als Dichter geschetst.	773


[deel 2, pagina XII]

Drie zeer nederige Geleerden.	776
De Chinesche Thee door Duitsche vervangen.	777
Zonderlinge Ontmoeting, den Grave de flamarens bejegend.	778
Eerzucht van mirabeau.	780
De Marquisin de pompadour vernederd.	781
Vlugtige Uitboezeming bij het Herstel van Nederland.	781

Hollandsche schouwburg.	44. 88. 302. 349




2009 dbnl


_vad003181301_01


grieks


Vaderlandsche Letteroefeningen. M. de Bruijn, G.S. Leeneman van der Kroe en J.W. IJntema, Amsterdam 1813




DBNL-TEI 1



2009-09-03

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. M. de Bruijn, G.S. Leeneman van der Kroe en J.W. IJntema, Amsterdam 1813
 
Zie: https://www.dbnl.org/tekst/_vad003181301_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 








{==1==} {>>pagina-aanduiding<<}

Beoordeeling.

Der Geist des Urchristenthums. Ein Handbuch der Geschichte der philosophischen Cultur, für gebildete Leser aus allen Ständen, in Abendgesprächen, herausgegeben von J.A. Eberhard. IIter Theil. Halle, in der Rengerschen Buchhandlung. 8vo. pp. 462.

Wij meenen te mogen vaststellen, dat de vroegere verslagen van dit werk, of wel deszelfs vertaling, hier en daar eenig belang hebben gewekt. Welligt beklaagde men zich dan reeds, dat wij met derzelver vervolg zoo lang toefden. Onszelven althans verdroot het niet slechts, maar smartte het ook te meer, geen tweede deel op het toegezondene te ontvangen, uit hoofde der toenemende, en nu bijna tot zekerheid geklommen, vrees, dat bijzondere omstandigheden den uitgever zullen verpligt hebben, het begonnen werk te staken; waarom wij, ten gevalle onzer geachte Lezers, tot het oorspronkelijke de toevlugt namen.
Van den lof, voorheen aan dit werk gegeven, nemen wij niets terug. Eberhard schijnt ons toe, inderdaad de man geweest te zijn, die bijna meer dan iemand bevoegd was, eene geschiedenis der wijsgeerige beschaving te schrijven. De uitgebreide geleerdheid van den hoogbejaarden, voor weinig minder dan eene halve eeuw, door vlijtige nasporing, wijsgeerige scherpzinnigheid en klaarheid, benevens keurigen smaak, reeds bekenden grijsaard, stempelt hem, als het ware, tot zoo belangrijk eene roeping. Het éénige, wat misschien op dit werk te berispen valt, en dat, in het algemeen niet wel te vermijden, met bovengenoemde bijzondere bevoegdheden te naauwer zamenhangt, is eene zekere vooringenomenheid of partijdigheid, welke ons toeschijnt sommige stellingen niet op halen regten prijs te schatten, anderen niet naar waarheid te

{==2==} {>>pagina-aanduiding<<}
verklaren, omdat namelijk des mans eigen wijsgeerige denkwijze, sedert zoo lang in het brein gekoesterd, hem belet juist te zien. Wat wijders de slotsom en het einddoel dezes ganschen onderzoeks betreft, daarvan spreken wij eerst, bij de behandeling van het derde of laatste deel.
Het gedeelte voorhanden op soortgelijken trant, als de vorigen, doorloopende, moeten wij, met den Schrijver, het eerst op de bijzonderheid opmerkzaam maken, dat van nu af aan Athene de voorname en bijna éénige hoofdplaats van allen wijsgeerig onderzoek wordt. De reden hiervan wordt zeer gepast en overtuigend aangewezen in de welvaart dezer stad, welke, na de zegepraal op magtige vijanden, tot hoofd en schatbewaarster der Grieksche steden opgeklommen, en meesteres van vele eilanden en aan de kust gelegen streken, de uiterste weelde en pracht, de schoonste beschaving en zucht tot allerlei ontwikkeling ten toon spreidde. Zoo, Landgenooten, klom de geleerdheid en schoone kunst in ons land tot den voortreffelijksten bloei, toen Spanje afgestreden, Oost en West aan onzen nijver cijnsbaar gemaakt, en jeugdig vuur en kracht door het gansche pas ontstaande gemeenebest was verspreid!
Van hier komt eberhard op den stichter des nieuwen tijdperks in de wijsgeerte, socrates. Met welgevallen vertoeft hij vrij lang bij dit geliefde voorwerp zijner verdediginge in nog jeugdige jaren. Der aandacht dubbel waardig schijnt ons de ontwikkeling toe der wijze, op welke socrates, het eerst van alle Grieksche wijsgeeren, tot vaste beginselen in het zedekundige geraakte. De Sophisten, namelijk, met de geheele leer der wijsheid, van den oorspronkelijken adel ontaard, vormden, door openbare voordragt, kweekelingen, geschikt om door eenen schijn van diepdenkendheid en welsprekendheid te schitteren. Omtrent allerlei voorwerpen het voor en tegen te kunnen bewijzen, was de zegepraal hunnerkunst. In één woord, het was hun, noch voor zichzelven, noch ten aanzien hunner leerlingen, om de ware wetenschap, maar

{==3==} {>>pagina-aanduiding<<}
enkel om de uitwendige voordeelen der bekwaamheid te doen. Bij socrates was het geheel anders. Hij leide er zich eenvoudig op toe, door zijnen omgang en gemeenzaam gesprek, goede burgers te vormen. Hiertoe behoorde in eene volksregering, en bij jongelingen, die eens eene rol op het staatstooneel konden spelen, dat zij leerden beraadslagen, het goede en kwade in besluiten en wetten onderscheiden, de geschrevene en vastgestelde wet, derhalve, aan de onbeschrevene en natuurlijke toetsen. En ziedaar terstond den weg voor oogen, tot het opsporen der eeuwige en onveranderlijke beginselen van regt en onregt! Niet minder treffend onderscheidde hij zich ten aanzien der godsdienstleer. Het onderzoek, namelijk, naar den grond en het ontstaan der dingen, gelijk de natuurkunde van dien tijd die navorschte, voor ijdel houdende, vestigde hij zijne aandacht op de uitkomst, het doelmatige, wijze en weldadige in de geheele natuur, de eindoorzaken in één woord, en bouwde daarop zijn geloof aan éénen volmaakten God.
Van socrates tot zijne leerlingen overgaande, wordt vooral bij plato zeer lang stilgestaan. Ook hier zal elk weetgierige den Schrijver ten uiterste gaarne vergezellen. Plato omvatte het geheel der leere van zijnen meester. In zijne handen, echter, ontving dezelve een wetenschappelijker aanzien, en werd, als het ware, naar alle kanten, naar beneden zoo wel als naar boven, verder uitgebreid, gelijk ook sierlijker ingekleed. Beide de zedeen godsdienstleer werden vervolkomend. Harmonische ontwikkeling aller vermogens, onder bestuur der rede, ziedaar het doel zijner zedekunde; en de deugd is in zijn oog niets anders, dan de gezondheid, welvaart, schoonheid der ziel. Even zoo onverbeterlijk zou zijn besluit ten aanzien van Gods bestaan en eigenschappen zijn, zoo hij niet ongelukkiglijk volkomenheid en schoonheid voor eene zelfde zaak genomen had, en hierdoor tot gevolgtrekkingen ge komen ware, die geenszins kunnen steek houden. Wijders wordt zijne idéënleer duidelijk ontvouwd, zijne leerwijze

{==4==} {>>pagina-aanduiding<<}
keurig in het licht gesteld en beoordeeld, van zijne mythen in het bijzonder veel belangrijks gezegd, en tevens de zwakke zijden des ganschen stelsels geenszins verbloemd
Van plato gaat eberhard tot zijne opvolgers in de Akademie over. Hij wil niet meer dan twee aanhangen hebben aangenomen, naar deze oefenplaats en school van plato genoemd. Gelijk, namelijk, reeds socrates was wedervaren, dat de een zijner leerlingen dit, die dat gedeelte zijns stelsels omhelsde en uitbreidde, zoo ging het plato desgelijks. Hij had de onzekerheid onzer kennis, voor zoo ver die op de zinnen berust, den Sophisten toegegeven; maar dezelve, waar ze op het verstand gegrond is, door zijne idéën, van dit verwijt pogen te redden. Immers, wat een mensch in het idé zij, is zeker, schoon ook ieder mensch, ja dezelfde, elk oogenblik aan verandering onderhevig is. Doch nu hechtte zich de oude Akademie alleen aan het gewisse; de nieuwere, daarentegen, aan het ongewisse. Veel voortreffelijks hebben zoo wel de eene als de andere voortgebragt, ten aanzien der deugd en godsdienstleer veelal het regte pad vervolgende, dat de meester geopend had.
Na een oogenblik bij de Megarische school te hebben stilgestaan, in welke de ijver van deszelfs stichter euclides, die in vrouwedragt de vijandelijke stad bezocht om socrates te hooren, wel het merkwaardigste is, gaat eberhard tot de Cyrenaïsche en Epicurische aanhangen over. Over beiden, en bijna nog meest over den laatsten, wordt een vrij ongunstig oordeel geveld. Bekend is het, hoe ongelijk te allen tijde over dit stuk werd gedacht. Nu, sedert een aantal jaren, is men doorgaans genegen, gunstiger over epicurus te denken, dan de schande, zelfs op zijn' naam rustende, medebrengt. Men beschouwt hem doorgaans enkel als een voorstander des beginsels van eigenliefde, en stelt hem bijna op gelijke wijze tegen zeno over, als in Duitschland een Leibnits-Wolfiaan, of - om niemand te na te komen - eenen zoogenaamden Eudaimonist, tegen eenen

{==5==} {>>pagina-aanduiding<<}
leerling uit de Kritische school. Doch eberhard beweert te regt, dat alle de zedekundigen der oudheid, de Stoïcijnen geenszins uitgezonderd, in navolging van socrates, de gelukzaligheid voor het hoogste goed hielden. De Grieksche leeraars van den wellust bedoelden dus inderdaad zinnelijk genoegen, en wel vooral epicurus louter ligchamelijk; zijnde de geneugten der ziele, waarvan hij, als tegen zijnen wil, gewaagt, tot de enkele herinnering van het genotene bepaald. Hij schijnt ook geen man van eenige aanmerkelijke geleerdheid of beschaving in het algemeen te zijn geweest; en zijn leerstelsel, ten aanzien van het natuurkundige en bovennatuurkundige zoo geheel onhoudbaar en kinderachtig, vond zekerlijk deszelfs éénigen steun in de gemakkelijkheid ter bevatting en uitbundige vrijheid ter beleving. Aristippus onderscheidde zich door meerdere beschaving; hij stond de verbeelding, als voedster der schoone kunst, eenen ruimen invloed op de gelukzaligheid toe, zocht deze meer in dadelijk genot, gelijk de ander in afwezigheid van smart, en werd dus een wereldburger niet slechts, maar ook, wat onze naburen een wereldman, wij een man naar de wereld noemen. Opmerkelijk is het, dat deze zoo luchtige wijsgeerte ten laatste tot zoodanige somberheid ontaardde, dat zelfmoord derzelver veelvuldig gevolg werd. Te weten, zoo zinnelijk genot het éénige hoogste goed is, wat blijft dan velen in dit rampvolle bestaan over? Immers, de rust, door epicurus zoo sterk aangeprezen, is slechts in het graf te vinden!
Nu treedt antisthenes op, de stichter der Cynische, en, naauw genomen, tevens der Stoïcijnsche school. De Schrijver toont, dat de naam dezes aanhangs, even als vele anderen, van de plaats, waar de leer eerst verkondigd werd, moet worden afgeleid, en men dien dus niet zeer gepast door Hondschen vertaalt. In der daad, de echte en oorspronkelijke wijsgeeren uit deze school verdienen niets minder dan verachting. Het doel hunner zedekunde is vrijheid en rust; het middel daartoe - om

{==6==} {>>pagina-aanduiding<<}
eene Christelijke spreekwijze te gebruiken - kruisiging des vleesches. Wie over zijne driften gemakkelijk heerscht en bijna geene behoeften kent, dien valt vrijheid en rust het meest ten deel, die handelt gereedelijk overeenkomstig de inspraak der rede, die is wijs en gelukzalig. Later beschouwde zich de Cynische wijsgeer als een tuchtmeester der menschen; dit denkbeeld gaf spoedig aanleiding tot waan en opgeblazenheid zoo wel, als tot dat algemeene aanbassen, waarvan men hunnen naam soms afleidde, en nu stond allerlei verbastering gereedelijk voor de deur.
Over de Stoïcijnen is eberhard mede uitvoerig en belangrijk. Behalve eene klare opgave der hoofdzaken, en ontvouwing van duisterheden, komt er ook het een en ander voor, om hen tegen vrij algemeene misvattingen te verdedigen. B.v. zij onderscheiden zich van de Cynici daardoor, dat dezen al bij voorraad de driften wilden uitroeijen, zij daarentegen dezelven slechts geenen invloed vergunden op hunne keus en daden. En ziedaar de geheele, zoo dikwijls uitgeluchte, apathie der Stoïcijnen! Ten opzigte, echter, der zoogenaamde paradoxen, heeft hij zich, naar ons oordeel, min wel gekweten. Ons schijnen deze stellingen toe, slechts wel opgevat, zeer waar en gegrond te zijn. Doch, zeiden wij niet al aanvankelijk, dat de Schrijver ons toescheen, door zijn' eigen wijsgeerigen bril somtijds min klaar en juist te zien? Hoe veel voortreffelijks, daarentegen, deze wijsgeeren ten aanzien van het Opperwezen voortbragten, daarvan strekt cleanthes lofzang op jupiter, hier grootendeels vertaald, tot een genoegzaam bewijs. Aangaande dit onderwerp, echter, moet men, onzes achtens, steeds eenige verschooning omtrent de oude philosophen gebruiken. De onderscheiding van den God der natuur van die van den staat, of verzinnelijking der eigenschappen van den eersten, onder den naam en het kleed der laatsten, althans eene of andere schikking naar het volksbegrip, bleef hun altijd noodwendig, ten einde niet als landverraders en Godloochenaars verbannen te worden. Ware dit zoo niet ge-
{==7==} {>>pagina-aanduiding<<}
weest, zij zouden van dit belangrijk stuk menigvuldiger, duidelijker en onberispelijker hebben gesproken.
Vervolgens komt de beurt aan aristoteles; en verschijnt deze, vooral als stichter, en bijna volmaker tevens, van het stelselmatige, als grondlegger van meer dan ééne wetenschap, inzonderheid der natuurkunde, en vooral dat gedeelte derzelve, welk wij natuurlijke geschiedenis noemen, in een glansrijk licht. Hoogst afgetrokken en droog schrijft hij, waar de wetenschappelijke behandeling hem toeschijnt zulks te vereischen. Doch, dat het hem aan verbeelding en gevoel niet ontbrak, toonen die enkele brokken zijner exsoterische schriften, welke, hoewel schaars, tot ons zijn overgekomen. Ten aanzien van Godsdienst en zedekunde volgt hij den trant der besten, zeno, antisthenes, plato, dezelven echter wijzigende naar eigen inzigt. De uitwendige goederen schijnen hem noodig tot de gelukzaligheid, omdat de deugd, die louter werkzaamheid is, dezelven te harer uitoefening niet kan missen. ‘Als aristoteles’ - het zijn eberhard's woorden - ‘zijne school in het Lyceum opende, had plato, zijn leermeester, in de Akademie reeds eene zuivere zedeleer gegrond; doch ook slechts gegrond: want hij had het zijnen opvolgeren overgelaten, op den grond, dien hij hun met alle zijne vastheid nagelaten had, een wel zamengesteld leergebouw (leerstelsel) op te trekken. Dit ondernam het eerst aristoteles, en voerde het zoo gelukkig uit, als men van zijnen systematischen geest gewoon is.’
Na nog van eenen en anderen, bijzonderlijk van demetrius phalereus, die den Egyptischen Koning op het denkbeeld bragt van de Joodsche heilige boeken in het Grieksch te doen vertalen en in zijne verzameling van wetgevingen op te nemen, gesproken te hebben, eindigt dit deel der geschiedenis wederom met twijfelarij. Pyrrho, namelijk, treedt op. Zijne denkwijze wordt onderzocht, en vergeleken met die der nieuwere Akademie. Eberhard meent den eersten meer eenen sub-
{==8==} {>>pagina-aanduiding<<}
jectiven, de laatste eenen objectiven twijfelaar te moeten noemen. De redenering van genen schijnt hierop neer te komen, dat de verstandsbegrippen, afgeleid zijnde van de zinnelijke ondervindingen, met dezelven in gelijke onzekerheid moeten deelen; dat echter de laatsten, op zichzelve, gewis genoeg zijn; doch dat wij, geene andere bron van kennis dan de ervarenis bezittende, en deze nimmer algemeene, of algemeen geldige, waarheden opleverende, wel kunnen zeggen: die honig smaakt mij zoet; maar niet: de honig is zoet.
Dus hebben wij wederom hier en daar iets aangestipt, ten einde de belangrijkheid van dit werk te doen kennen. De geschiedenis van personen en zaken, hoe uitlokkende, moesten wij geheel overslaan. Gelukt het ons slechts, de zucht, om het werk zelve te lezen, eenigermate gaande te maken, dan zullen wij ons doel veel beter hebben bereikt, dan door eene uitvoerigheid, hoe groot ook, kon gebeuren. Het geheele stuk is niet meer dan een beknopt overzigt, waarvan wij sommige deelen gaarne veel uitvoeriger wenschten. Hoe veel bevat het niet, in drie kleine deeltjes! hoe veel zegt het! hoe veel meer doet het denken! hoe veel stof tot diep gepeins levert het op! Ja, een zeldzaam worstelperk van den menschelijken geest met allerlei duisternis ontsluit ons de geschiedenis der Grieksche wijsgeerte. Dezelve, geheel éénig in hare soort, bijna buiten allen verband met hetgene elders plaats heeft, en dus aan zichzelve overgelaten, vertoont de zwakheid en de kracht, de wijsheid en de dwaasheid naast elkander, ja tot één verbonden. Wat, als vorm, tot het vak der kunsten behoort, is veelal meesterlijk; wat de zedekunde betreft, laat hier en daar bijna niets te wenschen over; en daarentegen verschijnt natuurkunde, en deels ook overnatuurkunde, in een licht van niet meer dan stamelende kindschheid. Ook de Godsdienst schijnt nu, als eene onbewolkte zon, uit des menschen helderen geest op te rijzen; en straks zien wij hem door wolken bedekken, zijnen luister verliezen, geheel

{==9==} {>>pagina-aanduiding<<}
verdwijnen. Men heeft de verandering, sedert het herleven der letteren, ten aanzien van dit laatste stuk, in de Metaphysica voorgevallen, aan de Openbaring toegeschreven. Dit schijnt ons toe slechts in zoo verre gegrond te zijn, als de Christen-wijsgeer de leer dier Openbaring steeds in het oog houdt. Niet, derhalve, dat de Bijbel te dezen opzigte eene ontdekking had aangebragt, die voor altijd de dwaling weert. Neen, laat iemand het gezag des Bijbels verwerpen, en dan, ganschelijk aan zichzelven overgelaten, de uiterste diepten der natuur en der Godheid pogen te peilen, welhaast zult gij hem, den historischen typus uit het oog verloren hebbende, tot allerlei wonderlijke denkbeelden omtrent het eeuwig Wezen, op nieuw, zien vervallen. Aanschouwt het daar, waar het gewijde blad niet meer wordt geacht, en de wijsgeerte duizend welige, maar onvruchtbare, takken schiet. Nam fichte niet reeds de persoonlijkheid der Godheid weg? Is zij bij schelling iets anders dan de natuur zelve, doch uitgerust met krachten, waarvan men naauwelijks denkbeeld heeft? Is het vergoden van den mensch zelv', het vergoden, althans bezielen en boven den redelijken mensch verheffen, der hemelligchamen, niet elk op zijne beurt aan de orde geweest? In één woord, heeft de Grieksche wijsgeerte, voor zoo vele eeuwen, iets voortgebragt, dat in vreemdheid, ja belagchelijkheid, achterstaat bij de voortbrengsels onzer eeuwe? Wij weten wel, dat men dit dweeperij der Duitschers noemt. Maar, zouden de Grieken, in dezen zin, minder dweepers zijn geweest? - Uit dit alles blijkt dan, dat de mensch, in het bovenzinnelijke, een aanhoudend geleide behoeft. En, wel verre dat de waardij der Openbaring zou lijden door het denkbeeld, dat vóór haar dikwijls een licht schitterde, waartegen de duisternis bij volken, door haar beschenen, soms hoogst ongunstig afsteekt, is het juist op deze wijze, dat men met grond het denkbeeld tegengaat, alsof
de eerbiediging des Bijbel-gezags, nadat de slot-
{==10==} {>>pagina-aanduiding<<}
som van deszelfs inhoud eenmaal bekend en algemeen erkend is geworden, onverschillig zou zijn.
Ziet, zoo levert, wat de goddelijke waarheid zou kunnen schijnen te krenken, den aandachtigen beschouwer nieuw bewijs voor dezelve op! Wie van ons zou dan vreezen, het geleerde onderzoek van eberhard te volgen, schoon zijn besluit ongunstig is voor stellige openbaring, en men, ook bij dit voorafgaand onderzoek, somtijds op uitdrukkingen stoot, die den eerbiediger van jezus hooge waardigheid, en van de heilige bladen in het gemeen, eenigzins raauw en ergerlijk mogen luiden?





De Leer en Leerwijze van Jezus ontwikkeld, bijzonder voor Ongeleerden, door A. Brink, in leven Predikant te Leeuwarden; na deszelfs dood uitgegeven door P. Koumans Brouwer, Predikant op de Joure. Te Leeuwarden, bij J.W. Brouwer. 1812. In gr. 8vo. LIII en 580 Bl. f 4-18-:

Die den naam van brink aan het hoofd van dit werk vindt, verwacht reeds iets goeds en belangrijks; en deze verwachting wordt niet zonder reden versterkt, wanneer wij deszelfs inhoud inzien. Het eerste deel van dit boek ontwikkelt de leer van Jezus, het tweede zijne leerwijze, en behelst een aantal gewigtige zaken. De rijkdom der stoffe blijkt al aanstonds uit den korten inhoud, voor het werk geplaatst, welks mededeeling echter ons bestek verbiedt. Groot is reeds het getal der inteekenaren op dit geschrift; maar wij zouden ons verheugen, indien wij het getal der koopers en lezers door onze aanbeveling nog mogten verdubbelen, wel overtuigd, dat het nut en genoegen, daaruit te trekken, geld en moeite gemakkelijk kunnen opwegen. Men verwacht natuurlijk niet, alle de onderwerpen, in den inhoud vermeld, volledig behandeld, noch ook, over dezelve louter

{==11==} {>>pagina-aanduiding<<}
nieuwe gedachten te zullen aantreffen. De grenzen van een boekdeel en de natuur der stoffe gedoogen de vervulling van zulk eene verwachting niet. Maar men zal in dit geschrift zeer veel goeds, alomme verspreid, bijeengebragt vinden, en tevens hier en daar oorspronkelijke opmerkingen, die van de schranderheid en wetenschap des Schrijvers overvloedig getuigen. Zulke opmerkingen ontmoeten wij vooral in het tweede gedeelte van dit werk, bij de overweging van de gelijkenissen des Zaligmakers; en, schoon het eerste gedeelte, wat de stoffe betreft, veel overeenkomst heeft met de uitmuntende Hanaleiding, die brink voor zijne leerlingen schreef, zoo wordt echter die stoffe in dit werk op eene geheel andere wijze, meer bijbelsch en uitlegkundig, behandeld. Het zal wel niet noodig zijn, van de schrijfwijze van brink eene proeve te geven: zij is genoegzaam bekend. Even gelijk in zijne andere schriften, zoo is ook hier de stijl kort, eenvoudig, aangenaam en hartelijk. Liever willen wij nog eenig verslag doen van den oorsprong dezes werks en deszelfs uitgave. Het werk zelve is voortgesproten uit eene catechizatie, die de waardige brink met eenige ledematen hield. Aan die ledematen dicteerde hij eene Inleiding in de Bijbelboeken, door hemzelven op eene nieuwe en smaakvolle wijze bearbeid; en van die Inleiding, door zijnen dood onvoltooid gebleven, is dit werk een gedeelte. Vele vrienden van brink begeerden, dat er nog het een of ander uit zijne nagelaten papieren het licht mogt zien, en na rijp beraad gaf zijne weduwe vrijheid, om dit gedeelte van die Inleiding daartoe af te zonderen. Daarmede scheen de Schrijver een soortgelijk oogmerk gehad te hebben, en, daar het als afzonderlijk stuk een genoegzaam geheel uitmaakte, was het daartoe ook wel geschikt. Uit den oorsprong van dit werk is het duidelijk, dat het,
overeenkomstig zijnen titel, voor ongeleerden eigenlijk geschikt is, (schoon toch ook de geleerde zich deszelfs lezing niet beklagen zal;) en, daar het een gedeelte is van een groot geheel, kan het ook

{==12==} {>>pagina-aanduiding<<}
niemand bevreemden, wanneer hij hier en daar iets mist, bij de opgave van Jezus leer, dat hij in een op zichzelve staand werk van brink anders natuurlijk verwachten zou. Intusschen kunnen wij het niet anders dan goedkeuren, dat dit gemis door geene vreemde hand is aangevuld, en dat dit geschrift onvervalscht tot ons gebragt wordt. De man, die het tot ons brengt, is de kundige en arbeidzame koumans brouwer, Predikant op de Joure, en vriend van den overledenen, die deze zijne taak, niettegenstaande de moeite, daaraan verbonden, met veel naauwkeurigheid volbragt heeft, en aan wien wij daarvoor onzen hartelijken dank betuigen. Overeenkomstig zijn doel, heeft hij waarlijk voor zijnen vriend een schoon gedenkteeken opgerigt, niet slechts door de uitgave van zijnen arbeid, maar ook door zijn eigen voorberigt voor dit werk, waarin hij den voortreffelijken brink inderdaad voortreffelijk teekent. Gaarne namen wij die teekening over; maar daartoe is zij te uitvoerig, en wij zouden ongaarne van dezelve slechts eene flaauwe schets leveren. De hoofdtrek is, dat brink een zeer uitmuntend man en Leeraar was. Die schoone teekening worde van vele Christenen, en inzonderheid van vele Evangeliedienaars, met gevoel en opmerkzaamheid beschouwd, opdat zij mogen opgewekt worden, om, onder opzien tot God, zich naar dezelve te vormen! En door dit zijn werk stichte de zalige brink, ook na zijn verscheiden van deze aarde, nog veel goeds in zijne Gemeenten en onder zijne Landgenooten; en, kan het zijn, dan verhooge de bewustheid daarvan de vreugde, die hij thans in den Hemel geniet!







{==13==} {>>pagina-aanduiding<<}

Jaarboeken der Genees-, Heel- en Natuurkunde, uitgegeven door het Genootschap Arti Salutiferae, te Amsterdam, onder Redactie van H. de H. Lémon, C.J. Nieuwenhuys, F.H. Hartog, F. van der Breggen Cornz., W.H. Bloemröder (Med. Doctors.) en F. Buchner (Heel-, Oog- en Stads-Breukmeester). Isten Deels 1ste Stuk. Te Amsterdam, bij L. van Es. 1812. In gr. 8vo. 208 Bl. f 2-4-:

Het is niet te ontkennen, dat de Natuur- en Geneeskunde tegenwoordig zulk een gewigtig tijdperk doorloopen, dat het, in allen opzigte, der moeite waardig is, derzelver lotgevallen met aandacht na te gaan. Uit dien hoofde verdient elke welberaamde onderneming, om ons Hollandsch geneeskundig publiek met het belangrijkst nieuws in hun vak bekend te maken, toejuiching en ondersteuning; en daar dit het oogmerk schijnt der Schrijveren dezer Jaarboeken, haasten wij ons, onze Lezers met derzelver voornaamsten inhoud bekend te maken, ten einde eenigermate over derzelver waarde of onwaarde te kunnen oordeelen.
In een kort Voorberigt wordt het plan van dit Tijdschrift opgegeven. Hetzelve zal de, tot hiertoe door het Genootschap uitgegevene, Bijdragen enz. vervangen, en, op de wijze der Annalen der Heilkunde und Heilkunst van hecker, het voornaamste opgeven, wat, zoo wel buiten als binnen ons Vaderland, de opmerking der Geneeskundigen verdient en ter kennisse der Redactie komt. Deze Jaarboeken worden verder in twee deelen verdeeld, waarvan het eerste de theoretische of wetenschappelijke, het tweede de praktische Geneeskunde behandelt. Tot de eerste afdeeling behooren drie rubrieken: 1o. Wetenschappelijke mededeelingen, zoo wel oorspronkelijke, als uit andere werken ontleende, welke dienen ter verrijking der Genees-
{==14==} {>>pagina-aanduiding<<}
kunde, als wetenschap. 2o. Letterkundige opgaven, welke tot de Geneeskunde betrekking hebben; ten minste, in het algemeen, zoo veel als noodig is, om den tijdelijken geest der wetenschap te doen kennen. 3o. Uiten inlandsche Mengelingen van verschillenden aard. - In de Jaarboeken der praktische Geneeskunde zijn mede drie rubrieken bevat: 1o. Praktische mededeelingen, ziektekundige en pharmacologische waarnemingen, ziektegeschiedenissen, enz. 2o. Voorslagen ter verbetering in de uitoefening der kunst. (Wij begrijpen niet regt, wat de Redacteurs hierdoor verstaan. In de omschrijving dezer rubriek zeggen zij, dat ‘dezelve de praktische Geneeskunde in haar geheel omvatten, waar deze slechts eenige hinderpalen ontmoet, zij mogen in de nog steeds gebrekkige uitoefening der Kunst gelegen zijn, of den Geneesheer zelven tot tegenwerping strekken, of in uiterlijke betrekkingen van den Geneesheer gegrond wezen.’ Wie nu kan hier iets van
verstaan? wat zijn b.v. hinderpalen, die tot tegenwerping strekken?) Zoo is 't ook vrij duister, wat onder 3o., of de praktische Mengelingen, begrepen wordt, namelijk, ‘al wat als uitwendig verschijnsel, tot het gezellige leven, met den voortgang des tijds openlijke opmerkzaamheid verdient.’ Wie zou daar, onder andere, een overzigt van de Ziekenhuizen, of biographiën der voornaamste Geneesheeren zoeken? Het is mogelijk, waaraan wij echter twijfelen, dat de geest des tijds zulk eene manier van uitdrukking medebrengt; maar dan moeten wij betuigen, dat die geest een geest der duisternis is, welke de eenvoudigste en gemeenste zaken met een geheimzinnig kleed bedekt. Wij zien ook in dit geheele plan die duidelijkheid, orde en overeenstemming niet, welke wij zoo gaarne in elke onderneming van eenig aanbelang aantreffen. Vooreerst, vinden wij het vreemd, dat de Natuurkunde bij de Genees- en Heelkunde gevoegd wordt, daar de twee laatsten uit de eerste ontspringen, of althans er op gegrond zijn. - Ten tweede, is de verdeeling der Geneeskunde in theoretische en prak-
{==15==} {>>pagina-aanduiding<<}
tische niet juist. Wat behoort tot de eerste? Men brengt er gemeenlijk Anatomie, Physiologie en Pathologie onder; doch dit zijn niet dan onderdeelen der Natuurkunde, daar zij ons den aard van het menschelijk ligchaam ontvouwen, en niet de wijze, hoe er mede te handelen. - De rubriek der letterkundige opgaven, ten derde, missen wij bij de praktische afdeeling, welke toch hare afzonderlijke letterkunde behoort te hebben. Wij gevoelen wel, dat het letterkundige niet tot het praktische behoort; maar het behoort even min tot het theoretische; het is een vak op zichzelve. - Ten vierde, brengen de Redacteurs onder de praktische of
kunst-mededeelingen bijdragen tot de ziektekundige ontleedkunde, welke veeleer tot de natuurkundige beschouwing van den mensch in den zieken staat behooren, en even min tot de praktische Geneeskunst kunnen gebragt worden, als de wijsgeerige beschouwing van het overdreven gevoel of valsch vernuft tot de poëzij of eene der schoone kunsten. - Ten vijfde: de tweede rubriek der praktische afdeeling, waaraan de Redacteurs zelve geene duidelijke bestemming geven, kon gevoegelijk met die der Mengelingen vereenigd worden; want de hinderpalen, welke de Geneeskunde ontmoet, en derzelver wegruiming, raken vooral den Geneesheer, als lid der maatschappij, en de Geneeskunst, als een bedrijf, waarbij dezelve belang heeft; en voor dergelijke onderwerpen schijnt het Mengelwerk bewaard.
Tot dus verre over het plan en de schikking des werks. Een tweede vereischte, dat men in elk werk, en vooral in een van dezen aard, met regt vordert, is, dat hetzelve in een' goeden stijl geschreven zij. Het spreekt van zelfs, dat men in lettervruchten, uit verschillende handen komende, geene gelijkheid van voordragt verwachten kan. Doch, waarin de voordragt ook verschille, zij moet altijd duidelijk zijn; en hiertoe is het volstrekt noodzakelijk, dat de Schrijver de taal, waarin hij schrijft, min of meer meester zij. Men kan spoedig in dit geheele werk zien, dat deszelfs Schrijvers niet gewoon zijn, goede

{==16==} {>>pagina-aanduiding<<}
Nederduitsche boeken te lezen, of Hollandsch te denken; maar dat al de wijsheid, die zij ons hier aanbieden, aan gene zijde van den Rijn gewassen is. Hoe kunnen wij haar nu naar waarde beoordeelen, daar zij zich in een haveloos gewaad vertoont, hetwelk uit lappen is zamengevoegd, die zeer verwonderd zijn elkander te ontmoeten? En hoe moeijelijk is het, den gang der afgetrokkene gedachten van eenen Schrijver te volgen, en derzelver zamenhang te vatten, wanneer men aan den gang en zamenhang der slotzinnen zijne aandacht reeds geheel verspillen moet! Wij willen hier eenige weinige voorbeelden bijbrengen, om te doen zien, hoedanig, over het geheel genomen, de stijl van dit werk is. Bl. 2. ‘Het met de ziekten gewoonlijk verbonden onaangenaam gevoel, de ongeschiktheid waarin de menschen verkeeren om de gewone aangenaamheden des levens te genieten, en krachtdadig daartegen in te werken, gaven zeer spoedig aanleiding dat zij daarnaar streefden, enz.’ Waartegen moet men hier krachtdadig inwerken? waarnaar moet men streven? - Bl. 3. ‘Herhaalde waarnemingen leerden den mensch al zeer spoedig dat de opgaven van tegen ziekten en in dezelve geschikte hulp geen zoo gemakkelijk werk was.’ - Bl. 28. ‘Critische gesteldheid der praktische Geneeskunde.’ Hier wordt zeker kritieke gemeend, dat echter geene beschaafde uitdrukking is. - Bl. 33. ‘dat het (Brownianismus) blijkbaar medewerkte hoedanig ziekten, om dezelve te genezen, op verschillende zijden aangetast moesten worden,’ enz. - Bl. 69. ‘Tot bevestiging van deze soort der aangehaalde gevallen, bewijst eene gevoelvolle, welopgevoedde vrouw, welke verscheidene nachten slapeloos had doorgebragt, eenen gezonden welgevoedden en welgeschapen Zoon, ter
wereld, die’ enz. - Bl. 164. ‘oogenschijnlijke beleering.’ Deze en ontelbare andere dergelijke volzinnen en uitdrukkingen zetten den Lezer jammerlijk op de pijnbank, en maken het hem onmogelijk, den Schrijver met vrucht te volgen.

{==17==} {>>pagina-aanduiding<<}

Laten wij nu, na deze algemeene aanmerkingen, tot de onderwerpen overgaan, welke in dit Stuk verhandeld worden. - In de eerste plaats, ontmoeten wij, als inleiding tot het theoretisch gedeelte, het theoretisch begrip der Geneeskunde, grootendeels afgeleid uit de grondbeginselen der Natuur-wijsgeerte. Na vooraf te hebben aangemerkt, dat de gewone bepaling der Geneeskunde, waardoor dezelve van andere wetenschappen onderscheiden wordt, aan den hoogeren eisch des verstands niet voldoet, en dat men dus een opperst beginsel, een Idée der Geneeskunde zoeken moet; geeft de Schrijver van dit stuk, in eenige korte stellingen, eene proeve, om dit Idée aanschouwelijk te maken. Zie hier, waarop dezelve neêrkomt. De Geneeskunde is niets anders, dan eene kennis van al hetgeen tot het welzijn van den mensch als individu betrekking heeft, het uitmaakt en tot hetzelve aanleiding geeft. Welzijn (in onderscheiding van geluk) is niets anders, dan het hoogst mogelijk ontwikkelde leven. Individueel welzijn, dit leven in de individualiteit van elk mensch of wezen. Doch zulk eene ontwikkeling van het leven is alleen mogelijk, wanneer hetzelve zich evenredig beperkt, wanneer er eene overeenstemming plaats heeft in de onderscheidene rigtingen, waarin het zich openbaart. Men kan de Geneeskunst dus ook bepalen, als eene kennis van hetgene het leven van elk mensch in deszelfs inwendige sterkte en overeenstemming bewaart, of, daarvan afgeweken, daartoe terugbrengt. Daar echter zulk een leven slechts ideaal en dus onbereikbaar is, en elk individu derhalve slechts een betrekkelijk welzijn bezit; daar dit individueel welzijn, in zoo verre het onmiddellijk het individu betreft, gezondheid, elke stoornis daarvan
ziekte is: zoo kan men dan eindelijk ook de Geneeskunde aanmerken, als de kennis om 's menschen gezondheid te bewaren en zijne ziekten te genezen. Zoo komt men dan toch weêr op de gewone bepaling, welke nu echter (volgens den Schrijver) beter gegrond is. Na eene aandachtige lezing van dit

{==18==} {>>pagina-aanduiding<<}
stukje, komt het ons evenwel voor, dat er op hetzelve vrij wat zoude kunnen worden aangemerkt. Vooreerst, vatten wij niet regt, waarom de gegevene bepaling, als Idée, niet bestreden of geloochend, maar wel betwist kan worden: deze fijne onderscheiding schijnt er ons al vrij sophistisch uit te zien. Ten tweede, kunnen wij hun niet toestemmen, dat de eerste bepaling, welke zij van de Geneeskunst geven, (zoo als zij echter zeggen) in de beteekenis van dit woord zelve ligt: want volgens welke etymologie men daarin de kennis van het individueel welzijn enz. vinden kan, weten wij waarlijk niet. Hoewel wij voorts de onderscheiding tusschen geluk en welzijn billijken, zijn wij er verre af, het geluk alleen tot het gewaarwordingsvermogen te bepalen, en het dus voor een gelijksoortig begrip met genot en genoegen te houden. Het begrip van geluk drukt niet alleen de betrekking uit van het individu en de buitenwereld, maar sluit tevens het welzijn in, en is zelfs daarin voornamelijk gelegen. Wij kunnen, eindelijk, in de Geneeskunde niet noodzakelijk de kennis erkennen van dat welzijn en van alles, wat daarop betrekking heeft, of van het leven in deszelfs vrije ontwikkeling en beperking. Dit houden wij geheel binnen het gebied der natuurkunde van den mensch besloten, welke geenszins de theoretische Geneeskunde uitmaakt, hoewel er de Geneeskunst grootendeels op gebouwd is. De Geneeskunst is geene wetenschap; zij is geheel empirisch en praktisch. Wij kunnen haar hier met de poëzij vergelijken. Zelfs de grootste kunstkenner is nog geen dichter, wanneer hem het poëtisch genie ontbreekt; en menigeen zal in staat wezen, de handelwijze van den arts met grond te beoordeelen, die niet in staat is hem na te volgen. De kennis
van het leven, in deszelfs veelvuldige wijzigingen en betrekkingen, is eene wetenschap, welke den Geneesheer volstrekt noodzakelijk is; maar zij maakt de Geneeskunde zelve niet uit. Wanneer de Schrijvers zich over het praktisch begrip onzer kunst zullen verklaard hebben, zullen ook wij gelegenheid

{==19==} {>>pagina-aanduiding<<}
krijgen, deze stelling verder uiteen te zetten en te betoogen.
Het volgend stuk geeft ons een oordeelkundig verslag aangaande den toestand der Geneeskunde in de laatste tien jaren. Daar hetzelve hier wordt afgebroken, zullen wij er bij eene volgende gelegenheid van spreken. Hierop nemen de Jaarboeken zelve een' aanvang. De wetenschappelijke mededeelingen zijn de volgende: 1o. Waarneming eener volkomene geslachteloosheid van een driejarig kind. 2o. Bijdragen ter verklaring van psychische of zielsinwerkingen van zwangere vrouwen op hare vrucht. Hier wordt vooral aangemerkt, dat men te zeer bij de duidelijke sporen, waarlangs zulk eene werking hare kracht kon uitoefenen, blijft stilstaan, en niet genoeg op het dynamische let. Voorts maakt de Schrijver oplettend op het naauw verband tusschen het voorttelingsvermogen en dat van den geest, waaruit dan eene hoogere en fijnere betrekking tusschen moeder en vrucht ontstaan kan. Hetgene de Schrijver bij deze gelegenheid aanmerkt, dat wanstaltigheden zeldzamer zijn, naarmate de bewerktuiging op een' lageren trap staat, gaat niet door. Bij paarden, honden enz., welke eene fijne bewerktuiging hebben, zijn de monsters zeer zeldzaam; bij tamme varkens zeer menigvuldig, en deze staan voorzeker op een' lageren trap. Monsterachtige vogels zijn ook zoo geheel zeldzaam niet, als de Schrijver beweert. Dat het Magnetismus, waaruit men reeds zoo veel verklaard heeft, ook ter opheldering van dit duister stuk dienen zal, is niet onwaarschijnlijk; maar of het nageslacht met die verklaringen zal te vrede zijn, is eene andere vraag. Tot besluit geeft de Schrijver vier welgestaafde soorten van inwerking van de moeder op de vrucht op: a) De inwerking van het geestige der moeder op dat der vrucht. Hiervan ziet men, behalve des Schrijvers aangehaalde waarneming, zoo vele voorbeelden, als menschen; want het is een oud en zeer algemeen spreekwoord: zoo als de ouden
zongen, zoo piepen de jongen. b) Inwerking

{==20==} {>>pagina-aanduiding<<}
van het geestige op de waarneembare bewerktuiging. Hiervan moet het geval, onder 1o. aangehaald, ten voorbeeld strekken; want de moeder van dat kind wilde gaarne, dat het een jongen zijn zou; de aanleg van hetzelve was vrouwelijk, en uit dit conflict ontstond de geslachteloosheid. Hoe? Door het Magnetismus? Den Redacteur zelven komt deze verklaring, niet zonder reden, zeer apocryphisch voor, schoon dezelve zeer in den geest der geneeskundige eeuwe is. c) Overgang van ziekten, in eenen zeer bepaalden vorm, van de moeder op de vrucht; van eene tusschenpoozende koorts, b.v. d) Overgang van ziekten op de vrucht van buiten, door middel van de moeder; b.v. in twee gevallen van besmetting met kinderpokken, terwijl de moeder vrij bleef. Met deze twee laatste gevallen heeft het psychische niet te doen; en in het algemeen dienen geen van allen zeer ter opheldering van dit onderwerp. Zij bewijzen alleen de mogelijkheid, en verder niets.
In het letterkundig gedeelte wordt een kort, doch volledig verslag geleverd van de buitenlandsche zoo wel, als binnenlandsche geneeskundige letterkunde. Men vergunne ons hier eene en andere aanmerking. Bl. 113 zegt een der Redacteurs (Dr. nieuwenhuys, zoo het schijnt) dat de Opwekkingstheorie, als zoodanig, niets met het Browmanisme gemeen heeft, en daaraan alleen in zoo verre hare geboorte verschuldigd is, dat brown's stellingen tot zelfdenken hebben aangespoord. De Opwekkingstheorie is integendeel niets anders dan een beter ontwikkeld en gezuiverd Brownianisme; want van beiden is de stelling, dat het leven een gedwongen staat en een gevolg van de werking der prikkels op de opwekbare vezel is, de eenige grondslag. Wie dat niet gelooven wil, leze de vroegere werken, van röschlaub, joseph frank, horn enz., met aandacht en onbevooroordeeld. Dat voorts brown's stellingen aan het zelfdenken zouden gebragt hebben, is eene schreeuwende onregtvaardigheid tegen brown's leermeesters en tijdgenooten. Hoe!

{==21==} {>>pagina-aanduiding<<}
waren gaubius, cullen, van geuns, j.p. frank, bichat geene zelfdenkers? - Bl. 116 worden de brandmiddelen door Dr. bloemröder onder de mechanische en niet onder de chemische middelen gebragt; terwijl hij beweert, dat de laatste over het geheele organismus werken. Dit strijdt tegen alle natuurkundige denkbeelden. De brandmiddelen werken op de bestanddeelen van de dierlijke vezel, en niet door eene mechanische drukking, snijding of iets dergelijks; en de chemische middelen werken alleen in zoo verre op het geheele organismus, als zij door de vochten worden opgenomen; zij werken dus alleen plaatselijk, waar zij door dezelve worden heengevoerd. De drukking eener voorname slagader werkt ook op het geheele organismus, maar door derzelver gevolgen; dit is ook het geval met de chemische middelen. - Bl. 116 wordt in het kort verslag aangaande het Handboek der Materies medica van den Hoogl. ypey niet genoeg gelet op het eigenlijk oogmerk des Schrijvers, die zijn werk vooral voor Geneesmeesters te platten lande geschikt heeft. Ook is het onwaarheid, dat dit boek zoo verre ten achtere, en niet veel meer dan eene vertaling van ypey's vroeger uitgegevene Materies medica is.
Wij hebben reeds gezegd, dat onder de praktische afdeeling vooreerst eenige waarnemingen uit de ziektekundige ontleedkunde voorkomen. Dezelve loopen vooral over de longtering, en kunnen ten bewijze dienen, dat, hoe verschillend en bedriegelijk het gelaat dier kwale dikwijls zij, de longen echter altijd voornamelijk zijn aangedaan; dat de dood dier lijderen niet zelden van bijzondere toevallen afhangt, en dat het zeldzaam is, dat er bij deze ziekte geene groote verstoring in de overige werktuigen plaats heeft. Opmerkelijk is in het bijzonder de, door den ervarenen nieuwenhuys waargenomene, verdringing van het hart in de regter borstholte, veroorzaakt door eene groote hoeveelheid etter, welke zich in de linker verzameld had. Bij deze gelegenheid spreekt nieuwen-
{==22==} {>>pagina-aanduiding<<}
huys ook over het nut der paracenthesis thoracis in dergelijke gevallen, waarvan hij een merkwaardig en met eene gelukkige uitkomst bekroond geval opteekent. Daar dit middel, echter, uit hoofde van de onzekerheid der kenteekenen, altijd hagchelijk is, behoort het alleen eene laatste toevlugt te wezen.
Op deze waarnemingen volgt het verhaal van drie gelukkig volbragte verlossingen met scherpe werktuigen; zijnde, in alle drie de gevallen, de vrucht dood. Bij gelegenheid van dezelve, spreekt de waarnemer (de Heer marinkelle, Vroedmeester te Amsterdam,) met een enkel woord, over de oude vraag, welk leven te verkiezen zij, dat van de moeder of van de vrucht? Hij laat dezelve voorzigtig onbeslist, en die beslissing aan de Theologanten over; hoewel wij niet gelooven, dat die Heeren in dat geval competent zijn. Voor het overige zijn deze berigten lezenswaardig.
Eenige geneeskundige mengelingen, van onderscheiden belang, besluiten dit Stukje.

Brieven over het Zamenstel der Wereld, of de groote Werken der Schepping, voor Lezers in de Wiskunde onbedreven. Het Hoogduitsch van F.A. Boysen, Predikant te Quedlinburg, vrij gevolgd en aanmerkelijk vermeerderd. Met drie Platen. Te Haarlem, bij J.L. Augustini. 1812. In gr. 8vo. 12 en 503 Bl. f 4-10-:

De Natuurkunde is zekerlijk eene der schoonste en aangenaamste zoo wel, als nuttigste wetenschappen. Wat toch kan bekoorlijker zijn, dan de kennis, niet alleen aan de uiterlijke gedaante des Heelals, maar ook aan de springveren en raderen, door welke dit groote uurwerk zoo geregeld bewogen wordt? Dan, eene grondige kennis dier voortreffelijke wetenschap vereischt voorafgaande oefeningen, wier verkrijging, zoo wel door de langdurige

{==23==} {>>pagina-aanduiding<<}
inspanning, die zij vorderen, als door het schijnbaar drooge en onbevallige, 't welk haar in veler oogen kenschetst, min algemeen moet zijn; namelijk, Wiskunde. Elk mensch (en elk niet geheel ruw mensch behoorde toch iets van de Natuurkunde te weten) is niet geschikt, meet- of stelkundige voorstellen door te worstelen, eer hij het heiligdom der Natuurkunde binnentreedt. Het is hierom, dat, kort vóór en in onze tijden, vele bekwame lieden zich verledigd hebben, de Natuurkunde meer, gelijk de daarmede verwante Natuurlijke Historie, in eenen bevattelijken stijl ten algemeenen behoeve, dan mathematisch voor de Geleerden, te bearbeiden. De geschriften van rohault en voltaire (over newton's Philosophie) zijn verouderd; doch wien zijn ten onzent de werken van martinet, uilkens en buys onbekend? Vooral het Natuurkundig Schoolboek en de Volksnatuurkunde van dezen laat in beknopte en toch duidelijke grondigheid bijna niets te wenschen overig. En echter maken zij het voor ons liggende boek geheel niet overtollig. Door hun bestek, en daar hunne taak de geheele Natuurkunde, dus ook de berekening der krachten, enz. insloot, of wel tevens de Natuurlijke Historie in haren kring trok, konden zij niet uitvoerig genoeg al datgene ontwikkelen, 't welk meer bepaaldelijk het Wereldstelsel betreft. Hierin nu voorziet dit geschrift over het Zamenstel der Wereld met eene zeldzame volledigheid, en tevens met eene mate van duidelijkheid, welke onmogelijk den Lezer, die slechts een weinig beschaving bij een natuurlijk oordeel voegt, kan onbevredigd laten. Met de gedaante en grootte der Aarde een begin makende, klimt het allengs, na ontwikkeling der onderscheidene wetten en
verschijnselen, welke tot de Aarde in 't algemeen betrekking hebben, op tot de Planeten-, - tot de Zonnestelsels, - tot het stelsel des Heelals. Deze uitvoerigheid en duidelijkheid schijnt in de eerste Hoofdstukken, waar de klootsche gedaante der Aarde omstandig bewezen wordt, voor de kundigheden onzer tijden te groot; doch schijnt het ook

{==24==} {>>pagina-aanduiding<<}
slechts, daar de Schrijver met opzet een' wel eenigzins beschaafden, maar in dit vak geheel ongeoefenden Lezer vooronderstelt. Minder beviel ons nogtans de vorm van Brieven, waarin dit werk is opgesteld. De gewone briefstijl kon hier natuurlijk niet bewaard blijven; en het is, onzes erachtens, geheel ongepast, eene belangrijke verhandeling over eenig physisch onderwerp met een: thans blijf ik enz. of: ik beveel mij in uwe vriendschap, of: ik verzeker u van mijne vriendschap en hoogachting, af te breken. Men kon, met weglating dezer noodelooze invulsingen, het werk even goed in Hoofdstukken verdeeld hebben, waarin dezelfde stoffen zouden behandeld zijn, die thans in de zoogenoemde Brieven voorkomen. Dan, dit is slechts eene zeer geringe vlek in een werk van zoo vele verdiensten. - Wij meenen onzen Lezer geen' ondienst te doen, door hem den inhoud dezes werks mede te deelen, waaruit hij de veelomvattende verscheidenheid van hetzelve zal ontdekken. In achtentwintig Brieven handelt de Schrijver over de gedaante en grootte der Aarde; de Zwaarte; de twee voornaamste bewegingen der Aarde en derzelver uitwerkselen, Dag en Nacht en de vier Jaargetijden in de gematigde luchtstreek; den dampkring der Aarde; de warmteslof; de waterachtige en vurige verschijnselen; de oppervlakte der Aarde, en de cirkels, ter verdeeling, op dezelve getrokken; over de Zeeën, het Vaste-land, de Rivieren en Bronnen, de magnetische verschijnselen, de Natuurlijke Historie der Aarde, het Zonnestelscl, de Planeten, derzelver bewoonbaarheid, de Maan (der Aarde) en de vaste
Sterren. - Behalve de reeds genoemde duidelijkheid, heeft het werk nog twee uitstekende verdiensten; vooreerst, kennis aan de nieuwste ontdekkingen in de Natuur- en Scheikunde, en ten andere, volkomene en herhaalde eerbiediging diens grooten Werkmeesters, zonder wien het Heelal onmogelijk, ja tegenstrijdig ware. Het is droevig, dat men deze hulde aan het Opperwezen in onze tijden als eene zeldzame verdienste in natuurkundige werken moet onderscheiden. Van

{==25==} {>>pagina-aanduiding<<}
waar toch dit verschijnsel? De nieuwere ontdekkingen hebben immers niets geleerd, 't welk de gevolgtrekking uit het aanzijn en de orde der Wereld tot het bestaan en de wijsheid van haren Formeerder logenstraffe? Wij beroepen ons ten tegendeele op de schoone werken van uilkens en paley, om van meer anderen niet te spreken. Deze innige overtuiging beneemt nogtans niets aan de vrijmoedigheid, waarmede de Schrijver of Vertaler dezer Brieven (immers volgens den titel zijn zij het Hoogduitsch vrij gevolgd en aanmerkelijk vermeerderd door eenen ons onbekenden Landgenoot) de wording dezer Aarde, en vooral het ontstaan der bergen, als eene successive werking van den Schepper beschrijft, en dus de Mozaische Scheppingsgeschiedenis, als tot een ander oogmerk geschreven, minder in aanmerking neemt. Wij voor ons gelooven, dat alle natuurkundige bedenkingen tegen deze Cosmogonie zich zeer wel laten oplossen, hetzij door het gevoelen, 't welk scheidius ook taalkundig poogde te verdedigen, van eene bloote vernieuwing der Aarde, door mozes beschreven, hetzij door dat, van de Mozaische dagen als groote tijdperken op te vatten. Aan den Zondvloed, die boysen naar de letter opvat, en voor algemeen houdt, kent hij zeer aanzienlijke veranderingen in de gedaante der Aarde toe.
Dit werk laat dus, ten aanzien der algemeene natuurkundige Aardrijksbeschrijving, weinig te wenschen overig; maar minder uitgebreid (gelijk ook deszelfs bedoeling niet was) en minder naauwkeurig is het, waar bijzondere Aardrijkskunde in aanmerking komt. Wij zouden hiervan wel eenige staaltjes kunnen aanvoeren; ten bewijze moge volstaan, dat de Schrijver (die toch blijkbaar na de verschijning van park's reize geschreven heeft) den Niger met twee monden, den Senegal en Gambie, in zee laat vallen (bl. 323), daar het toch nu bekend is, dat deze twee rivieren westwaarts, en de Niger of Joliba oostwaarts stroomt. Op bl. 273 wordt het meer Wan als het grootste van Azië opgegeven, daar het toch, vol-
{==26==} {>>pagina-aanduiding<<}
gens het eigene berigt des Schrijvers, slechts 30 mijlen in den omtrek heeft, terwijl (om van de Kaspische zee niet te spreken) het meer Baikal 80 mijlen lang is, en dat van Aral 450 vierkante mijlen bevat. De beschrijving van den Bloksberg (misschien in de nabijheid van de geboorteplaats des Schrijvers, en dus aan dezen bijzonder bekend) is, hoe belangrijk ook, toch te lang voor zulk een algemeen overzigt (bl. 284-290).
De vertaling dezes werks hebben wij met bijzonder genoegen bijna geheel vrij van Germanismen gevonden. Men kan zien, dat dezelve niet op taak afgewerkt, maar met oordeel, bedaardheid en kennis aan den geest onzer tale behandeld is. Mogten wij dit van die vele overzettingen zeggen kunnen, welke thans, helaas! bijna onze geheele Letterkunde uitmaken!




Reize door Schotland en de Schotsche Eilanden, uitgegeven door Dr. W. Soltau. Nothing extenuate, nor set down aught in malice. Naar het Hoogduitsch. In twee Deelen. Iste Deel. Te Leeuwarden, bij de Wed. J.P. de Boy. 1812. In gr. 8vo. 359 Bl. f 3-12-:

Zeldzaam, zeer zeldzaam, zijn Schrijvers of Vertalers zoo zeer over de Recensenten te vrede, of althans drukken zij zich deswege zoo ten volle uit, als de Vertaler der thans voor ons liggende Reize. 't Zijn de Recensenten, die eenparig 's mans vertaling, in het vak der Reisbeschrijvingen, hebben toegejuicht, en hem daardoor aangemoedigd, om het thans in 't licht gezonden werk te ondernemen. Hij doelt op Een Zomer in het Noorden, of Reize rondom de Baltische Zee, naar het Engelsch van john carr, Esq., in den voorleden jare bij dezelfde Uitgeefster in 't licht verschenen. Wij herinnerden ons de genoegelijke uren van uitspanning in 't lezen des opgemelden werks, en beloofden ons, 't zelfde uit het tegenwoordig aangebodene te zullen smaken. Geene teleurstelling

{==27==} {>>pagina-aanduiding<<}
hebben wij ontmoet, en wij gelooven, dat dit het geval zal zijn van allen, die zich de lezing herinneren van 's mans eerste vertalingsproeve in werken van dezen aard.
Dan, het is die goedkeuring der Recensenten alleen niet, welke den Vertaler bewoog, andermaal een geschiedkundig werk te vertolken. Mangel aan eene Reize door Schotland en de Schotsche Eilanden, in onze tale, maakte dit eene behoefte. Onaangevuld bleef dezelve; en daar de wensch des Vertalers van goede's werk over Engeland, in het IIIde Deel geuit, dat er onder 's mans nagelatene papieren iets over Schotland en Ierland mogt gevonden worden, na 't verloop van zes jaren onvervuld bleef, zal zulks, gelijk de Vertaler dezes werks zich uitdrukt, wel onder de pia desideria blijven.
In zoo verre dit werk eene Reis door Schotland enz. behelst, moge het eene aanvulling van het onvoltooid gelatene van goede heeten. Anderzins verschillen zij in de wijze van voordragt zeer veel. Goede heeft niets van dat luimige, 't welk in den oorspronkelijken Engelschen Schrijver gevonden wordt, en door den mogelijk niet min luimigen Vertaler meesterlijk gevolgd is. Deze voert eene zoo ongedwongene pen, schrijft een' zoo lossen stijl, dat het eer oorspronkelijk dan vertaling gelijkt. Zijne bijgevoegde aanmerkingen zijn van denzelfden stempel, en onderscheiden zich doorgaans, schoon er geen vert. bij stond, van die des Engelschen Schrijvers en Hoogduitschen Vertalers.
Engelsche Schrijver, Hoogduitsche Vertaler! dit klinkt vreemd en vereischt opheldering. De Nederduitsche Vertaler geeft ons dezelve ten volle, in dezer voege: ‘Wie eigenlijk de Schrijver dezer Reize zij, is mij niet gebleken. De in Duitschland niet zonder roem bekende Dr. soltau heeft dezelve naar een Engelsch Handschrift in het Hoogduitsch uitgegeven, en zijner vertaling is, zoo wel als der Reisbeschrijving zelve, door de Hoogduitsche Recensenten alle lof toegezwaaid. Ofschoon ik derhalve hier slechts eene vertaling van eene vertaling le-
{==28==} {>>pagina-aanduiding<<}
vere - en dit kon toch wel niet anders, daar handschriften geene gedrukte boeken en dus niet voor ieder verkrijgbaar zijn - durf ik echter, zonder als Apologist op te treden, gerust verzekeren, dat partijdigheid de pen dier beoordeelaren niet bestuurd heeft.’
Het geheele Hoogduitsch-Engelsche werk heeft de Vertaler niet in Nederduitsch gewaad gestoken. Na hetzelve aandachtig gelezen en herlezen te hebben, besloot hij, alles te moeten weglaten, wat hij voor zijne Lezers (de oorspronkelijke Schrijver had de zijnen) minder belangrijk, of zelfs aanstootelijk oordeelde.
De woorden minder belangrijk en aanstootelijk vorderen mede verklaring. De Schrijver onthoudt ze ons niet, en wij deelen dezelve mede: ‘Minder belangrijk - hier onder versta ik wel inzonderheid het laatste en grootste gedeelte van het derde Deel (want het Hoogduitsche bestaat uit drie Deelen), 't welk over Denemarken en een gedeelte van Duitschland handelt. Hetgeen de Schrijver over Denemarken boekt, is zoo mager, zoo schraal, dat ik het, indien het niet tevens zoo kort ware, nimmer ten einde toe zou gelezen hebben. Over Duitschland is hij, ja, breedvoeriger; maar op iedere bladzijde blinkt de partijdige Engelschman door, en partijdigheid kan ik althans in geenen Engelschman dulden. Gezwegen, dat wij reeds betere en naauwkeurigere berigten over het Duitsche Rijk in onze taal bezitten, die de weinig beteekenende bijdragen van onzen Schrijver volstrekt overtollig maken. Ik heb dus dit een en ander geheel weggelaten, en het gansche werk in twee Deelen gebragt, die alleen over Schotland en de Schotsche Eilanden handelen. Ik hoop niet, dat men mij deze vrij groote Apocope ten kwade zal duiden.
Het aanstootelijke betreft meestal de hier en daar, schoon niet dikwerf, door den Schrijver ingevlochtene politieke aanmerkingen. Ik haat die armzalige kannengiessereien, gelijk de Duitscher ze noemt. Ik heb ze dus, als schadelijk onkruid, overal uitgeroeid, en wensch, dat ieder Vertaler in dit opzigt mijn voorbeeld volge.’

{==29==} {>>pagina-aanduiding<<}

Uit het vermeldde blijkt, dat wij niet onder de meeste Lezers behooren, die veelal, gelijk onze Vertaler het uitdrukt, over de voorberigten het ongelukkig transeat! uitspreken. Dit, trouwens, zou eenen Recensent kwalijk voegen. En treft men te meermalen in een voorberigt alles aan, wat een geheel werk bijzonders bevat.
In Brieven is deze Reis vervat, en de eerste den 20sten Mei 1804 geschreven; zoo dat dezelve, schoon misschien de nieuwst beschrevene, niet van zeer late jaarteekeninge is. Een geboren Schot, een Hooglander is de Schrijver; doch hij verklaart, zijn Vaderland reeds zints zulk een' geruimen tijd verlaten, en tevens zoo vele andere landen gezien te hebben, dat hij hope koestert van thans onpartijdig te zijn. Indedaad, de eerste brieven dragen geen blijk van vooringenomenheid; gemelijk noemt hij ze zelf; doch die wolk van misnoegen klaart welhaast op, en, schoon de luimigheid des Schrijvers ook in zijne gemelijkheid doorstrale, komt hij voorts regt op den trant, en betuigt, dat zijn oordeel over Edimburg en de inwoners dier stad aanmerkelijk veranderd is, met bijgevoegde reden van die verandering.
Nu vindt hij genoegen in vele stichtingen en inrigtingen van Schotland's hoofdstad; nu wordt de Universiteit geprezen, en de wandelingen in en om de stad als ongemeen behagelijk opgegeven. Wij nemen het een en ander, de inwoners betreffende, over: ‘De welopgevoede lieden bezitten hier over het geheel meer kundigheden dan huns gelijken in Londen, en ofschoon ook een kleine zweem van pedanterie en Geneefsche twistzucht het onderhoud, inzonderheid der Schotsche Geleerden, min of meer onaangenaam make, bevalt mij echter hunne anderzins gulle en gezellige verkeering veel beter dan die van hunne Collegae in het Zuiden. Na in Londen de alledaagsche gesprekken over merkantiele speculatiën, staatkunde en zeevaart tot vervelens aangehoord te hebben, verschaft mij de leerrijke ommegang met de Edimburgsche regtsgeleerden eene zoe-
{==30==} {>>pagina-aanduiding<<}
te herademing. Veel beschaafder, gastvrijer en regtschapener, dan lieden van het zelfde beroep in andere landen, overtreffen zij in wezenlijke kundigheden zeer verre de meeste Engelsche juristen, van welke men schier zeggen mag, hetgeen palingenius (Zod. Vit.) van de Geneesheeren zeide;

Carnifices hominum sub honesto nomine vivunt! 

Der vrouwen, tot welke mij de toegang verleend wordt, ben ik even zeer allen lof verschuldigd. Hare vrolijke gezelligheid is indedaad voorbeeldig; zij zijn minder achterhoudend dan hare Engelsche zusters, en, naar 't mij toeschijnt, niet zoo trotsch en ijdel. Hare Dorische uitspraak gevalt, zoo al niet mijn oor, ten minste mijn hart, en ik vind zelfs in haar accent ongemeen veel vertrouwelijkheid en vrijmoedigheid. Meerendeels zijn zij schoone gestalten, rank, welgevormd en gezond, wel niet zoo blozende van kleur als de Duitsche vrouwen, noch zoo bruin als de Fransche en Italiaansche; doch in de uitdrukking der schoonheid, welke zich over haar geheele voorkomen verspreidt, behoeven zij voor geen van die beiden te wijken. Haar gang is vol bevalligheid, en zij zijn de beste danseressen, welke ik ergens gezien heb. Trouwens, indien oefening den meester vormt, behoeft men zich over hare meerdere volmaaktheid in die kunst geenszins te verwonderen: want haar beheerscht indedaad eene dansomanie, die bijna tot eene belagchelijke buitensporigheid overslaat. Niet zonder innig bedroeven beschouwt men hier de nieuwe danszalen met eenige honderden van vierentwintig- tot twintigjarige meisjes opgevuld, die hare bekwaamheid voor eene talrijke verzameling vertoonen, en door eenen wedijver, welke even zeer het gezond verstand als de bescheidenheid en schaamachtigheid trotseert, den grond tot iedere vrouwelijke ondeugd leggen. De dartele blikken, welke die jonge

{==31==} {>>pagina-aanduiding<<}
schepseltjes in 't rond wierpen, ergerden mij niet minder dan zij mij verbaasden, en de vrij onverstandige theatrale goedkeuring, die de aanschouwers der beste danseressen toeklapten, moet bij haar onfeilbaar de nadeeligste gevolgen na zich slepen. Nu is voor mij geen raadsel meer, wat men te Londen onder Schotsche onbeschaamdheid (Scotch forwardness) verstaat.’ (*)
Bij het bezoek der kerken, had hij de Leeraars over het geheel met genoegen gehoord. Het speet hem, opgemerkt te hebben, dat zij het onvoegzaam gebruik der Engelschen navolgen, en hunne leerredenen lezen, in stede van dezelve, als de Duitschers, van buiten op te zeggen. Het eerstgenoemde houdt hij voor het bederf der kanselwelsprekendheid.
De Akademische vorderingen verschaften den Reiziger menig leerrijk en aangenaam uur, en hij bekent gaarne, dat Edimburgsche Hoogleeraars zich over het geheel met hunne ambtgenooten op de beroemdste Universiteiten van Europa zeer wel kunnen meten. Hij prijst het onthaal der Hoogleeraren, en zegt, dat zij in gastvrijheid de Engelsche verre overtreffen. Te Oxford en Cambridge had men hem, in weerwil zijner aanbevelingsbrieven, niet eene enkele gedienstigheid betoond, maar hem overal met een schijnschoon kompliment koeltjes afgezet. In Edimburg vond hij ieder bereid, om hem naar vermogen van dienst te zijn. De brieven uit die stad dragen des getuigenis.

(Het vervolg hierna.)





{==32==} {>>pagina-aanduiding<<}

Jaarboeken van het Fransche Regt en de Fransche Regtsgeleerdheid voor de Hollandsche Departementen, door Mr. J.M. Kemper, Hoogleeraar in de Regtsgeleerdheid aan de Akademie te Leyden. 1812. I. Te Amsterdam, bij J. van der Hey. 1812. In gr. 8vo. f 1-16-:

Wij zonden van den aard en de inrigting van dit Tijdschrift, na den brief van den tegenwoordigen schrijver dezer Jaarboeken aan den uitgever, die aan het hoofd des werks geplaatst en zonder twijfel reeds algemeen bekend en gelezen is, niets behoeven te zeggen, zoo wij ons niet verpligt rekenden, om ook het onze toe te brengen ter aanmoediging van eene zoo lofwaardige onderneming. Zijn de tijden, welke wij beleven, in het algemeen hoogst merkwaardig, zij zijn het bijzonder ten aanzien van het Regt en de Regtsgeleerdheid. Er heeft eene geheele herziening, verandering en volmaking in de wetgeving van Frankrijk plaats gehad. De wetgever heeft het zijne gedaan, en men mag, te dezen aanzien, het werk als voltooid beschouwen. De beginselen en algemeene omtrekken zijn aanwezig. Tijd, ondervinding en toepassing van die beginselen op bijzondere gevallen moeten het overige verrigten. Zoodanig eene, ten deele zelfs voor oud-Frankrijk, nieuwe en pas voleindigde wetgeving wordt op eens in een vreemd, met Frankrijk vereenigd, land ingevoerd. De Hollander, uit zijnen aard gehecht aan het oude, dat door deszelfs duurzaamheid in zijne oogen eene zekere eerwaardigheid had verkregen, ziet zijne vorige inrigtingen eensklaps verdwijnen, en moet zich regelen naar nieuwe wetten en verordeningen, die in de algemeene grondtrekken, zoo wel als bijzondere wijzigingen, zoo veel van zijne voorouderlijke instellingen afwijken. Eene geheel nieuwe wetgeving wordt door een enkel decreet in een vreemd land ingevoerd; maar de kennis van die wetgeving, in derzelver geheele uitgebreidheid, algemeene omtrekken en bijzondere wijzigingen; de kennis van de verscheidene en verschillende bepalingen, verordeningen en instellingen, wordt niet zoo gemakkelijk en spoedig verkregen. Intusschen dringt de noodzakelijkheid gebiedend, om er zich mede bekend te maken. De wetten zijn eenmaal ingevoerd, en men moet overeenkomstig met dezelve handelen en regt spreken. Niets kan derhalve gepaster,

{==33==} {>>pagina-aanduiding<<}
niets noodzakelijker zijn, dan middelen daar te stellen, welke doelmatig zijn, en berekend, om de burgers, en inzonderheid de genen, die het Regt ex professo beoefenen, de studie der nieuwe wetgeving gemakkelijk te maken, en hun een grondig, naauwkeurig en volledig onderrigt mede te deelen. Deze middelen zijn zoo veel te meer noodzakelijk, naarmate men ijverig in de weer is, om eene menigte ongepaste en verkeerde te bezigen; naarmate men overstroomd wordt door eene zee van geschriften, die voor een groot gedeelte uit winzucht en Boekhandelaars-speculatie ontstaan; welken het mangelt aan de onontbeerlijkste vereischten; die, terwijl zij de boekenkassen opvullen, de beurzen ledigen, en de hoofden verwarren en ongeschikt maken voor eene grondige studie. Onder de doelmatige middelen komen ons geene geschikter voor dan wél ingerigte Tijdschriften. De Heer kemper heeft het nut en de doelmatigheid van dezelve in zijnen straks gemelden brief voldongen, en, zoo men nog al eenige bedenkingen daartegen mogt hebben, zal wel de overweging van de bijzondere gesteldheid, waarin wij ons thans bevinden, allen twijfel te dezen aanzien ganschelijk wegnemen. Het kan hier de vraag niet zijn, of de journalen-lektuur voor de wetenschappen, in het algemeen, voordeelig zij? Het is onbetwistbaar, dat menig jongeling van den uitmuntendsten aanleg door dezelve bedorven wordt, en dat zij tot oppervlakkigheid en veelweterij gereede aanleiding geeft. Maar het is even onbetwistbaar, dat men, in onze tijden en in onzen toestand, uit deze tijdschriften bijzonder veel nut kan trekken, en dat de gene, welke van eenen praktisch-regtsgeleerden aard zijn, in het geheel niet gemist kunnen worden. Er is thans niet te denken aan een zoodanig grondig onderwijs, als men in de jeugd en aan de Hoogescholen verkrijgt. Mannen van jaren, lieden, welke reeds gevormd zijn en hunne studiën voltooid hebben, moeten op
nieuw onderrigt worden. Zij zijn in het nieuwe stellige Regt even onbedreven als de eerstbeginnende. Zij zijn evenwel reeds in de maatschappij geplaatst. Zij hebben vele en gewigtige pligten te volbrengen. Hunne ambtsbetrekkingen en hun stand vorderen van hen, dat zij met de wetten bekend zijn. Regters, advocaten en praktizijns, dikwijls overladen met bezigheden, worden belet om grondig te studeren, en voor hen zijn welingerigte tijdschriften volkomen onmisbaar. Voor de

{==34==} {>>pagina-aanduiding<<}
jeugd, nogtans, zouden wij de lektuur van deze werken niet zoo nuttig, en zelfs, zoo dezelve niet wijsselijk wordt bestuurd en geregeld, ten hoogste gevaarlijk rekenen. Jonge lieden, die zich thans voor het eerst aan de studie van het Regt toewijden, zullen aan de nieuwe Akademiën gelegenheid vinden tot een meer grondig onderwijs volgens theoretische beginselen. Zij mogen van tijdschriften geen dan een voorzigtig en gematigd gebruik maken, en moeten den steilen, doch koninklijken weg, die alleen tot den tempel der echte geleerdheid leidt, met moed en standvastigheid bewandelen.
Dan genoeg van de noodzakelijkheid van Regtsgeleerde Tijdschriften in het algemeen. Het wordt tijd, dat wij tot deze Jaarboeken terugkeeren.
Wij achten onze Lezers, die dit werk nog niet mogten bezitten, het doel van hetzelve niet beter te kunnen opgeven, dan met de woorden van den verdienstelijken Schrijver zelven. ‘Wat (vraagt hij) is dit doel anders, wat kan het anders zijn, dan de volledige opgave van alles, wat den lezer in staat stelt, om naauwkeurig en volkomen bekend te worden - met de vorderingen der wetgeving - met de ontwikkeling der regtsgeleerdheid door de uitspraken der voornaamste geregtshoven, en - met de bemoeijingen van geleerde of door praktijk geoefende schrijvers, om de voorschriften van dat regt, en de beginselen van die regtsgeleerdheid op te helderen, of tot een wetenschappelijk geheel te brengen. Deze drie afdeelingen bepalen dus het hoofdonderwerp. Als een ondergeschikt doel kan hierbij komen het doen plaats vinden van kleine verhandelingen, of stukken, welke anders bezwaarlijk afzonderlijk gedrukt worden.’ ‘Het werk (zegt hij verder) moet zich naar mijne gedachten vooral door volledigheid onderscheiden. Het moet geen nieuw stukwerk zijn, waardoor alleen het getal der reeds voorhanden tijdschriften vermeerderd wordt. Het moet een geheel opleveren, waardoor het raadplegen van andere bronnen noodeloos wordt gemaakt.’ enz. De Heer kemper ontwikkelt vervolgens dit denkbeeld, ten aanzien van ieder der bijzondere vier afdeelingen, op eene grondige wijze, en zet zijne meening, in de hem eigene manier, meesterlijk uiteen. Wij kunnen den geleerden Schrijver hierin niet volgen. Wij merken alleenlijk aan, dat het eerste Stuk volgens het voorgestelde doel is ingerigt en daaraan

{==35==} {>>pagina-aanduiding<<}
volkomen beantwoordt. De eerste afdeeling draagt ten opschrift: Jaarboeken der Fransche Wetgeving, sedert 1 October 1811; de tweede, Jaarboeken der Fransche Regtsgeleerdheid in uitspraken van het Hof van Cassatie, sedert 1 October 1811; (In deze beide afdeelingen volgt de Schrijver de chronologische orde.) de derde, Jaarboeken der Letterkunde van het Fransche Regt, sedert 1 November 1811; (Deze opgave is wetenschappelijk gerangschikt.) terwijl de aanvang van de vierde afdeeling, uit hoofde der uitgebreidheid van het voorberigt, tot het volgende Stuk is uitgesteld.
Wij nemen, ten slotte, nog de vrijheid, een paar bedenkingen aan het oordeel van den Heer kemper te onderwerpen. - Eene voorname eigenschap en voortreffelijkheid van deze Jaarboeken moet zijn de vereeniging van de hoogst mogelijke volledigheid, waardoor men andere Tijdschriften van dezen aard kan missen, met de hoogst mogelijke beknoptheid, opdat het werk door te groote uitvoerigheid niet te kostbaar worde. Dit vereischte in het oog houdende, zal de verzamelaar van een soortgelijk werk zorg dragen, om vooral niet meer te doen afdrukken dan volstrekt noodzakelijk is, om de wetten, uitspraken enz. te doen kennen. Zoude nu de Heer kemper niet hebben kunnen volstaan met in de eerste afdeeling slechts den hoofdzakelijken inhoud en niet den tekst van de decreten op te geven? Hoe veel zoude door de weglating van den Franschen en Hollandschen tekst niet gewonnen worden voor het plaatsen van andere stukken, die ons mede belangrijk voorkomen en waarover wij terstond zullen spreken. Het is waar, uit zulk eene summiere opgave leert men het decreet niet volkomen kennen; doch de vraag is, of het naar den aard van dit Tijdschrift niet genoegzaam zoude zijn, wanneer men uit hetzelve slechts ontwaar wierd, dat er over deze of gene zaak een Keizerlijk decreet bestond? Bijaldien men dan belang had, om daaromtrent nader te worden ingelicht, zou men altijd tot de bronnen zelve zijne toevlugt kunnen nemen, althans wat het Bulletin der Wetten betreft; daar er nog al gelegenheid is, om bij de Prefecturen, Onderprefecturen, Regtbanken van eerste instantie, of Vredegeregten enz. dit Bulletin na te zien. De korte inhoud van ieder decreet zoude dan nog wat uitvoeriger en vollediger kunnen
worden opgegeven. Zoo had men b.v. bij de summiere inhoudsopgave van het deereet, onder

{==36==} {>>pagina-aanduiding<<}
No. 3 voorkomende, kunnen voegen: en verbod aan de Advocaten bij den Staatsraad, om in het vervolg dergelijke Rekwesten te teekenen; en bij die van het decreet onder No. 5: en behouding van het regt van 25 franken per metriek quintaal op het zwart koperdraad enz. Het is moeijelijk te bepalen, welke decreten wezenlijk belangrijk zijn, omdat, zoo als kemper te regt aanmerkt, het oordeel over dit meer of min belangrijke altijd subjectif is. Het decreet onder No. 2 zal door vele Lezers als niet belangrijk worden beschouwd; schoon de Schrijver het in zijn geheel heeft overgenomen. Door altijd eene beknopte, en, zoo veel mogelijk, volledige opgave van den inhoud van ieder decreet, en nimmer het decreet zelve te plaatsen, zou de Schrijver, in allen gevalle, het verwijt ontgaan, van nu en dan decreten in zijn Tijdschrift op te nemen, die men voor ons niet belangrijk rekent. Voegt men hier nog bij, dat deze Jaarboeken toch bijna uitsluitend zullen worden gelezen door Ambtenaren of Regtsgeleerden, die zeer gemakkelijk de bronnen zelve kunnen nagaan, dan zal onze bedenking nog meerdere klem verkrijgen.
Eene tweede bedenking, tot de tweede afdeeling betrekkelijk, ftaat met de zoo even geopperde in onmiddellijk verband. De ruimte, die de Hoogleeraar door het weglaten van den tekstuelen inhoud der decreten zoude bekomen, zoude hem in staat stellen, om mede de uitspraken der Keizerlijke Geregtshoven in zijn Tijdschrift op te nemen. Zoo dit al niet woordelijk konde geschieden, zoude men zich met eene korte opgave van hetgeen bij de uitspraak beslist is, en met eene beknopte vermelding van de voornaamste motiven, kunnen vergenoegen. Deze bedenking is, in ons oog, van veel gewigt. Wij erkennen wel ten deele de gegrondheid der aanmerkingen van kemper op dit stuk; doch Wij zijn altijd van meening, dat het voor den regter, advocaat en praktizijn dikwijls van het hoogste belang is, om, vooral in gwijfelachtige gevallen, te weten, hoe deze of gene zaak bij eenig Geregtshof is verstaan. Het misbruik, dat hiervan kan gemaakt worden, sluit toch het gebruik niet uit. En - wat de onmogelijkheid betreft, om in dezen door de dagelijksche vermenigvuldiging van daartoe betrekkelijke Journalen volledig te zijn - het is hier, waar toch iedere uitspraak op zichzelve staat, verkieslijker, iets minder volledigs, dan in het geheel niets te hebben. Ook zoude men zich alleen kunnen bepalen tot die gewijsden,

{==37==} {>>pagina-aanduiding<<}
welke door sirey worden opgenomen; vermits deszelfs verzameling het volledigst is en het meest gebruikt wordt. Wij houden het niet opnemen van deze uitspraken voor een wezenlijk gebrek in deze Jaarboeken. De Schrijver heeft zelf als een vereischte in zijn werk opgegeven, dat het een geheel moest opleveren, waardoor het raadplegen van andere bronnen noodeloos werd gemaakt. Hoe kan nu voor den Regtsgeleerden, met name den advocaat of pleiter, het raadplegen van de verzameling van sirey noodeloos zijn, ingevalle de tegenpartij zich op eene uitspraak van eenig Geregtshof beroept? Hoe zal hij de bewijzen, daaruit ontleend, kunnen ontzenuwen, bijaldien hij niet in staat is, die uitspraak zelve na te lezen? Hij is volstrektelijk verpligt, om zich, al ware het alleen om deze reden, het werk van sirey aan te schaffen. En dit werk moest men toch door deze Jaarboeken kunnen missen. - Wij zouden dus den verdienstelijken Hoogleeraar ten sterkste aanraden, in zoo verre van zijn gemaakt plan af te gaan, dat hij mede de belangrijke uitspraken van de onderscheidene Geregtshoven in zijne Jaarboeken opnam, al ware het dan ook, dat hij, om daartoe de noodige ruimte te vinden, de geheele vierde afdeeling moest achterlaten.
Wij hebben deze beide bedenkingen met bescheidene vrijmoedigheid voorgesteld. Eene derde zoude zijn, of men wel genoegzaam verzekerd kan zijn, dat dit werk op denzelfden voet zal worden voortgezet, als het is aangevangen; daar toch de Heer kemper aanleiding geeft, om te denken, dat hij voornemens is, de redactie van dit werk in het vervolg aan een ander op te dragen. Het is mogelijk, dat het weder in goede handen valt; doch het is niet waarschijnlijk, dat het een' tweeden kemper tot Redacteur zal aantreffen, en zelfs.... Doch laat ons niet te veel bezorgdheid hebben. Dat wij ons veel liever verblijden over een zoo gelukkig aangevangen werk, en den Heere kemper onzen welmeenenden dank toebrengen voor de moeite, die hij, aanvankelijk, ten dienste der wetenschappen, heeft op zich genomen. Het is in waarheid eene onderneming van het allerhoogste belang, en het zoude te bejammeren zijn, wanneer de uitgever er niet gelukkiglijk in slaagde door eenen ruimen aftrek. Het nut, dat wij ons van dit Tijdschrift (hetwelk velerlei stuk- en broddelwerk zal doen vergeten, en de bemoeijingen van een aantal armhartige vertalers en winzuchtige speculanten tot niet doen uitloopen) voorstellen, is onbereken-
{==38==} {>>pagina-aanduiding<<}
baar. Ieder ambtenaar, ieder burger, welken het te doen is, om de administrative en civile wetgeving te leeren kennen, ieder regter, ieder pleitbezorger, voor welken toch de kennis der gewijsden van beroemde Geregtshoven en de toepassing der wetten door dezelve niet onverschillig kan zijn, moet zich deze Jaarboeken aanschaffen. Wij zouden dezelve niet kunnen aanprijzen, zoo als het behoort, indien anders een werk van dezen aard, zoo volledig ingerigt, zoo naauwkeurig bewerkt, zoo keurig geschreven door eenen man, wiens roem als Regtsgeleerde en Letterkundige duurzaam gevestigd is, eenige aanprijzing noodig had.

Origine des Découvertes attribuées aux Modernes, où l'on démontre que nos plus célèbres Philosophes ont puisé la plupart de leurs connoissances dans les ouvrages des Anciens; et que plusieurs vérités importantes sur la Religion ont été connues des Sages du Paganisme. Par M.L. Dutens, de la Société Royale de Londres. Quatrieme Edition. II Tomes. à Paris, chez G. Dufour et C., et à Amst. chez G. Dufour. 1812. 281 et 420 pages.

Het doel van dit werk is, te doen zien, dat de ouden, Grieken, Romeinen, Egyptenaren enz., in alle wetenschappen, zoo wel als kunsten, de voorlichters, de grondvesters, en veelal nimmer bereikte meesters, voor de nieuweren zijn geweest. Hiertoe loopt het de stelsels, zoogenaamde ontdekkingen en uitvindingen der laatsten, in alle belangrijke vakken, door, en staaft, zijns bedunkens, door plaatsen uit de oudheid, die gedeeltelijk in den tekst vertaald, gedeeltelijk of ook gelijkelijk in het oorspronkelijke onder denzelven geplaatst, ook wel slechts aangehaald worden, de opgegeven bewering. Wij behoeven niemand te zeggen, dat deze bewering het grootste paradox is, dat sedert lang ter wereld verscheen. In de beeldende kunsten gaf men, ja, grootendeels gewonnen spel aan de ouden. Ten aanzien van poëzij en welsprekendheid schijnt, na langen strijd, ook in hun voordeel beslist te zijn. De muzijk is een onderwerp, waarover het noodige licht der geschiedenis, tot eene geldige beslissing, nog welligt ontbreekt. En slechts in de mi-
{==39==} {>>pagina-aanduiding<<}
mische danskunst houdt men der Grieken meesterschap voor meer uitgemaakt; om niet te spreken van het tooneel, dat met het onze bezwaarlijk kan vergeleken worden, waarvan wij naauwelijks een behoorlijk denkbeeld kunnen vormen, en waarvan ook onze Schrijver niet gewaagt. In de wetenschappen, daarentegen, herinneren wij ons, behalve de meetkunde van euclides, naauwelijks eenig stelsel der ouden, dat met de hedendaagschen zou kunnen wedijveren. Ja, in het zedekundige moge het nog gaan; in hetgeen men bovennatuurkunde noemt, worde geene uitstekende verdienste aan hen ontzegd; in de werktuigkunde zij het toegestaan, dat zij verre moeten zijn gevorderd geweest: wie kreeg het immer in zijne hersenen, bijna de geheele proefondervindelijke natuurkunde, met al derzelver werktuigen en hulpmiddelen, de scheikunde, de heelkunde, en wat al niet, voor een groot gedeelte in de uiterste volledigheid, bij de ouden te willen
aangetroffen hebben? De Heer dutens wil dezen weg op. Ten aanzien van physieke en metaphysieke onderwerpen poogt hij niet enkel te doen zien, dat de oplossing der ouden even zoo goed of wel beter dan die der nieuweren zij, maar - gelijk ook het opgegeven doel des boeks medebrengt - dat beide even dezelfde zijn, door de laatsten, nu eens met verzwijging, dan ook weer onder openhartige, maar ras vergetene bekentenis, slechts uit de schriften der eersten gehaald. In dezer voege zien wij descartes, locke, leibnits, zoo wel als copernicus, newton en anderen, van de eer hunner voornaamste ontdekkingen beroofd, en bewijzen van voren, ingeschapen denkbeelden, te voren bepaalde overeenstemming, beste wereld enz., gelijk ook draaikringen, zwaartekracht, wenteling der aarde, in de overblijfselen der oude Grieksche wijsheid voorhanden. Ja, wat ten aanzien van ruimte en tijd, van de schepping uit niets, van den oorsprong des kwaads, en zelfs erfzonde, geleerd wordt, dat is al meae geweest. Niet veel anders gaat het toe met de natuurlijke geschiedenis, de sterrekunde, de plantkunde, de kennis van het menschelijk ligchaam; en ook buffon, needham, falloppius, harvey, linnaeus, en hoe al de groote mannen heeten, komen mede, gelijk men zegt, van eene even slechte markt te huis. Ja, onze slingers, onze microskopen en teleskopen, zamt afleiders - en waarom ook niet electriseermachines? - het is alles slechts oude kost, enkel gelukkiger

{==40==} {>>pagina-aanduiding<<}
of min gelukkig opgewarmd en tot eenige meerdere volmaking gebragt. Per slot zouden wij het haast met den Schrijver over den aardstaart (zie Mengelwerk van dit Tijdschrift, 1812. No. V.) moeten ééns worden, dat de uitgeleefde aarde niet meer veel bijzonders voortbrengt, en het met de menschelijke wijsheid al hoe langer zoo erger zal verloopen!
Doch, wij hooren, dunkt ons, vragen: hoe staat het dan met de bewijzen voor al dit - het zij geheel ongehoorde, het zij ten minste doorgaans niet geloofde? Inderdaad, men kan den Schrijver eene zeer uitgebreide kennis van allerlei oudheid, en ook van het nieuwere, niet betwisten. Zijn boek verdient ook, buiten tegenspraak, de aandacht des weetgierigen. Hij zal er, ongetwijfeld, veel vinden, dat hij niet verwacht had, en niet zonder een belangrijk nadenken zal kunnen laten voorbijgaan. Het onderzoek naar de kennis der ouden, ook in zoodanige vakken, in welke zij weinig achting bezitten, is gewis geene onbelangrijke taak. De omstandigheid, dat wij slechts brokken van hunne meeste geschriften bezitten, de enkele stalen hunner bekwaamheid, in boeken of oudheden nog blijkbaar, en de zekerheid, dat zij toch in andere opzigten zoo groote voortreffelijkheid bereikt hebben, sporen al even zeer tot dit onderzoek aan. Hetgeen ons scheen te veroorloven, al mede eens te lagchen bij de onderneming van dezen letterkundigen hercules, is, dat hij, onzes bedunkens, veel te veel wil bewijzen. Wij zijn niet zoo geleerd als onze Schrijver, die alle vakken van menschelijke kennis schijnt op zijn duim te hebben; doch, in allen geval, schijnt het ons toch wat gewaagd, uit het gouden kalf van mozes en de Mummies der Egyptenaren te besluiten, dat zij beter Chemici dan wij waren, ja in dit vak reeds merkelijke kennis te veronderstellen bij tubal-cain, die dezelfde met vulcaan zou geweest zijn, omdat hij in koper en ijzer werkte. Even zoo is de enkele plaats, hier aangehaald, ons geenszins genoeg, om aan te nemen, dat plato eene schepping uit niet zou geleerd hebben; daar zijn gansche stelsel omtrent den oorsprong van het kwaad op de eigenaardige gebrekkigheid der stoffe schijnt te berusten. En ieder, die weet, hoe diepzinnig deze wijsgeer over zijn,
wezenlijk zijn en niet zijn, redekavelt, zal ons dit ongeloof gaarne vergeven. Over de oude vergrootglazen en verrekijkers schijnt de Heer dutens zelf niet zeer te vrede; althans hij laat niet

{==41==} {>>pagina-aanduiding<<}
na, de scherpzinnigheid zijner helden van tijd tot tijd te roemen, dat zij het zonder dezelven zoo verre bragten. Ten aanzien van de Chirurgie, opdat wij dit er nog bijvoegen, zullen wij meest op het gezag van een beroemd Engelsch Chirurgijn moeten afgaan, wiens ingevlochten declamatie ons toeschijnt niet zeer veel te bewijzen. Overigens zal men reeds hebben opgemerkt, dat van de nieuwste theoriën, b.v. van kant en zijne volgelingen, van lavoisier, van blumenbach of andere physiologisten, etc. etc., niet wordt gerept. Ja, dikwijls zijn het begrippen, van welke men thans zal oordeelen, dat het weinig verschilt, wie ze al of niet in de wereld gebragt heeft, omdat ze inderdaad weinig waarde bezitten. Behalve deze onvolledigheid, bezit het boek eene andere, daaruit natuurlijk voortspruitende, dat één werk van kwalijk zevenhonderd paginas in 8vo, en één hoofd van misschien vijfentwintigmaal minder jaren studie, niet alles bevatten kan. Aan het einde vinden wij een paar brieven, betreffende het zeldzame werk van michaël servetus, Christianismi restitutio, waarvan zich een exemplaar van de oorspronkelijke editie in de Keizerlijke Bibliotheek te Weenen bevindt.
Moge het boek niet slechts lezers vinden, maar zelfs, dit zou ons nu eens aangenaam zijn, openlijken twist en letterkundigen oorlog veroorzaken! Wij wenschen daarbij gaarne ons rolletje te spelen, om namelijk, zoo als men zegt, in troebel water te visschen; of, zoo men wil, als eene neutrale mogendheid, met het voordeel te gaan strijken. Het zij zoo!




Plan, hoe alle Overstroomingen, ontstaan door Opperwater of IJsverstoppingen, in de Rivieren van Holland, voor altoos voorgekomen zouden kunnen worden enz., door C. Zillesen. Te Utrecht, gedrukt voor den Auteur, bij J. Altheer. In gr. 8vo. 52 Bl.

Reeds sedert onheugelijke tijden was de aandacht der Hollandsche waterwerkkundigen op de gewone voor- of najaars-overstroomingen der rivieren bepaald, en wel met zulk een gunstig gevolg, dat, met uitzondering van enkele gevallen eener ongemeene rivier-hoogte, de meeste gevaren zijn afgekeerd. Sommige hulpmiddelen, nogtans, hadden eene nadeelige uit-
{==42==} {>>pagina-aanduiding<<}
komst. Van dezen aard was de graving van het Pannerdensche Kanaal in den jare 1709, welk ten doel had eene afwending van den stroom; doch welks uitkomst, verre van aan de verwachting te beantwoorden, den Rijn aanmerkelijk deed verhoogen, zonder in de Waal eene genoegzame aftapping te bewerken. In den jare 1775 heeft men dit kwaad getracht te herstellen door het zoogenoemde Bijlandsche Kanaal, en daardoor eene vrij evenredige verdeeling in den afloop van het water te weeg gebragt. Dan, eene latere ondervinding in en na den jare 1775 heeft al wederom de vruchteloosheid van dit hulpmiddel bewezen, uit hoofde der meer dan ooit te voren aanwezige ijsverstoppingen op den Boven-rijn, de Waal en de Lek, door eene vermeerderde snelheid van stroom veroorzaakt, waarvan onder andere het jaar 1809 de jammerlijkste gevolgen heeft opgeleverd. Maar op welke wijze zal dit, telken jare al meer en meer te duchten, onheil worden afgekeerd? Te midden der onophoudelijke zorgen van het Gouvernement te dezen opzigte, heeft de Heer zillesen, reeds van elders door zijne vaderlandsche arbeidzaamheid bekend, de aandacht der waterbouwkundigen in de hier boven aangekondigde verhandeling opzettelijk tot dit gewigtig punt bepaald. Tot dit einde wil hij de rivieren op een bepaald en niet gevaarlijk peil houden, en, wanneer het water door ijsverstopping te hoog mogt rijzen, hetzelve, nog zoet zijnde en voordeelig door zijne slib, afleiden door ontlasting, en langs dezen weg de ontzettende ijsdammen verhoeden, die, bij voorvallende dijkbreuken, niet dan de schrikkelijkste verwoestingen bedreigen. Dit middel nu van
aftapping van zoogenoemd blank water meent hij te vinden in het aanleggen van zekere Kraanduikers, wier grond vlak met de kokers, onder door de dijken henen, eene horizontale lijn met de landerijen achter de bandijken moet beschrijven, en wier kraan of sleutel, met eene regt opgaande as, door middel van eenen hefboom boven op den bandijk zal geopend en gesloten worden. Zijne beschouwing bij dit belangrijke onderzoek berust op een aantal waarnemingen wegens de hoogte en kracht van water en ijs op de rivieren, en de uitwerkselen der gemaakte doorsnijdingen tot aftapping van het water; voorts op wis- en natuurkundige gronden ten aanzien dier afleidinge, welke door hem wordt voorgeslagen, en op de berekeningen van het nut, welk zijne uitvinding, boven alle andere tot hier-
{==43==} {>>pagina-aanduiding<<}
toe beproefde middelen, zoude te weeg brengen; terwijl eene naauwkeurige beschrijving en afbeelding des Kraanduikers geschikt is, om met meerderen grond over zijne uitvinding te oordeelen.
Het is alhier de plaats niet, om de voordeelen, bezwaren of nadeelen dezer kunstmatige voorstelling te ontwikkelen. De zaak zelve verdient alle de oplettendheid van het Gouvernement, welke ook door den Schrijver te regt wordt ingeroepen. Doch, hoedanig ook de uitkomst van zoodanig onderzoek op openbaar gezag moge zijn, de poging van den Heer zillesen, om, op eene onkostbare wijze, tot afwending der telkens grootere gevaren voor onderscheidene Departementen mede te werken, verdient allerwegen lof- en dank-erkentenis.




Het Turfschip van Breda, historisch Tooneelspel (uit de XVI Eeuw) door C. van der Vijver. Te Amsterdam, bij A. Mars. 1812. In kl. 8vo. 96 Bl. f :-10-:

De Vaderlandsche Geschiedenis, eene zoo rijke bron voor dramatische gewrochten, heeft ook tot dit stukje de stof opgeleverd. De verrassing van Breda, in 1590, door middel van een turfschip, welke zoovele overeenkomst heeft met het bekende geval van het Trojaansche paard, was geene ongeschikte stof tot eene tooneelmatige behandeling. De Heer van der vijver heeft zich daarbij niet van den treur- maar van den zoogenaamden tooneel-stijl bediend, die te meermalen in het burleske vervalt, 't welk bij het belang der zaak, en de lijken, die er vallen moeten, wat al te zeer afsteekt. Van de Geschiedenis is hij echter niet verder afgeweken, dan het den Tooneeldichter vergund is. De turfschipper van bergen, in het dorp de Leur, is de ontwerper van het stuk. Zijne dochter maria heeft, gedurende haar verblijf te Breda, een' minnehandel begonnen met eenen Spaanschen korporaal, die haar uit de handen zijner makkers, en uit het water gered had. Zij is daardoor afkeerig geworden van het huwelijk met zekeren willem, een' jongeling van haar dorp, en vriend van haren vader. Intusschen komen maurits en heraugière, verkleed, op het tooneel, ten einde te onderzoeken, of zij wel bij den regten man zijn. (Hoe zij aan de kennis van zijn plan

{==44==} {>>pagina-aanduiding<<}
gekomen zijn, wordt niet gemeld.) Dan, het geheim is ook bekend aan van oven en zijne vrouw, twee praatzieke menschen; de soldaten, die tot de onderneming dienen, trekken onder het spelen van een' marsch naar het schip, waarin zij door dorpelingen, die hunne hoeden zwaaijen, verzeld worden. Dit is toch geen bewaren van een geheim van dezen aard! Intusschen krijgt van bergen bij toeval een' brief van francisco, den minnaar zijner dochter, in handen, waarin hij haar het berigt van lanciavecchia's vertrek geeft, en meldt, dat zijn zoon, die bij lang zoo streng niet is, het bevel over Breda in handen heeft. Deze tijding wil de vader tot zijn oogmerk gebruiken; maar wij zien weinig uitwerking van dezelve. Maria gaat mede op het schip; en het derde Bedrijf opent zich te Breda, bij het kasteel, met laffe boerterijen der Spaansche soldaten. (Het ware te wenschen, dat onze Tooneeldichters den grooten shakespeare liever in zijne meesterlijke ontvouwing van het menschelijk hart en deszelfs togten, dan in de smakelooze mengeling van het boertige en ernstige, navolgden, zoo zij hem al navolgen.) Francisco, de minnaar, maakt intusschen bij het schip te zijn, en van bergen schijnt onverschillig aan te zien, dat hij zijn hof bij zijne dochter maakt; iets, 't welk hem van den verliefden korporaal eenige meerdere gemakkelijkheid in het onderzoek van het vaartuig schijnt te verschaffen, alsmede de vrijheid, om met lossen tot den volgenden dag te wachten. Deze onachtzaamheid schijnt de eenige vrucht van maria's medegaan te zijn, zekerlijk in de gevolgen groot genoeg; dan het dunkt ons toch, dat de Dichter beter partij van dien minnehandel had kunnen trekken. Francisco toch is niet
alleen geenszins in 't geheim, maar gaat eerst uit het wachthuis in stilte naar de stad, om aan maria een bezoek te geven, en komt dan, in het beslissend oogenblik, met den Oversten uit het kasteel weder te voorschijn. Hoe dit zamenhange, vatten wij niet. Hij vecht zelfs, als een wakkere Spanjaard, tegen den ouden van bergen, doch wordt nu op zijne beurt door maria gered. Het doet ons waarlijk leed, dat deze vreemdeling, voor wien de Dichter ons weinig heeft weten te interesséren, het meisje bekomt; liever hadden wij haar aan den braven, ijverigen en echt-vaderlandschen willem gegund, die haar zoo hartelijk lief heeft. Ook is het niet zeer overeenkomstig met de zeden van dien

{==45==} {>>pagina-aanduiding<<}
tijd, dat de Hollanders hunne dochters zoo maar aan Spaansche soldaten uithuwelijkten, en dat wel op voorspraak van maurits.
Met alle deze gebreken, die het stukje heeft, leest het toch aangenaam, en weet belang te wekken. Wij twijfelen niet, of dit zal bij de vertooning, die te meermalen zeer levendig is, niet minder het geval zijn. Onder andere huivert men met van bergen op het gezigt van den Spanjaard, die het schip beklimt en voor de grap met turven werpt, en vreest elk oogenblik, dat de verborgene manschap zal ontdekt worden. Wij hadden wel gewenscht, dat de Dichter den schoonen trek van dien krijgsman had kunnen gebruiken, die, vreezende zich door hoesten te verraden, zijne makkers verzocht, hem om te brengen. - Het jij en je hindert altijd bij de lezing; in het spreken is 't wat anders.

Vertellingen aan mijne Dochter; naar het Fransch van J.N. Bouilly. Iste Deel. Te Amsterdam, bij Schalekamp en van de Grampel. 1812. In kl. 8vo. 276 Bl. f 1-16-:

Vertellingen, merkt het voorberlgt zeer juist aan, geven altijd en in alle gevallen genoegen, en voor het onderwijs der lieve jeugd zijn zij bij uitstek geschikt; men boezeme door dezelve slechts goede gevoelens in, zoo bestuurt men zonder dat het wordt opgemerkt, boeit al spelende de aandacht, doet den kweekeling eenen aangenamen omweg nemen, voorkomt misslag, verbetert gebrek, en doet eene belagchelijkheid in het oog vallen. Maar de vertelling moet voor het kind opzettelijk zijn opgesteld, en moet niet altijd berispen; door de opwekking der eigenliefde wint men het vertrouwen, en het prijzen van ééne deugd geeft regt om twee gebreken te berispen. Tot het vormen van zoodanige verhalen is dan ook juist niet ieder berekend; maar men brengt het daar toch al verder en verder in door oefening, en wij wenschen, dat vele vaders en moeders den Heere bouilly de kunst zullen afzien: ook daartoe, maar even zeer tot een aangenaam leesboek voor de lieve jeugd, mogen wij dit werkje voor den beschaafden stand gerustelijk aanprijzen. Het bevreemdt ons dan ook niet, dat het oorspronkelijke ook van staatswege bijval en goedkeuring vond.

{==46==} {>>pagina-aanduiding<<}

Dit eerste deeltje bevat 20 afzonderlijke verhalen, en is met een fraai vignet en niet onaardige plaatjes versierd; de overzetting draagt al mede onze goedkeuring weg. De verhalen zijn te lang, dan dat wij een daarvan in deszelfs geheel mogen overnemen; wij moeten het daarom bij deze algemeene aanprijzing laten, die wij evenwel van ganscher harte doen.

Almanach(k) der Musen en Gratiën, aan Vriendschap, Liefde en Kunst gewijd. 1813. Amsterdam, bij E. Maaskamp. f 1-16-:

Met genoegen kondigen wij onzen Lezeren de hernieuwing van dit bevallig Jaarboekje aan, dat wij niet weten, of zich van de zijde der Teeken- en Graveer-, dan van die der Dichtkunst, het meest aanbevele. Onder de proza-stukjes vonden wij eene ons onbekende bijzonderheid wegens den beroemden mozart, die hier voorkomt, als in zijn 37ste jaar reeds uitgeput door veelvuldigen en overspannen arbeid; wanneer hem de zamenstelling van zijn vermaarde Requiem, op dringend aanzoek eens vreemdelings ten behoeve van eenen vriend vervaardigd, als 't ware den laatsten slag toebragt; zoodat het nog onvoltooid achtergelaten werk daarna door susmayer wierd aangevuld. Dan, 't is het dichterlijk gedeelte inzonderheid, waardoor zich deze Almanak zoo voordeelig onderscheidt; en 't is onmogelijk, in de hier geplaatste stukjes, omtrent den maker mis te tasten, ook al waren ze met geene W. geteekend. Wij kunnen niet nalaten, te dezer gelegenheid, den Heere westerman, dien beminnelijken Zanger voor Echte-liefde en huisselijk geluk, den besten uitslag der geopende Inteekening op eenen bundel Dichtstukjes niet slechts van harte toe te wenschen, maar met vertrouwen te voorspellen bij onze, voor huisselijk genoegen zoo gevoelige, Landgenooten. Zie hier, uit de hier medegedeelde, een stukje ter proeve:

	Stap voor stap.
Zachtjes, lieve; schuw het spoeden, 
Nog voor kleiner (sneller) loop te zwak: 
Laat de moederzorg u hoeden; 
Stap, mijn jongske, met gemak: 

{==47==} {>>pagina-aanduiding<<}

Ligt bedaard uw zwakke voetjes, 
Stapje om stapje, stil en zoetjes; 
Neem uw wankle schreedjes kort: 
Klem uw handje om moeders vinger, 
Eer het waglend lijfje slinger' 
En gij, wanklend, nederstort. 
 
Schoon uw tengre leedjes beven, 
Waag u aan dien steun, mijn kind, 
Waarin ge op den weg van 't leven 
De eerste en beste waarborg vindt. 
Schoon die steun onvast moog' schijnen, 
Wil daarom u niet verpijnen; 
Neen, gij kunt er vast op gaan: 
Schijnt u de eene hand te toeven, 
De andere is, waar 't zal behoeven, 
Vaardig om u bij te staan. 
 
Even als uw lieve mondje 
Aan haar voedingrijke borst, 
In uw eerste levensstondje, 
Zorglijk in haar arm getorscht, 
Met onafgemeten togen, 
De eerste kracht heeft ingezogen, 
Door haar zelve zoo gespild, 
Wijl ze u kuste, koosde, streelde, 
En haar leven met u deelde, 
Om uw nood te zien gestild: 
 
Zoo klemt gij uw mollig handje 
Nu om haren vinger vast, 
En zij ligt haar dierbaarst pandje 
Zorglijk d'eersten levenslast. 
Door met blijdschap u te aanschouwen, 
Stort zij 't eerste zelfvertrouwen, 
Lieve kleine, in uwe borst; 
Ja, voorzigtig slaat ze u gade, 
Opdat ze u tot beter rade, 
Zoo ge iets roekloos wagen dorst. 

{==48==} {>>pagina-aanduiding<<}

Ga dan, op den weg van 't leven, 
Stap voor stap; schuw sneller loop: 
Schoon u alles moog' begeven, 
Vindt ge uw voedster in de Hoop. 
Ja, zij zal de hand u bieden. 
Wat uw wenschen moge ontvlieden, 
Wend van haar u nimmer af: 
Zij zal, u het beste spellend', 
Stap voor stap u vergezellend', 
U geleiden tot aan 't graf. 

Het stukje, Aan Charlotte, geteekend j.v.n., kunnen wij niet naar behooren reciteren; en wij zetten dit den bekwaamsten in de kunst! - Een weinig vreemd kwam ons hier het bekende versje van vondel, op de uitvaart van mijn Dochtertje, te voren, aan het einde geteekend J.v.V., alsof het, even als de andere, door den Dichter zelven ware ingezonden. - Aardig vinden wij den pligt der Vrouwe in dezer voege uitgedrukt: ‘De schepter des Huwelijks is, in het oog van elke Bruid, de herders-staf uit gessner's Idyllen: maar zij bedenkt niet, dat die zelfde staf dient, om het schaap, dat ter zijde wijkt, met eene kluit te begroeten en tot zijnen pligt te brengen.’ - De Gravin van Saulx, Romance, naar het Fransch van moncrif, is ons, bij vergelijking, gebleken, eenige zwakke regels uitgezonderd, niet kwalijk bewerkt te zijn; dan, in een' Almanak der Musen en Gratiën, wenschten wij eene gratieuser uitvoering en naauwkeuriger correctie. Ten bewijze voetstoots een paar regels: ‘Zie daar de bekoo(o)rende hoedanigheden, waardoor eene Schoone allen (alleen) aan de (den) Man behagen kan,’ enz. Ook is de versregel bl. 27. reg. 5. een voet te lang.
De Plaatjes zijn dit jaar ongemeen fraai.





{==49==} {>>pagina-aanduiding<<}

Beoordeeling.

Zestal Leerredenen, door J.H. van der Palm. Te Leyden, bij D. du Mortier en Zoon.

(Vervolg van bl. 677 des vorigen Jaars.)

De eerste Leerrede, over Joh. III:31, draagt het opschrift: de hemelsche oorsprong van Jezus. Na de inleiding, waarin de verhevenheid van Johannes den Dooper uit zijne zelfvernedering voor Jezus, zoo als die zich vooral in de woorden van den tekst uitdrukt, allezins meesterlijk wordt betoogd, zouden wij, wij moeten het bekennen, eene leerrede over het groote der ware nederigheid, of ook over Johannes, hebben verwacht. Dit toch blijft, tot op het einde van bl. 8, zoodanig het heerschend denkbeeld, dat de wending, waarmede de Redenaar tot zijn onderwerp komt, ons meer een verrassende sprong, dan een treffende overgang scheen: want deze moet, bij het terugzien, op al wat gezegd is, een helderder licht werpen. Naar ons gevoel althans ware de inleiding natuurlijker en treffender geweest, indien hij Johannes eerst had voorgesteld als den grootsten onder allen, die van eene vrouwe geboren zijn, en dan aangetoond, hoe diep hij nogtans stond, en, blijkens zijne eigen uitspraak in den tekst, zichzelven stelde, beneden Jezus. ‘Hij sprak uit de aarde, omdat hij uit de aarde was. Hier stelt hij Jezus tegen over; hij noemt hem, van boven gekomen, uit den hemel gekomen te zijn. Hij schrijft hem een' gansch anderen en verhevener oorsprong toe, alsof hij met deze aarde niets gemeens had, dan zijne menschelijke gestalte, en in hoogere gewesten t' huis hoorde; alsof de ziel, die in dat ligchaam woonde, hoe zeer eene menschelijke ziel, nogtans een uitvloeisel des hemels en der Godheid zelve ware; als zweefde zij innrei

{==50==} {>>pagina-aanduiding<<}
ner lucht, dan van onzen aardschen dampkring; als oefende zij eene onmiddellijke gemeenschap met God, de bron van licht en waarheid.’
‘Ik kan,’ laat hij hierop volgen, ‘Ik kan hier naauwelijks, M.H.! aan deze geheimzinnige woorden, van boven gekomen, uit den hemel gekomen te zijn, eene andere dan deze beteekenis geven: maar welke ook derzelver verdere zin zou mogen wezen, zoo veel bleek terstond uit dezelve, dat er tusschen Jezus en Johannes, dat er tusschen Jezus en eenig ander mensch, hij mogt dan zoo groot zijn, als immer eenig Profeet op de wereld verschenen was, of daarna op de wereld verschijnen zou, geenerlei vergelijking te treffen was: die van boven komt, die uit den hemel komt, is boven allen!
Het is thans mijn oogmerk niet, over deze woorden meer te zeggen, of mij in eene breedvoerige ontwikkeling derzelve in te laten; veel min om met u op te klimmen tot de bron van Jezus hemelschen oorsprong, en denzelven of af te leiden, of te verklaren, uit de verborgen vereeniging, die er was tusschen de eeuwige Godheid en den persoon van Jezus Christus, en die wij, in de scholen onzer Godgeleerdheid, zijne Goddelijke natuur gewoon zijn te noemen. Gelijk Johannes dit geheim voor zijne leerlingen onverklaard heeft gelaten, zal ik ook voor u dezen sluijer der verborgenheid niet trachten op te heffen. Gehjk Johannes zijne leerlingen daarop alleen oplettend wilde maken, dat zij in Jezus meer dan een aardsch en menschelijk wezen, dat zij in hem een wezen van hooger afkomst en hemelschen oorsprong erkennen en eerbiedigen moesten, zoo wil ik hierin zijne voetstappen pogen te drukken; en hetgeen hij vooraf zeide, dat zijne discipelen in Jezus bespeuren zouden, u als door de uitkomst bevestigd voorstellen: gelijk het uit zijn gansche leven en wandel, uit zijne leer en zijnen uitgang gebleken is, dat hij van boven, dat hij uit den hemel gekomen was. Ik wilde u het hemelsche, 't welk er in Jezus was, doen opmerken, en vergeeft het mij, M.T.! indien

{==51==} {>>pagina-aanduiding<<}
het mijne taal aan woorden ontbreekt, om hetgeen ik daarbij gevoele, hetgeen ik ook u daarbij wenschte te doen gevoelen, op dit oogenblik klaarder uit te drukken! Veelligt zal dit verheven onderwerp zich langzamerhand duidelijker voor onzen geest opdoen, en wij eindelijk al het natuurlijke, en al het bovennatuurlijke, hetwelk de geschiedenis van Jezus bevat, in hem, als eenen mensch uit den hemel nedergedaald, van hemelschen aard en afkomst, tot de bekoorlijkste overeenstemming en het schoonst geheel zien zamensmelten! Ik wil daartoe achtervolgens uwe aandacht vestigen, 1) op zijne geboorte en kindschheid; 2) op zijne omwandeling onder de menschen; 3) op de volbrenging van zijn leeraarsambt; 4) en op de wijze, waarop hij uit dit leven en van deze wereld gescheiden is; terwijl wij, 5) eindelijk, uit dit alles, het beeld van den hemelschen Jezus ons voor onze verbeelding zullen pogen te plaatsen, tot bevestiging van ons geloof aan hem; tot ontvonking van onze liefde voor hem, tot ontvlamming van onze hoop op hem, als de oorzaak van ons geluk en onze zaligheid.’
Een ieder zal moeten toestemmen, dat de tekst uitstekend voor het onderwerp gekozen is. Meesterlijk zal ook een ieder hetzelve in alle de vijf opgegevene punten betoogd vinden: want, zoo men al vooraf mogt vreezen, dat het 2de en 3de ineen zou vloeijen, men zal bij de ontwikkeling zien, dat Jezus eerst als mensch, dan als leeraar beschouwd wordt. Met moeite weêrhouden wij ons van uit elk deel het belangrijkste op te geven, en bepalen ons daarom tot het laatste, waarin het geheel aldus wordt zaamgetrokken: ‘Als wij het gansche verhaal van Jezus verblijf op aarde, van deszelfs aanvang tot aan het einde, overzien, dan treft ons de geregelde, ordelijke zamenhang van hetzelve; en, daar van het begin af alles buitengewoon is, de gemakkelijkheid, waarmede alles in denzelfden toon en trant afloopt. Verbeeldt u iemand, die de geschiedenis begint te schrijven van een' mensch uit hemelsch zaad geboren; wat zal hij van zijne kindschheid ver-
{==52==} {>>pagina-aanduiding<<}
melden? Hoe zal hij in hem de vereeniging treffen van het aardsche met het hemelsche, zonder zich aan overdrevenheid schuldig te maken, of beneden zijn onderwerp te dalen; in eene waarschijnlijke, natuurlijke mengeling dezer twee strijdige beginsels? Wat zal hij hem op deze wereld laten verrigten, zonder te veel of te weinig van het wonderbare, of zonder het ongepast in zijn verhaal te vlechten? Wat zal hij ons zeggen van zijn uiteinde? Hoe zal hij ons den dood voorstellen van zulk een' bovenaardschen sterveling? Hoe zijne verhuizing naar het gewest, van waar hij gekomen was? Alle deze moeijelijkheden eens zoo zeldzamen verhaals zien wij hier te boven gekomen, met eene eenvoudigheid, in een' toon der waarheid, waarbij de kunstigste en fijnste verdichting het kenmerk van logen op het voorhoofd draagt. En wanneer wij de orde dezer voorstelling omkeeren, vinden wij al weder dezelfde uitkomst. Hij, die op zulk eene wijs over den dood zegepraalde, en zigtbaar ten
hemel voer, op welk eene wijs moeten wij ons zijn leven verbeelden? wat moeten wij van zijne oorsprong denken? Hij, die zulke werken verrigtte, van waar was hij? werwaarts ging hij, toen hij zijne taak hier beneden volbragt had? Gewis! bij zulk een leven behoort zulk eene geboorte en zulk een uiteinde! Bij zulk eene geboorte, leven, en uiteinde, behoort zulk eene leer en zulke daden, als door Jezus is gepredikt, en door Jezus verrigt zijn! Alles is hier buitengewoon, alles is hier, zoo gij wilt, bovennatuurlijke maar dit buitengewone zelfs wordt datgene, wat wij verwachten moesten; dit bovennatuurlijke wordt natuurlijk, als wij het toepassen op eenen mensch uit den hemel gekomen, gelijk Jezus was. Ja, Jezus! van de kribbe af, waarin de gezegendste der vrouwen u nederleide, toen haar maagdelijke schoot u had voortgebragt, tot aan het luisterrijk tooneel uwer hemelvaart; in Galiléa's vlakten of op de heuvelen en bergen van Judéa; in Capernaûm, in Samaria of Jeruzalem; in Quarantania's woestijn, of op de kruin des prachtigen

{==53==} {>>pagina-aanduiding<<}
Thabors; op Golgotha en den Olijfberg; overal zien wij, door sprekende trekken, Johannes woord bevestigd: Die van boven komt, die uit den hemel komt, is boven allen!’
Waarlijk een hemelsch beeld, als van eene zachte glorie omschenen en doordrongen, waarin zich de omtrekken als van zelve verliezen, het aardsche en hemelsche ineenvloeit, gelijk het licht aan de kimmen hemel en aarde doet zamensmelten voor het oog! - De aanroeping in het slot wilde echter met het gevoel, waarin ons het andere gebragt had, niet stemmen; misschien om het minder eenvoudig-verhevene.
Nog verhevener, echter, zou zekerlijk dat beeld geworden zijn, indien hij het niet in deze geheimzinnige schemering, maar in het volle licht zijner oorspronkelijke Goddelijkheid geplaatst, en ons in den heiligen Zoon het onmiddellijk afschijnsel van 's Vaders heerlijkheid en het uitgedrukte beeld Zijner zelfstandigheid had doen zien. Dit Goddelijke toch is, gelijk hij zelf erkent, bl. 41, het hemelsche. Dan zouden wij ons niet alleen geenszins blind er op staren, maar, zoo slechts in ons niet duisternis is, wat licht zijn moest, met ongedekten aangezigte, gelijk de Apostel zegt, de heerlijkheid des Heeren als in eenen spiegel aanschouwen, en de hemelsche oorsprong van Jezus zou ons dan ook volkomen klaar geworden zijn, ja als noodzakelijk verschijnen; want het Goddelijke moet immers uit God, het hemelsche uit den hemel zijn; en al het buitengewone en bovenmenschelijke in zijne aardsche geschiedenis had in dit Goddelijk licht zijne helderheid en eigenlijke beteekenis gevonden. En of het geheel, als leerrede beschouwd, ook niet daar door zou hebben gewonnen en waarlijk stichtender geworden zijn; dit, dunkt ons, behoeven wij niet te vragen.
In de tweede, over Gen. XVIII:1-8, zien wij weer den Redenaar en den Oudheidkenner op de zeldzaamste wijze vereenigd. Welk een heerlijk, echt aartsvaderlijk tooneel der gouden eeuw, en tevens der H. geschiedenis, wordt ons hier in Abrahams gastvrijheid vertoond! Als leer-
{==54==} {>>pagina-aanduiding<<}
rede, echter, zouden wij er nog al aanmerking op hebben. Zie daar de inleiding: ‘Er zijn geen tooneelen van het menschelijk leven, zoo nuttig, aangenaam en bevallig tevens, als die tot den huisselijken kring behooren; gelijk er onder aile de tijdperken van de geschiedenis des menschdoms geen aanlokkelijker is, dan hetwelk ons met onze gedachten terug leidt tot die aloude eenvoudigheid van zeden, die het kenmerk der aartsvaderlijke eeuw uitmaakte. Wanneer de Dichters der ongewijde oudheid ons hunne gedroomde gouden eeuw, hun Saturnisch rijk afmalen, dan vergeten zij de behoeften der weelde, de verkwistingen van de overdaad, den geleenden luister der trotschheid; om ons in de tenten der herders, of in de hutten der landlieden, aan hunne eenvoudige tafels, en bij de bezigheden van veld en akkerleven te doen vertoeven. En wij ook, wij laten hun gaarne hunne stoute tafereelen van krijg en gevechten, om ons aan den gastvrijen disch van Baucis en Philémon met onze verbeelding te plaatsen. Gelijk het geheugen van onze kinderlijke jaren en vermaken onze ziel met stil genoegen vervalt, niet anders beschouwen wij de kinderlijke onschuld des menschdoms onder de gelukkigste hemelstreken, en wij gevoelen, niet zonder aandoening en smart, dat helaas! die dagen, gelijk die onzer kindschheid, verdwenen zijn!’ Wij vragen, of dit niet beter op het spreekges toelte van een letterkundig genootschap, dan op den Christelijken leerstoel, zou voegen. Of zijn de gouden eeuw en het Saturnisch rijk dier Dichters, zijn hunne stoute tafereelen van krijg en gevechten en de gastvrije disch van Baucis en
Philémon geene vreemde klanken in eene kerk? Ook schijnt ons de toebereiding van het onthaal te uitvoerig behandeld; schoon het denkbeeld, wie zij waren, die hij onwetende onthaalt, eenen liefelijken glans er op werpt, en ons met te meer genoegen bij het eenvoudige en gulle, het overvloedige en kiesche, het dienstvaardige en bezorgde in 's Aartsvaders gastvrijheid doet stilstaan. Daarenboven vinden wij geen' regten za-
{==55==} {>>pagina-aanduiding<<}
menhang, althans geen noodzakelijk, inwendig verband, tusschen de beide hoofddeelen. In het eerste wordt ons Abrahams gastvrijheid als godsdienstig aangeprezen; in het tweede, dezelve voorgesteld, als niet den geheelen Godsdienst van Abraham uitmakende. Wie twijfelt hieraan? of kan men dit niet van elke deugd zeggen? ja, zou het niet bij elke andere meer te pas komen? Wij moeten hier eene aanmerking herhalen, die wij doorgaans hebben op de leerredenen van van der palm over teksten uit het Oude Verbond. Zoo schoon zij zijn als proeven van uitlegkunde en welsprekendheid, zij zijn niet tot het hoogste punt, tot den geest van het Christendom verheven. Welk eene heerlijke gelegenheid, b.v., ware er hier geweest, om te toonen, hoe het Christendom die gouden eeuw kon herroepen, door de gezelligheid tot hare oorspronkelijke zuiverheid terug te brengen, en haar voor te stellen als de behoefte en de wellust van het liefhebbend gemoed, dat, echt wellevend, anderen doet, gelijk het wenscht dat hem geschiede! - om te spreken over de verbastering, het onkinderlijke en onbroederlijke in de zamenleving, uit hoogmoed, weelde, gierigheid en onopregtheid voortvloeijende! enz.
De derde, over Lucas VII:11-16, de opwekking van den Jongeling te Nain; zekerlijk een der uitlokkendste, maar ook der meest verleidende onderwerpen uit de Evangelische geschiedenis; hoe veel behandeld, maar ook - mishandeld! Hoe velen, die het drooge willen vermijden, vallen hier in het pathetieke en sentimenteele, die gevaarlijke klip der gewijde welsprekendheid! Een van der palm weet haar te ontwijken, en het ware midden te houden. Weinige, maar treffende wenken doen den geest en de kracht van het oorspronkelijke uitkomen; alles is door echt gevoel bezield, maar dit gevoel is verheven en lost zich op in aanbidding. Men zou deze leerrede een vervolg op de eerste kunnen noemen. Op dit standpunt stelt ons reeds de inleiding; (zij wijst ons op de gelijkheid tusschen de werken van God en de

{==56==} {>>pagina-aanduiding<<}
daden van Jezus;) daaraan beantwoordt de tekstverklaring; en, in gevolge hiervan, wordt Hij verder beschouwd 1) als de grootste menschenvriend, 2) als met onbepaalde magt bekleed, 3) als de opstanding en het leven, 4) als de verlosser des menschdoms. De behandeling van den tekst was hier voorzeker het moeijelijkste; maar juist hier is het, waar men den meester vindt, zoo als men hem verwacht. ‘Ik moet,’ zegt hij, ‘het verhaal der gebeurtenis met weinigen voor u ophelderen. Indien het opheldering heeten mag, dat ik sommige kleine bijzonderheden, door den Evangelist voorbijgegaan, kortelijk ophale: anderen, door hem slechts even aangeroerd, een weinig breeder ontwikkele: en u en mijzelven in die gemoedsgesteldheid plaatse, die de aard van dit treffend voorval, en de eenvoudig schoone schrijfwijze van Lucas, in ons moeten doen geboren worden.’ Wij zouden dit geheele gedeelte moeten overnemen, om te bewijzen, hoe hij aan deze aankondiging voldoet. Intusschen zouden wij bijna nog minder uitbreiding, nog meer rust en eerbiedige stilte bij dit heilig tooneel wenschen, bovenal in het moment der opwekking zelve. En, even als in de eerste, had ook hier alles meer vereenigd en meer regtstreeks tot het hoogste punt moeten worden opgevoerd, waaruit wij Jezus kunnen en moeten beschouwen, namelijk als het beeld Gods. Juist daardoor, meenen wij, hadden al de vier punten hun ware licht en kracht ontvangen.
Vers 6a. van Ps. XXIII is de tekst van de vierde leerrede, welke ten opschrift heeft: Davids vrolijke uitzigten in het toekomende. ‘Er zijn onder de liederen van David weinigen,’ aldus heft de Redenaar aan, ‘wier inhoud zoo bekoorlijk, en wier uitdrukking zoo liefelijk is, als die in dezen Psalm zijn. Er heerscht in denzelven zulk eene uitlokkende voorstelling van Gods gunst en liefde voor zijne vrienden; zulk een hartelijk gevoel van dankbaarheid, zulk een blijmoedig vertrouwen, zulke vrolijke uitzigten in het toekomende; dat bij het lezen, en overdenken, en herinneren van dit alles, het godvruchtig hart,

{==57==} {>>pagina-aanduiding<<}
als uit de beek van Gods wellusten, gelaafd en gedrenkt wordt! Met dit lied in den mond, gingen niet alleen vele Israëliten, maar ook vele Christenen, kalm en gelaten hunnen weg ten einde; met dit lied in den mond, zag men hen moedig de doodsvallei intreden, verzekerd, dat de leidsman, die, op hunne wandeling door dit leven, zoo overvloedig en vriendelijk voor hen gezorgd had, hen ook niet verlaten zou, wanneer Hij alleen hun zou zijn overgebleven.’ Hierop geeft hij een kort overzigt over den geheelen Psalm, 't welk ons te meer behaagde, omdat er, op eene eenvoudige en klare wijze, de eenheid van het lied in wordt gehandhaafd, die toch in een dichtstuk even wezenlijk is, als in eene redenering. De drie beelden, waarin de Dichter beurtelings overgaat, dat van eenen trouwen herder, van eenen magtigen geleider en beschermer op reizen, en van eenen milden gastheer, zijn zigtbaar uit het leven van David genomen. De woorden van den tekst vat hij op als eenen wensch des Dichters, uitgedrukt op eenen toon van verzekering, uit den levendigen indruk van den waarachtigen en rijken inhoud zijner voorafgegane betuigingen gesproten; hebbende onze Overzetters dit door het woord immers volkomen uitgedrukt. Door het goede en de weldadigheid wordt hier verstaan, voeding en verzorging, kalme rust of beveiliging, en opgewekte blijmoedigheid van geest. ‘Ik zal,’ zegt hij, ‘dezen wensch van David, in zijnen mond, en in dien van een iegelijk onzer, van vier verschillende zijden voorstellen: 1) als voortvloeijende uit zijne of onze bijzondere omstandigheden; niet onbetamelijk, noch strijdig met de beginselen der echte godvrucht; 2) als in dien zin, waarin David misschien denzelven thans uitsprak, en naar de gewone beteekenis der woorden, nimmer vervuld; 3) als die ook in dezen zin, en naar deze beteekenis der woorden, niet behoefde, noch behoorde vervuld te worden; 4) als een wensch, die nogtans met volle
verzekering kon uitgesproken worden, omdat God dien op zijne wijze, en bij de uitkomst, niet onverhoord zou la-
{==58==} {>>pagina-aanduiding<<}
ten.’ Hoe belangrijk en onderhoudend, hoe leerrijk en toepasselijk dit alles behandeld zij, begrijpt men van zelve. Het gansche leven van David staat als het eigene voor ons. In het vierde deel vooral worden wij als op eene hoogte gesteld, van waar alles in een nieuw en verheven licht verschijnt, en wij moeten aanbiddend uitroepen: het is alles goed, wat is, wat was, en wat zijn zal! Dit Godverheerlijkend en zielverkwikkend gevoel, in het hart van den hoorder opgeweld, vat hij nu, ter algemeene toepassing, nog eenmaal op, als den schoonsten lof op den Godsdienst en de sterkste uitlokking tot denzelven, wiens onvergelijkbare zegening de onwrikbare zekerheid des geloofs is, dat den genen, die God lïefhebben, alle dingen moeten medewerken ten goede.
Stond het ons vrij, wij zouden bijna in verzoeking komen, om deze leerrede weder de gelukkigste in dit zestal te noemen. Zij is zoo rijk, zoo vol zonder overlading, zoo eenvoudig en toch zoo treffend, heeft zoo veel afwisseling en toch zoo veel eenheid, en, wat het beste is, zij is zoo door en door praktikaal en stichtelijk. Maar het is zoo, elk heeft zijne eigene stemming, smaak en behoefte, en de Autheur zelf is welligt de eenige bevoegde regter over de verschillende waarde zijner stukken. Doch zouden wij niet mogen vragen, of de woorden van den tekst niet meer zijn dan een bloote wensch in den mond van David, die toch blijkbaar tot die hartstogtelijke en voorbarige karakters behoorde, die altijd in de wolken vliegen of in den afgrond zinken, en nimmer op effen bodem wandelen? Het geheele ligchaam en ook de geest der leerrede behoefde daardoor weinig verandering te ondergaan.
Gansch anders was de indruk, welken de vijfde leerrede over den CXXXIIIsten Psalm op ons maakte, genoemd de feestviering te Jeruzalem. Alles is hier meer schitterend en als op feestelijken toon gestemd. ‘Kunt ge u, M.H.’ zegt de Redenaar, ‘in uwe gedachten plaatsen op één dier aloude Godsdienstige volks-feesten; kunt

{==59==} {>>pagina-aanduiding<<}
gij met uwe verbeelding tegenwoordig zijn in de stad van Jehova's woning, of in de voorhoven van zijnen tempel, waar een geheel volk van broederen vergaderd was, om den God der vaderen eenstemmig te eeren en te danken, en, als kinderen van hetzelfde huisgezin, voor zijn aangezigt zich te vervrolijken; kunt ge u van dit alles een levendig denkbeeld vormen, dan zal dit heilig lied der broederliefde u helder en verrukkelijk in de ooren klinken. Ik zal trachten u daarin behulpzaam te zijn, door 1) u hetzelve in zijne schoonheid, en den aangenamen gloed zijner uitdrukking, naar mijn vermogen te verklaren; 2) waarna wij bij deszelfs nuttigen inhoud, ook voor ons als Christenen, bepaalder zullen stilstaan.’
Treffend door hare natuurlijkheid is de aanmerking over het woordje ook. ‘Dit woord, dat en in onze overzetting, en in den grondtekst gevonden wordt, heeft hier buiten twijfel eenigen nadruk: dat broeders ook zamenwonen. Gij zult dit terstond merken, indien wij slechts aldus lezen: dat zij, die broeders zijn, ook zamenwonen. De stammen Israëls waren verspreid door het gansche land. - - Doch op de feesten, dan zag men dit volk van broederen, door wetten, zeden, Godsdienst en bloedverwantschap zaam verbonden, ook vereenigd door dezelfde plaats der woning; - men zag hen in vrede en eendragt, als leden van één huisgezin, in dezelfde stad vergaderd, en in denzelfden tempel opgaan!’ Grootsch is de beschrijving van zulk een nationaal godsdienstig feest, hoedanig de Israëliten, naar Mozes instelling, en in de bloeijendste tijden van hunnen staat vierden. ‘Verbeeldt u Jeruzalem, ten tijde der plegtige feestviering! Reeds sints ettelijke dagen zag men, van alle kanten, talrijke reisgezelschappen des morgens en des avonds aankomen. Een deel van hen gaat de poorten binnen, en vindt in ieder huis eene herbergzame wijkplaats; want elk burger van Jeruzalem heeft al wat voorhanden is, en woning, en spijs, en verkwikking, voor zijnen vreemden broeder over: gastvrijheid zit hier op haren troon! Het grootste deel

{==60==} {>>pagina-aanduiding<<}
echter, en al wat de muren der stad niet omvatten kunnen, slaat daar buiten zijne tenten op. Van uur tot uur groeit het getal derzelve aan, hier in de valleijen, daar op de toppen der heuvels; en Jeruzalems omtrek gelijkt eene groote, onoverzienbare legerplaats. Maar welk eene legerplaats! Hier hoort men niet het gekletter der wapenen, maar het vrolijk gejuich der bedevaartgangers: rondom Jeruzalem zijn bergen, zoo is de Heer rondom zijn volk! Hier denkt men niet op moorden en vernielen, maar om eendragt te stichten en liefde te kweeken. In dit vrolijk gewoel, in het midden dezer levendigheid en drukte, zien vrienden elkander weêr, die door bergen en bosschen van elkaar gescheiden waren. Hier vormt men nieuwe verbindtenissen, waarover de Engelen in den hemel zich verheugen. Hier ziet de grijsaard het opkomend geslacht en meent in hetzelve te herleven. Hier ziet men teedere moeders, die haar kroost aan God komen wijden. Hier verlustigt men zich in de zoete verwarring van jongelingen en jonge dochters, wier voeten voor het eerst in Jeruzalems poorten staan, en die in verrukking uitroepen: Jeruzalem is een schoone stad, vol prachtige gebouwen: daar gaan de stammen heen, om den naam van hunnen God te danken. Daar zijn de stoelen des gerigts, de stoelen van Davids huis! Bidt om den vrede van Jeruzalem, wel moet het hun gaan, die u beminnen! Vrede zij in uwe vestingen, welvaren in uwe paleizen! En bij het uitstorten dezer broederlijke gevoelens, worden duizenden broederlijke handen gedrukt!
Doch men hoort, van Sions top, de trompetten en bazuinen der Priesters het uur des offers aankondigen; en straks ziet men de ontelbare menigte, voorafgegaan door loeijende offerdieren, naar den tempel henenstroomen. Daar liggen zij voor het aangezigt van hunnen God geknield ter aarde, terwijl de stem hunner gebeden en hunner dankzeggingen, met den rook des altaars, ten hemel stijgt; en rijzen niet op van hunne aanbidding, tot dat de stem des Hoogenpriesters in hunne harten heeft geklonken: de Heer

{==61==} {>>pagina-aanduiding<<}
zegene u en hij behoede u: de Heer zegene u uit Sion, die den Hemel en de aarde gemaakt heeft!
Nu wordt het statig morgenoffer door de tallooze dankoffers der menigte vervangen: het bloed der geslagte runderen en schapen stroomt met gansche beken, opdat men, aan den blijden offermaaltijd, al het genoegen der broederlijke zamenwoning zou kunnen smaken. Plaatsen we ons in het midden dier genoodigden, waar Jehova de algemeene Gastheer is. Daar ziet men Efraïm en Manasse met Benjamin en Juda aanzitten, daar Ruben en Simeon, en alle de stammen als één geslacht. Men is hier, in de woning van Jakobs God, als in de tent van Vader Abraham, vereenigd tot één gezegend huisgezin. Gulle vreugde zit vóór aan den disch, door Godsdienst en broederliefde bereid, en het gewijde zangkoor heft, met verrukte toonen, het heilig lied der broederliefde aan: ô hoe goed, hoe liefelijk is het, dat broeders ook zamenwonen!’
Vervolgens worden de beide beelden in denzelfden smaak verklaard. Wij willen ons, kortheidshalve, alleen bij het laatste bepalen. ‘Verkwikking en vruchtbaarheid, ziet daar de denkbeelden, die overal in de Heilige Schrift aan het woord dauw zijn vastgemaakt. Men kent in het Oosten dit natuurverschijnsel niet, dan in deszelfs weldadigen invloed; en men kent het aldaar in eenen overvloed, waardoor alles gelaafd en gedrenkt wordt. Het zijn daar geene dampen, uit stilstaand water of vochtige gronden opstijgende, maar de wasem der planten, die door den liefelijken avondwind verkoeld, en met levenslucht bezwangerd, als uit den moederlijken schoot haar wordt wedergegeven. Welk een heerlijk zinnebeeld, om het verkwikkende, het zegenrijke, het leven-ademende, en alles bezielende der broederliefde af te malen! - Doch dit is het niet alles, M. H! Als wij, op een schoonen zomerschen morgen, dit kostbaar geschenk der natuur bespiegelen; als wij door de opgaande zon elken druppel dauws als in eene zilveren loover herschapen, of het gras der velden en het loof der boomen van paarlen en dia-
{==62==} {>>pagina-aanduiding<<}
manten zien schitteren; kent gij eene verrukkender vertooning dan deze? Gevoelt gij dan niet, uit uw verruimd en dankbaar hart, een loflied rijzen, eenstemmig aan dat der gansche natuur? Wasemt dan niet, uit den geur der gedrenkte bloemen en kruiden, de zegen des Almagtigen Scheppers u liefelijk toe, en verblijdt ge u niet mensch te wezen? Ziet! zoo goed en zoo liefelijk, zoo heerlijk en zielverheffend is het ook, broeders eendragtiglijk zamen te zien!’ - Is dit alles niet schoon, is het geene hooge welsprekendheid? maar is het toch ook wel de toon der leerrede, en bijna zouden wij zeggen, die van den Psalm?
Het tweede deel, waarin de waardij der broederlijke eendragt, en derzelver verband met den zegen en den dienst van God, wordt betoogd, is wel doorgaans eenvoudiger; maar ook hier ontbreekt het niet aan soortgelijke schilderachtige plaatsen: b.v. ‘Ja! het is beminnelijk, het is goed en liefelijk, broeders aldus te zien zamen wonen; het zij in den tempel, het zij onder het stil en huisselijk dak, het zij binnen de muren eener stad of de grenzen van een gebied: vrede in hun hart, vrede op hun gelaat, overeenstemming en zoete harmonie in elk hunner woorden en bedrijven gade te slaan; iederen ligten nevel van ongenoegen ras te zien verdwijnen, geene misvatting tot misverstand te zien aangroeijen, geen staats- noch kerknoch huis-krakeel te hooren, en hen, die onrust in hun binnenste stoken, zelfs onwillig te zien buigen onder den schepter der liefde. Gelijk wanneer de stormen slapen, en de natuur haren Sabbat schijnt te vieren; als geen blaadje ritselt, geen beekje kronkelt, en de bekoorlijke stilte slechts door het vrolijk geblaat der kudden, en door het gezang eens enkelen vogels wordt afgebroken; gelijk dan eene zachte, onuitsprekelijke gewaarwording onzen boezem doordringt, en ons gevoelen doet, voor hoeveel geluk de vrede ons vatbaar maakt: met dezelfde verrukkende gewaarwording, aanschouwen wij eene vergadering van burgers, van Christenen, van huisgenooten, waar de

{==63==} {>>pagina-aanduiding<<}
zalige bron van liefde en eendragt vloeit, en zich in duizende takken en beken van volks- en kerkelijk en huisselijk geluk verspreidt!’ - Over 't geheel hadden wij hier wederom meer regtstreeksche tegenstelling tusschen het Israëlitisch en het Christelijk zamenwonen in den heiligen geest der liefde verwacht. Het rieten dak en het paleis der twistgodin, bl. 184, het eeuwig ijs en de geesel der razernijen, bl. 191, wilden ons ook niet behagen, zoo min als de uitdrukking, bl. 187, dáár, waar men elkander bijt en vereet.
Geheel het tegenovergestelde is de toon der zesde en laatste leerrede, over 1 Joh. II:12. de vergiffenis der zonden. Voor zoo verre in deze leerrede het kerkelijk leerstelsel, 't welk de Hoogleeraar verklaard heeft te zullen handhaven, en dus een bijzonder gevoelen wordt voorgedragen, achten wij dezelve buiten den kring onzer beoordeeling. Dit, echter, meenen wij te mogen aanmerken, dat hij zich, naar het ons voorkomt, niet doorgaande gelijk blijft, door deze groote zegening van het Evangelie nu als eene daad van vaderlijke genade, dan weêr als van regterlijke beschikking voor te stellen. Zekerlijk, de eerste kan alleen vergeven, de laatste slechts kwijtschelden. Van hier moest ook noodzakelijk een ongelijke toon in de leerrede zelve komen, waarin wij echter het ware, schoone en goede zeer gaarne erkennen, en volmondig in stemmen met hetgene hij bl. 224 zegt over de valsche leeraars, die, als tolken en pleitbezorgers van het bedorven hart, de genade te niet doen, en niet van vergeving, maar alleen van verschooning spreken.
Eindelijk dunkt ons nog, dat preken korter zijn moesten.







{==64==} {>>pagina-aanduiding<<}

Annotationum in loca selecta Novi Foederis Specimen primum, prop. J. Amersfoordt, Amstelod. Lugd. Bat. apud A. et J. Honkoop. 1810.

Annotationum caet. Specimen alterum, prop. Did. Ryke, Amstelod. Ibid. 1811.

Specimen Hermeneuticum de iis, quae ab uno Marco sunt narrata aut copiosius et explicatius ab eo, quam a caeteris Euangelistis, exposita, auct. Bart. van Willes, Amstelod. Traj. ad Rhen. apud O.J. a Paddenburg. 1811.

Ofschoon de openbare uitgave van akademische Verhandelingen, bij het bekomen van eenen meesterlijken graad in eenig vak van wetenschap, niet altijd een genoegzame thermometer mogt heeten van de bekwaamheden des bevorderden, daar hij niet zelden, met behulp van klinkende munt, door eenen hoogeren geest van elders werd aangeblazen, leed zulks echter doorgaans eene billijke uitzondering in het vak der Godgeleerdheid, als welker openlijke Hoogleeraars zich zelden waagden om het algemeene gevoelen te misleiden in eene zaak, waarin de onwaarheid zich al zeer spoedig zoude verraden. Van hier, dat de voordragten der godgeleerde Candidaten, bovenal wanneer zij, gelijk de bovenstaande, onder het oog der beroemde Hoogleeraren, van voorst te Leyden en heringa te Utrecht, werden uitgegeven, de aandacht van het Publiek geenszins onwaardig mogten geschat worden. De stukjes, hier boven gemeld, leveren daarvan een nieuw bewijs: alleenlijk smart het den Recensent, dezelven zoo laat aan te kondigen, daar zij hem niet eerder in handen kwamen.
De eerste Proeve is van den genoemden Leydschen Hoogleeraar zelf, die haar in het licht geeft om aan jon-
{==65==} {>>pagina-aanduiding<<}
ge uitlegkundigen een voorbeeld en eene handleiding te geven, op welke wijze zij in het verklaren der H. Schriftuur moeten te werk gaan, terwijl hij haar tevens in handen vertrouwt van den jongen Candidaat, amersfoordt, die zijne stellingen tot openbare verdediging achter dezelve gevoegd heeft. De genoemde Proeve betreft de zoo algemeen betwiste plaats van 1 Joan. III:2. Zij geeft het overzigt van alle de verschillende uitleggingen, en levert, na vergelijking, dezen zin: Geliefden, thans zijn wij (Christenen) reeds kinderen (geliefden) van God; maar het is nog niet geopenbaard (kenbaar), wat (hoedanigen) wij (in de toekomst) zullen wezen. Dit alleen weten wij, dat wij aan den Zoon van God gelijk zijn en hem zullen aanschouwen, met hemelsche majesteit bekleed, zonder nog bepaaldelijk te weten, in hoe verre wij aan hem gelijk, en dus ook onze toestand wezen zal. Het is alhier de plaats niet, om deze uitlegging door bij te voegen aanmerkingen te staven, of te wederspreken. Genoeg, zij draagt allerwegen kenmerken van geleerdheid en een bezadigd oordeel, en voldoet in zoo verre aan haar oogmerk. En nu de 12 stellingen, door den Candidaat ter verdediging opgegeven: ook deze geven een zeer gegrond vermoeden voor zijne welvolbragte studiën, daar zij de noodzakelijkheid aandringen, zoo wel van de kennis der oude talen, als van zuivere oordeelkunde en Christelijke zedeleer, en voorts van die letterkundige beschaving, zonder welke de grootste geleerdheid zelve in ijdelen trots ontaardt.
De 2de Proeve van denzelfden Hoogleeraar, verzellende de stellingen van den Candidaat ryke, betreft eenige plaatsen uit den Brief van Paulus aan de Romeinen, en wel Hoofdst. I:17; III:21, 22, 25 en 26, en X:3, met het bijzondere oogmerk om de echte beteekenis uit te vorschen van de Grieksche spreekwijze δικαιοσυνη θεον, welk, meestal door Gods regtvaardigheid vertaald, aanleiding heeft gegeven tot de ongerijmdste gevolgtrekkingen. Met veel belezenheid en oordeel staaft de Hoog-
{==66==} {>>pagina-aanduiding<<}
leeraar dat gevoelen, waarmede aan hetzelve woord de beteekenis van Gods bijzondere bermhartigheid of genegenheid, uit bermhartigheid geboren, wordt toegekend, waaruit dan de behandelde plaatsen in een geheel ander en ongelijk zachter licht voorkomen, dan waarin de hardnekkigheid aan een vooraf aangenomen stelsel dezelve voormaals tot haar bijzonder oogmerk pleegde te drijven. - Ook de 12 stellingen van den Candidaat bevelen zich, even als die van den voorgaanden, door belangrijkheid en form; ofschoon vele uitleggers van den echten stempel zijne bewering der 2de stelling, dat de 110de Psalm op den toekomstigen Messias doelt, en der 9de, dat Jezus en de Apostelen, in de melding van Engelen, zich niet naar het gebruik van hunnen tijd geschikt, maar de zaak hebben voorgedragen, zoo als zij waarlijk is (ex rei veritate locutos esse), op geene dubbelzinnige gronden zullen betwijfelen.
De 3de uitlegkundige Proeve, hierboven opgegeven, is van den godgeleerden Candidaat van willes zelf, en bedoelt een oordeelkundig onderzoek van het geschiedverhaal van den Evangelist Markus, en wel van dat aantal bijzonderheden, welke door hem alleen, in onderscheidinge van de overige Evangelisten, zijn opgeteekend, ten einde daaruit te kunnen besluiten tot het afzonderlijke en bepaalde oogmerk, welk zich deze heilige Schrijver heeft voorgesteld. De kennis, toch, van zoodanig oogmerk is in elken ouden Schrijver, maar bovenal in de heilige geschiedboeken, van een allerwezenlijkst belang, terwijl langs dezen weg de gemakkelijkste aanleiding wordt gevonden tot redegeving, waaruit het gewaande verschil der Evangelisten ontstaat, en hoe gemakkelijk hetzelve kan vereffend worden. De jonge Geleerde heeft aan deze zijne voorgenomene taak zeer wel voldaan. Het 1ste Hoofdstuk behelst, in twee afdeelingen, de nasporing van datgene, wat door Markus alleen, of ook in zamenstemming met de overige Evangelisten, doch omstandiger en uitvoeriger, is medegedeeld, en het 2de Hoofdstuk dient alzoo

{==67==} {>>pagina-aanduiding<<}
tot gevolgtrekking, wat uit deze breedvoeriger berigten, met betrekkinge tot het oogmerk, kan worden afgeleid. In dit laatste Hoofddeel worden door hem onderscheidene stellingen ter toetse gebragt en betoogd, als 1.) dat Markus zijn Evangelie zelf heeft geschreven; 2.) dat hij een allezins geloofwaardig schrijver is; 3.) dat zijn verhaal van veel belang is voor de geschiedenis van Jezus; 4.) dat hij niet het Evangelie van Matthaeus slechts heeft verkort; 5.) dat hij zulks ook niet heeft gedaan ten aanzien van Lukas; 6.) noch ook, dat hij zijn geschrift uit de opstellen van Matthaeus en Lukas verzameld; 7.) noch almede uit een voormalig oorspronkelijk Evangelie heeft overgenomen, welk naderhand zoude zijn verloren geraakt; 8.) dat echter de overlevering niet geheel onwaarschijnlijk is der Oudvaders, die beweerden, dat Markus veel tot zijn verhaal uit den mond van den Apostel Petrus heeft ontleend; waarna hij dan 9.) de gevoelens opgeeft, zoo van oudere als latere Schrijvers, wegens het oogmerk van Markus, welk, zijns oordeels, daarin bestaat, dat hij geschreven heeft ten behoeve der Alexandrijnsche Joden, die eenige bijzonderheden omtrent Jezus wenschten te vernemen. Deze gansche Verhandeling, hoe zeer de verder geoefende omtrent een en ander gedeelte wezenlijke bedenkingen zoude mogen maken, vertoont overal sporen van belezenheid, oordeelkundige schifting en gematigdheid van gevoelen, en verstrekt alzoo zeer ter aanprijzinge des geoefenden Jongelings. Ook deze zelfde uitspraak geldt omtrent de 20 stellingen, door hem openlijk verdedigd, waaronder eenige, (bij voorbeeld, de 8ste over het Aramaeisch dialect, door Jezus gebezigd, en de 11de, dat Jezus en de Apostelen nimmer iets hebben geleerd, welk met de gezonde rede, of met 's menschen waar geluk strijdig is,) welke eene bijzondere geleerdheid en zeer oordeelkundige kennis aan den dag leggen. Minder beviel den Recensent de 18de stelling, waarbij wordt beweerd, dat de Engel des Heeren,
in de Handelingen der Apostelen (Hoofdst. XII:23.) genoemd, inderdaad één der He-
{==68==} {>>pagina-aanduiding<<}
melsche Boden geweest zij: terwijl het onder geleerde uitleggers bijkans uitgemaakt zeker uit het bijvoegsel (hij werd van de wormen gegeten) wordt afgeleid, dat die benaming van Engel des Heeren gelijk staat met die der Hebreërs wegens den slaanden Engel of Engel des verderfs, als welke, in eenen natuurkundigen zin, bij mangel der kennis van de naaste oorzaak, enkel dient om eene onverwachte, hevige en onteerende ziekte te beteekenen.





Verhandeling over de voornaamste uitwendige geneesmiddelen tegen inwendige ziekten; ter gelegenheid der zevende jaarlijksche vergadering van het Amsterdamsch Genootschap ter bevordering der Koepokinenting voor minvermogenden, bij het doen van verslag der verrigtingen van dat Genootschap, uitgesproken in de Engelsche Kerk, op den 1sten Nov. 1810, door den Voorzitter C.H. à Roy, M.D., Ridder van de Orde der Unie, enz. Te Amsterdam, bij L. van Es. 1811. In gr. 8vo. 84 Bl. f 1-4-:

Op den titel staat de aanleiding tot dit geschrift uitgedrukt; in de voorrede berigt de geachte Schrijver de redenen, welke hem ter uitgave bewogen. Hoewel het er verre af is, dat in deze Verhandeling de stof wordt uitgeput, vinden wij er echter veel in, dat voor den leek niet onbelangrijk is. Na eene korte inleiding, waarin hij den langzamen voortgang der Geneeskunst beschouwt, staat à roy bijzonder stil bij de uitwendige geneesmiddelen, tegen inwendige ziekten aangewend, plaatst daaronder de koepokinenting, en tracht dus de gelegenheid, waarbij hij sprak, met het onderwerp in overeenkomst te brengen, bepaalt hetzelve nader, en rangschikt hierop de uitwendige middelen, waarover hij spreken zal, onder zekere klassen. In de eerste komen die middelen, welke door eene of andere stof op het ligchaam werken. Met

{==69==} {>>pagina-aanduiding<<}
verwondering zien wij hier de blaartrekkende middelen en de Chirurgia infusoria in ééne rij. De eerste werken toch zeker vooral door hunne prikkeling, dus dynamisch, zoo wel als de roodmakende. Onder deze klasse bragten wij daarentegen zeker de inoculatie en vaccinatie, welke door het inbrengen eener smetstoffe in het ligchaam werken. De tweede klasse, de werktuigelijke middelen behelzende, bevat ten onregte de fontanellen en setons, die mede oneindig beter in de dynamische klasse vallen, daar toch de Schrijver zelf (bl. 44) zegt, dat zij niet door het onttrekken der bijzondere ziektestof, maar door afleiding en prikkeling weldadig zijn. Het perkinismus behoort of tot de amuleta, als werkende op de verbeelding, of het werkt door zijne koperen en ijzeren naalden, mogelijk wel magnetisch, althans zeker dynamisch, niet werktuigelijk; want welken werktuigelijken invloed kan het heen en weer bewegen van puntige naalden, op zekeren afstand van het zieke deel, hebben? In de derde of chemische klasse staan de brandmiddelen alleen; in de vierde, of dynamische, de hartstogten vooraan, hoewel wij niet begrijpen, hoe men zielswerkingen als iets uitwendigs beschouwen kan; ten zij men, met brown, ziel en ligchaam zoo zeer scheidt, dat de eerste dezelfde betrekking op het laatste verkrijgt, als spijs en drank. Over het magnetismus laat de Schrijver zich, in de Verhandeling, zeer ongunstig uit; doch herroept, na het werk van kluge gelezen te hebben, zijne uitspraak in het
voorberigt. In de gisting, waarin dit onderwerp thans is, kan men voorzeker ook niet te voorzigtig zijn.




Reize door Schotland en de Schotsche Eilanden, uitgegeven door Dr. W. Soltau. Iste Deel.

(Vervolg.)

De reis verderop doet ons het platte land kennen. De steden langs de kust verdienen naauwelijks genoemd te

{==70==} {>>pagina-aanduiding<<}
worden, schoon het platte land zich zeer voordeelig opdoet. De landhoeven schonken hem meer voldoenings. Van de Predikanten te platten lande ontving hij geene gunstige berigten. Zij lieten zich, over 't algemeen, door hunne vrouwen beheerschen, predikten nooit anders dan stellige godgeleerdheid, zonder zich met de zedekunde te bemoeijen, hielden zich veel met beuzelachtige familiegeheimen op, en waren zeer schraal in letterkundige verdiensten. De landlieden in Fifeshire geven hunne Leeraars in domheid en onbeschaafdheid niet toe. Men zondere daarvan uit velen, die vreemde landen bezocht hebben, en iederen Land-edelman ten voorbeelde kunnen verstrekken, gelijk het onthaal, onzen Reiziger gedaan, uitwijst. Gaarne zal de Lezer daar met hem vertoeven, en menig eene nutte waarneming opdoen.
De zeekust langs rijdende, kwam onze Reiziger te St. Andrews, eene zeer vervallene stad. Van de twee Seminaria aldaar spreekt hij gunstig, alsmede van de Hoogleeraren. Dan, in de boekerij vond hij geen één Hoogduitsch boek, en volstrekt geene handschriften. De namen zelfs der bekendste hedendaagsche Hoogduitsche Schrijveren waren den Bibliothecaris vreemd.
In die oude Akademiestad werd de reis naar het Hoogland beraamd en van daar aangevangen. Nog eene wijl te St. Andrews vertoevende, woonde hij een bal bij. Wij zouden deze bijzonderheid niet opteekenen, indien wegens de dansen hier niet van eene zedigheid gesproken wierd, welke men te Edimburg niet aantrof, waarvan wij reeds iets vermeld hebben. Op 's Reizigers vrage, of men nu en dan ook Duitsche Walzers of Fransche Cottillons danste, kreeg hij ten antwoord, dat men den Walzer als veel te onbetamelijk en daarenboven voor de gezondheid veel te nadeelig beschouwde, en de Cottillons voor te langwijlig en te gekunsteld hield. Eer men van St. Andrews scheidt, treft men nog eene en andere bijzonderheid aan over de lectuur aldaar en de gebreken der Hoogeschool.

{==71==} {>>pagina-aanduiding<<}

De reis wordt, met opgave van het reisgezelschap, aangevangen, en Perth met de ommestreken bevallig en uitlokkend beschreven, doormengd met hetgene die klassieke grond eigenaardig inboezemde, en aanmerkingen over den landbouw. Van zekeren Lord, in dit vak niet ten voordeele van den lande werkzaam, gewagende, merkt hij op, dat hij niemand van dezen Lord hoorde spreken; doch voegt er eene ongemeene waarneming nevens: ‘Dan, deze daadzaak moet men hier in Schotland geheel anders verklaren dan in eenig ander land, 't welk ik tot dusverre bezocht heb. De menschen zijn hier, in dit opzigt ten minste, verstandig en voorzigtig. Zeer zelden zullen zij eenen vreemdeling iets ongunstigs wegens eenen landgenoot, wie hij dan ook moge zijn, mededeelen; en, zoo zij al niets loffelijks of gunstigs weten te verhalen, zwijgen zij. In Engeland en Duitschland, en veelligt in al de overige Europische landen, heeft juist het tegengestelde plaats. Daar wordt het kwade luid uitgebazuind, en het goede laat men in 's hemels naam voor zichzelve spreken.’ - Dit geeft den Reisbeschrijver gelegenheid, om, des uitweidende, iets van zijne schrijfwijze te zeggen. Daar zulks behoort tot kennis dezes werks, nemen wij het slot over: ‘Ontmoet ik hier of daar eene wezenlijke onderdrukking, dan zal ik die openlijk bestraffen; doch dit zal ik vrijmoedig en op eene minnelijke en bescheidene wijze doen. Niets dan hetgeen ik uit echte bronnen geput heb, van goeder hand weet, met eigene oogen zag, met eigene ooren hoorde, en in mijnen boezem gevoel, zal ik mededeelen. Den roem van eenen bevalligen en wegslependen schrijftrant en van schrandere en vernuftige trekken gun ik gaarne aan onze nieuwmodische reizigers; doch op den veel duurzameren roem van waarheid en onpartijdigheid maak ik, als op mijn wettig regt, allezins aanspraak, en dit laat ik mij door geenen
Adamszoon betwisten. Verre van andere Schrijvers na te praten en na te liegen, onderzoek ik zelf, en het resultaat dier onderzoekingen zal ik op het altaar der waarheid nederleggen,

{==72==} {>>pagina-aanduiding<<}
en mij op het oordeel van het thans levende en toekomende menschengeslacht beroepen.’ - Wij voor ons willen gaarne erkennen, dat de Schrijver hier niet te veel zegt, voor zoo verre dit door ons gelezen Deel betreft. Het motto op den titel, 't welk zoo veel zegt als: verschoon niets, maar schrijf ook niets uit een kwaad oogmerk! heeft hij te regt ter zinspreuke gekozen.
Voldaan over de landgezigten van Perth tot Dunkeld, drukt hij dit genoegen schilderachtig uit, prijst de Lords in dien oord, die den landman gelukkig maken, op de beste wijze hun werk en onderrigt verschaffende. - Dunkeld verlatende, gaat de reis westwaarts. De voorwerpen nemen in schoonheid af; de landbouw is minder. Hier zal de zamenspraak, door een' der reizigers met een Hooglandschen boer gehouden, den Lezer verlustigen. Hij zal met genoegen op het landgoed Kinnaird toeven, en behagelijke landtooneelen zien. Bij eene afwisseling hiervan schrijft hij van eene onafzienbare heide met eenige staande meren en poelen, die in eene eeuwigdurende rottende rust lagen en een verpestenden damp opwasemden; waar geen boom, geen huis, geen struikje te vinden was; waar geen levend schepsel het stilzwijgen der Natuur afbrak: haar pols scheen in dezen levenloozen oord geheel stil te staan. Met verrukking zal men in de bergachtigste oorden de beschrijving dier stoute tooneelen lezen. De Schrijver drukt zoo veel mogelijk, 't geen hij gevoelde, uit.
Uit dien betooverenden droom zien wij hem gewekt door eene jeugdige herderin; dit onderhoud is aardig, en gul het onthaal bij de Schotsche Edellieden aldaar. - De ommestreken van Fort William krijgen haar aandeel in de beschrijving, en veel treffends houdt 's Lezers aandacht gaande. Wij kunnen alles niet aanstippen. Gebreken merkt hij op; verbeteringen stelt hij voor, welke sommigen, gelijk hij schrijft, onmogelijk dunken, doch welker mogelijkheid hij beweert.
De bezochte Eilanden leverden bijna overal sporen op van geweldige onderaardsche schuddingen; de rotsen zijn

{==73==} {>>pagina-aanduiding<<}
over 't algemeen steil, en het schijnt, alsof eene plotselinge bovennatuurlijke kracht dezelve in de zonderlingste gedaanten daarhenen heeft geslingerd. Op de herbergen valt niet te roemen. De Reiziger moet zich vele ontberingen getroosten. Van alle Eilanden wordt Staffa het breedvoerigst beschreven, en inzonderheid het vermaarde Fingals Hol. De Reiziger beloofde, zijne aandoeningen te zullen mededeelen; hier doet hij zulks bij uitstek, in eenen brief aan eene Dame.
Verlaten van zijn vorig reisgezelschap, welk het verdroot noch goeden portwijn noch tarwenbrood aan te treffen, krijgt hij andere reisgenooten; een zonderling mengelmoes van allerlei Natiën, gelijk hij het noemt. Met hetzelve gaat hij naar de verst verwijderde en minst bekende Hebriden. Hoogst armoedig is der meesten Eilanderen levenswijze. De ontmoeting van een zingend meisje op het Eiland Eigg gaf aanleiding tot een gul onthaal en een zeer afwisselend tooneel. - De Reiziger verontschuldigt zich wegens de breedvoerigheid, waarmede hij dit Eiland behandelt.
Veel korter is hij over Muck, Rum en Cannay, die met Eigg één kerspel uitmaken, het Kerspel der kleine Eilanden genaamd. De Predikant woont te Eigg, doch predikt beurtelings op al de vier Eilanden. Om zijne ambtsbezigheden behoorlijk te kunnen vervullen, moet hij op den duur eene bemande boot onderhouden, en zich echter jaarlijks met 80-90 p. behelpen. In den winter moeten zijne ambtsverrigtingen met zeer veel moeijelijkheid, en niet zelden met het grootste gevaar, vergezeld gaan. Het verheugde mij ongemeen, in hem een' verstandigen en voor zijn beroep uitnemend geschikten man te vinden, die met zijnen medeärbeider in den niet zeer vruchtbaren wijnberg, den Roomschgezinden Priester, in eene zeer goede verstandhouding leeft. Drie vierde gedeelten der inwoners van Eigg zijn Roomsch-katholijken. Die van Rum werden reeds voor eene eeuw door hunnen Heer en Meester tot het Protestantsche geloof op

{==74==} {>>pagina-aanduiding<<}
eene vrij nadrukkelijke wijze bekeerd: want, naar men verhaalt, zou die vrome ijveraar zijne bewijzen enkel door middel van een duchtigen knuppel met een gelen knop gegeven hebben; en van daar noemen de Roomsch-katholijken op die Eilanden nog heden het Protestantsche geloof de leer van den gelen knuppel! - - Wij behoeven naauwelijks te zeggen, dat wij naar het tweede of laatste Deel verlangen.

Biographie Schiller's, und Anleitung zur Critic seiner Werke, von J.K.S. Zwey Abtheilungen. Mit einem handschriftlichen Briefe Schiller's. Wien und Leipzig, bey Cath. Gräffer und Comp. &c. 8vo. p.p. 416.

Men heeft den opgegeven titel alzoo te verstaan, dat de eerste afdeeling, nagenoeg de helft van het boek beslaande, aan de levensbeschrijving, de tweede aan meer of min uitvoerige beoordeeling van elk der werken van schiller is toegewijd. Deze twee stukken, echter, staan in een naauwer verband, dan dat van op een' en denzelfden persoon betrekking te hebben. De biographie zelve heeft zoodanig voorkomen, dat zij ons in den beginne toescheen tevens de aanleiding ter kritiek te zullen behelzen. Het is vooral de beroemde Schrijver en Dichter, dien dezelve, naar zijne wording en bestaan, doet kennen. Het geheel beviel ons zeer; en wij durven het elken liefhebber van des mans werken gerustelijk aanprijzen. Schoon wezenlijk bewonderaar, is de Schrijver toch geenszins blind voor de gebreken van zijnen held. Er is veeleer naauwelijks een enkel zijner stukken, dat geene tamelijk scherpe berisping ondergaat. Bij die geschriften, met welke wij - schoon we meest alle de poëtische lazen - meer gemeenzaam zijn, komen ons deze aanmerkingen zeer juist en gegrond voor. Ten voorbeelde strekke de Don Carlos, aan welken zeer veel lof gegeven wordt, doch welks gebreken tevens zoo duidelijk uit elkander gezet worden, dat elke gezette lezer, naar wij ons verbeelden, hier zijn gevoel van voldaanheid en onvoldaanheid, van aanvankelijke ingenomenheid en eindelijke teleurstelling, van onzekerheid, wat eigenlijk van het geheel en deszelfs ontwikkeling te houden zij, keurig ontleed en opgehelderd zal vinden. Daarente-
{==75==} {>>pagina-aanduiding<<}
gen moeten wij bekennen, van hetgeen ter zake der kleine prozaische geschriften - ons veel minder bekend - wordt ge zegd, niet zeer veel geprositeerd te hebben. Eene zekere mate van duisterheid is ongetwijfeld den diepgevoeligen man zelven eigen. Een deel derzelve is even zeker op rekening van hem te zetten, die afgebroken stukken aanhaalt, geheele theoriën verkort, den grond van het reeds zoo diep gegravene nog verder
peilen wil, en alzoo voor ons, tot dezen verbazenden sprong niet behoorlijk voorbereid, niet wel te volgen is. Doch het historische gaat wederom beter; en meenen wij inzonderheid de belangrijke aanmerkingen op des mans Geschiedenis van den afval der Nederlanden, over het geheel, gegrond en bondig te mogen noemen. Zeer in het breede willen wij ons intusschen over dit beoordeelend gedeelte liefst niet uitlaten. De Schrijver geest in de voorrede te kennen, dat hij voor niet meer dan verzamelaar wil worden aangezien van hetgene reeds elders gezegd was. Over het geheel heeft het boek dit voorkomen niet, en het moge dus wel te nederig aangeven zijn; somtijds echter meenen wij het een en ander te hebben aangetroffen, dat zoo wel met den algemeenen geest des werks, als met den onzen, min overeenkwam. Deze plaatsen zijn het vooral, die ons doen betuigen, dat, straalde nog wat minder ingenomenheid met het thans karakteristiek Duitsche, wat minder overhelling tot den Britschen, meer tot den Franschen poëtischen, en vooral dramatieken toon, in het werk door, het zou ons nog al meer voldoen.
Doch, beter dan door beoordeeling der beoordeeling, hopen wij aan den wensch onzer Lezeren te voldoen, door hun eenig denkbeeld van de levensbeschrijving, en den beroemden man, derzelver voorwerp, te geven. Niet onaardig wordt in de inleiding het volgende ter neder gezet: ‘Men kan van de ontwikkeling van karakters en talenten zeggen, dat dezelve, even als de voortgang van de lava, bij rukken geschiedt. Niet onophoudelijk beweegt zich deze, zigtbaar, voort. Zij hoopt zich tegen den verstijvenden rand op, en overschrijdt dan met eenen versnelden val zichzelve. Even zoo blijst de mensch, gedurende bepaalde tijdperken, als in den kring van zekere denkbeelden en strevingen gebannen, dien hij steeds digter en digter te vullen tracht, tot hij denzelven verbreekt, en voor zich eene ruimere begrenzing vaststelt; slechts met dit onder-
{==76==} {>>pagina-aanduiding<<}
scheid, dat de mensch zich ook meermalen, omgekeerd, weer te zamen trekt, en zijnen kring verkleint; van welken beperkenden gang der beschaving wij aan het einde van schiller's leven welligt eenig spoor zullen vinden.’ Op deze aanmerking wordt dan ook vervolgens de indeeling der levensbeschrijving gebouwd; betreffende het eerste stuk des mans kindschheid en verblijf in het vaderlijk huis; het tweede, de jaren, ter voltrekking zijner studiën, op een gestreng militair Institut (de Carls-Akademie te Stutgard) doorgebragt; het derde, het korte tijdsbestek zijner aanstelling als militair doctor; het vierde, dat van zijn meer los en rondtrekkend leven als privaat geleerde enz. Zonder onze herinnering ziet men misschien reeds duidelijk in, hoe elk dezer tijdvakken als een trap, als eene bijzondere bijdrage en eigen wijziging, bij de vorming van den Dichter, kan worden aangemerkt. Vooral de twee eersten zijn uit den aard belangrijk; gelijk misschien ook die latere tijdvakken, in welke hij door zijne betrekkingen, inzonderheid tot het Weimarsche hof, min of meer gebonden kan geacht worden. Van eenen
vurigen vader en eene zeer gevoelige moeder geboren, trok de jonge schiller, reeds als kind, derzelver bijzondere aandacht. Inzonderheid stout, ondernemend, en naar groote bedrijven, als 't ware, dorstende, doet hij zich voor. Men kan - meent de Levensbeschrijver - juist niet zeggen, dat de aanstaande dichter, maar wel de groote man, in het kind zigtbaar was. Dat hij juist in dit vak zijne grootheid ten toon spreidde, wordt veeleer gegist aan zijne opvoeding en vorming in het gezegde Institut te zijn toe te kennen. Hetzelve, namelijk, bepaalde alles door ijzeren wetten; de vrijheid van ligchaam en geest ging er onder even zware kluisters geboeid; zich, zelfs in ledige uren, aan eenige bijzondere liefhebberij over te geven, was naauwelijks geoorlofd; de verbeelding alleen, niet zijnde te binden, bekwam, bij schiller, eene zigtbare overmagt; poëzij werd te meer zijne liefhebberij, daar het eene verbodene vrucht was; en zelfs het zedelijk zoo wel als aesthetisch karakter des eersten voortbrengsels van zijn genie, De Roovers, draagt het zigtbaar kenmerk van dezen hatelijken toestand van deszelfs Schrijver. Wij vinden het niet noodig, zijne eigenlijke geschiedenis, naar tijdsorde, verder te vervolgen. Het is bekend, dat hij - den dienst en het vaderland verlaten hebbende, uit vrees voor vervolging, zoo het schijnt, ter oorzake

{==77==} {>>pagina-aanduiding<<}
van het straks genoemde tooneelstuk - na eenig verblijf in Manheim en elders, welhaast Saxen tot zijn woonoord verkoos, gewoon Hoogleeraar te Jena werd, en, in zijn 45ste jaar, in de naburige residentie van den Hertog overleed. Liever willen wij, ingevolge het zigtbaar doel des ganschen werks, nog iets van zijn bestaan en wording, als Dichter, zeggen. Zijne lotgevallen, die, in de schoonste en belangrijkste jaren, zeer onaangenaam waren, stemden hem eenigzins tot somberheid en eene soort van menschenhaat. Zijne verbeelding, in zekere woestheid opgegroeid, vond hiertoe te meer voedsel in zijnen geliefden shakespeare. Zijn geest, door dezen dubbelen invloed, meer tot diepheid dan klaarheid van gedachten overhellende, laafde zich gretig aan kant's verhevene zedelijke wijsgeerte. In dezer voege moest hij zeer veel medeslepends, doch tevens veel eigens en ligt berispelijks, verkrijgen. Daar zijne liefhebberij vooral op tooneelpoëzij viel, kwam hem de geest des tijds, die, van het Fransche treurspel afkeerig geworden zijnde, zich thans veelal met schrale prozaische stukjes voedde, aanmerkelijk te hulp in het vestigen van zijnen roem. Vrij en krachtig van geest, spreidde hij, in dit vak, inderdaad eenen schoonen luister en rijke verscheidenheid ten toon. In zijne Maria Stuart tot de regelmatigheid van het Fransche tooneel, in eenige opzigten, naderende; in Die Braut von Messina zelfs het Grieksche met zijne koren weer voor den dag brengende, was daarentegen de Wilhelm Tell niet anders dan een historisch schouwspel; gelijk Wallenstein reeds eene vervolgstof - niet ongelijk aan den Jozef onzes ouden vondels - in drie onderscheiden stukken had bevat, Don Carlos alle maat eener tooneelvertooning te buiten ging, en Die Räuber, Kabal und Liebe,
Fiësko, in ongebonden, schoon soms zeer dichterlijken, stijl geschreven, het kenmerk der gewone drama's van den dag droegen. Wij hebben vergeten Die Magd von Orleans te noemen. En inderdaad, dit wondervolle stuk verdient, als eene geheel eigen soort, afzonderlijk geplaatst te worden. De man, echter, van bedaarden geest en gekuischten smaak laat zich door dezen bruisenden stroom des vruchtbaren genies niet zoodanig wegvoeren, dat hij niet meermalen stoot, met eene soort van ergernis aan verscheiden gebreken blijft hechten, en - indien wij nog eens in het zelfde beeld mogen spreken - zekere troebelheid bespeurt, waarte-
{==78==} {>>pagina-aanduiding<<}
gen de klaarheid en van den beschaafden Franschman en van den eenvoudigen Griek zeer gunstig afsteekt.
Wij kunnen ons niet wederhouden, navolgenden in dit werk ingelaschten brief, rakende den beroemden man, hier voor onze Lezers te vertalen.
‘Ach, mijn Vriend! zoo menige in de verte als groot geprezen man heeft zoo veel bij mij verloren, sedert ik hem kennen leerde; doch schiller won oneindig. De eerwaardige griesbach, deze trots van Jena, dat nimmer volkomen te gronde kan gaan, zoo lang het hem nog bezit, die geheele faculteiten opweegt, sprak met achting van hem; de humane en liberale schutz had hem lief; schmidt was welsprekend in zijnen lof; reinhold werd warm, wanneer hij van zijnen vriend sprak; de geestdrift onder de studerenden was algemeen voor hem: en dit alles had ik den dag vernomen, dat ik hem zien zou. Denk zelf, met welke gevoelens ik tot hem ging; tot hem, wien reeds lang mijne bewondering behoorde. Nu zag ik hem, en was de zijne van den oogenblik af aan. ô, Het is zoo schoon, den man, dien men bewonderde, ook te kunnen beminnen!
Hij was lang van statuur, eenigzins schraal. Zijn ligchaam scheen onder de inspanningen van den geest toen reeds te bezwijken; zijn gezigt was bleek en vervallen; maar eene stille dweeperij flikkerde uit zijn schoon, bezield oog, en de hooge, vrije schedel verkondigde den diepen denker. Met vriendelijkheid ontving hij mij; zijn gansche bestaan wekte vertrouwen. In hetzelve was geenerlei afstand, trotschheid of hoogaanzienlijk air; hij was zoo open, zoo redelijk in alle zijne uitlatingen, zoo geheel alleen een schoon hart aan den dag leggende, dat het mij, eer een vierde uurs verloopen was, toescheen, dat wij elkander sedert jaren gekend hadden. Hier was echte, ware menschengrootheid. Toen ik daarna, in latere jaren, de woorden van schiller las: “Het kinderlijk karakter, dat de Genie in zijne werken afdrukt, vertoont hij ook in zijn afzonderlijk leven en in zijn karakter. Hij is schaamachtig, wijl de natuur dit altijd is; maar hij is deçent (*),

{==79==} {>>pagina-aanduiding<<}
wijl slechts de verdorvenheid deçent is; hij is verstandig, want de natuur kan nimmer het tegendeel zijn; maar hij is niet listig, want dat kan slechts de natuur zijn (*): hij is zijn karakter en zijne neigingen getrouw, doch niet zoo zeer omdat hij grondbeginselen heeft, als wel omdat de natuur bij al haar wankelen steeds wederom tot dezelfde houding terug keert, steeds wederom de oude behoeste terug brengt; hij is bescheiden, ja bloode, wijl het genie steeds zichzelv' een geheim blijft; maar hij is niet angstig, dewijl hij de gevaren van den weg niet kent, welken hij bewandelt. Wij weten weinig van het bijzonder leven der grootste geniën; doch ook het weinige, wat bewaard gebleven is, staaft deze bewering.” - Als, zeg ik, ik deze plaats las, stond, als door tooverij, het uur mijns eersten onderhouds met hem wederom voor mijne ziel, en ik riep uit: Ja, dat is schiller! zoo was hij, zoo heb ik, zoo heeft ieder hem gevonden.
In Frankfort ontving ik het treurig berigt, dat hij hoogst gevaarlijk ziek lag, dat men aan zijn opkomen wanhoopte. Naderhand heeft men de voorbarige tijding van zijnen dood zelfs door nieuwspapieren verspreid; doch de kunst van den geneesheer redde ons ditmaal zijn dierbaar leven. De Hertog van augustenburg besloot, bij dit voor hem zoo treurig berigt, den edelen zanger een gedenkteeken op te rigten. Verheugd door de weêrroeping, was het hem niet genoeg, den dooden eenen steen te hebben willen geven, maar vereenigde hij zich met den Minister, Graaf van schimmelman, en verzekerde schiller van een levenslang pensioen.
Onmogelijk kan ik mij van dit tijdsgewricht verwijderen, zonder u eenige data mede te deelen, die te zijner beoordeeling welligt niet geheel onbelangrijk zijn.
Toen schiller getrouwd zou worden, vroeg hem de predikant, welk formulier hij daarbij liefst zou gebruiken. “Het oude, het gewone, - zeide schiller, - met het kruid en de distelen op het veld. Mijne schoonmoeder - voegde hij er nevens - zal er bij zijn, en haar is ontwijfelbaar het oude formulier het liefste.” - Hier hebt gij schiller, den goedhartigen Mensch. Hij moest lange, zeer lange gesard, en dan nog wel door de gelegenheid opgewekt worden, om eene Xenie te vervaardigen.

{==80==} {>>pagina-aanduiding<<}

De waardigheid van den Dichter gevoelde hij zeer diep. Wie hem daarin aantastte, dien toonde hij trotschheid, en kon dit, zoo als hij den Dichter beschouwde, ook met grond. Verscheidene keeren had hij reeds aanzoeken, om gelegenheidsgedichten te maken, afgewezen, als eindelijk iemand hem zeer drong, en gansch niet onduidelijk merken liet, dat hem zulk eene gelegenheid, om eere te behalen, niet spoedig weer voor zou komen. “Mijnheer! - liet zich schiller hooren - heb ik mij van de wereld als gelegenheidsdichter doen kennen?” Hij ging heen, en liet den kwast staan. - Zie hier den Dichter, die zijn beroep hooger acht dan slechts verzen te maken.
Zou ik u den Geleerde schilderen, die met allen ijver naar de hoogste, bereikbare volkomenheid streeft; zoo moest ik u vertoonen, hoe hij van schutz het Grieksch geleerd, door reinhold bewogen, onvermoeid kant's Kritieken bestudeerd, en zich met de beste Dichters van alle talen en tijden vertrouwd gemaakt hebbe; en dit alles, gedurende dat hij Voorlezingen bearbeidde, welke hij telkens zoo terstond ter drukkerij kon zenden, zonder de achting zijns naams te kort te doen, gedurende dat hij bovendien als Schrijver hoogst werkzaam was.
Om ongestoorder te kunnen studeren en arbeiden, verkeerde hij de orde der natuur. De nacht, als het gedruisch des levens opgehouden heeft, alle geraas zwijgt, de buitenwereld de inwendige niet verstrooit, en men met onverdeelde kracht in zichzelven werken kan; deze, met zijne diepe rust, zijne heilige stilte, zijne plegtige verhevenheid, was hem liever dan de woelige, luidruchtige dag. Hoe zonderling het luiden mag, zoo is het toch waar: wanneer men tegen den avond bij hem kwam, kon men in zijn ontbijt deelen, en de middernacht vond hem in ingespannen werkzaamheid. Het merk van den middernacht is ook velen zijner werken onmiskenbaar ingedrukt. Ach! hij verloor daardoor slechts te veel van zijne opgeruimdheid, van de vreugde zijns levens, van zijn leven zelv', en deze gedachte heeft mij reeds menigmaal het genot zijner nachtelijke grootheid verbitterd. - Ook kan ik onmogelijk thans verder schrijven.’
Schiller, gelijk wij zoo even zagen, werkte meest bij nacht. Ook dit staat in verband, zoo wel met zijnen geest, qua oorzaak, als met dien zijner schriften, qua gevolg. Doch het had nog een' anderen nasleep, - zijne verkwijning in bloeijende jaren.

{==81==} {>>pagina-aanduiding<<}
En, men moge hem zegenen, die alzoo geen gevaar liep, zijnen roem eenigzins te overleven; die veeleer, in volle jeugd en kracht, achterbleef in het geheugen, als de schim van achilles in de Elysesche velden: wij, voor ons, meenen, dat een rijper ouderdom en onverzwakter ligchaam welligt vruchten zou hebben voortgebragt, niet min malsch en geurig, en tevens zuiverder en vaster. Inderdaad, de Duitsche litteratuur had zulken steun, dunkt ons, zeer behoefd. Schiller's poëzij werd gevoeld uit het hart te komen, en drong even daarom tot het harte door. Dat hart, min geschokt door eigen vuur en vreemden prikkel, zou hem eenmaal den regten weg, afgescheiden van alle dwaling, zeer zeker hebben doen vinden.
Tot den adelstand verheven, met eene waardige vrouw uit denzelfden stand gelukkig verbonden, liet hij haar met hare kinderen in tamelijke welvaart na; beweend van vele hartelijke vrienden, door hunnen letterroem of hoogen rang al even aanzienlijk. Zalig ruste zijne schim! op welke geene blaam van eenige bijzondere ondeugd hecht.




Eén éénig Schoolmeester onder duizend Kinderen in ééne School. Eene Bijdrage tot verbetering der Leerwijze en School-orde in de lagere Volks-scholen, door Joseph Lankaster. Naar de Hoogduitsche Vertaling van B.C.L. Natorp in het Nederduitsch overgebragt door Jan van Hulst, Laurens-zoon, Leeraar der Doopsgezinden te Norden. Te Haarlem, bij A. Loosjes, Pz. 1811. In gr. 8vo. 202 Bl. f 1-10-:

Op welke wijze kunnen de openbare scholen het meeste nut stichten? Hoedanig worden aldaar beschouwing en praktijk het best vereenigd? En welk is het beste middel om in eene talrijke schole de orde te bewaren? Op deze drie belangrijke vragen antwoordt de Heer lankaster in dezer voege: De leermeester, die zijn beroep en veel omvattenden pligt wel kent en behartigt, - want beide deze vereischten zijn onontbeerlijk, en hoe dikwerf mangelen zij nog in velen, zelfs onder hen, die den meesten naam hebben! - leere veel en doelmatig, met den minsten omslag en de grootste stilte, niet met

{==82==} {>>pagina-aanduiding<<}
of uit boeken, maar door voorbeeld, dat alle klassen, waarin de schole verdeeld is, altijd bezig houdt! En zie hier juist het raadsel opgelost, waarom nog vele scholieren zoo weinig voordeels trekken uit hun aanhoudend schoolgaan, omdat, zelfs in de beste scholen, nog zeer veel van dit albevattend antwoord ontbreekt. Neemt dan gij allen, die onderwijzers zijt der jeugd, eerwaardig door uwen stand en door uwe pligten, - zoo wel gij, die lagere en aanzienlijker klassen van scholieren van meerder of minder getal in het openbaar onderrigt, als gij, die huis-opvoeders en opvoedsters zijt van beiderlei geslacht, - neemt gij allen dit boek van lankaster in handen, beoefent het ernstig, brengt het nuttige daaruit over tot uwe plaats van onderwijs, en gij zult daarvan den rijksten zegen oogsten!
De zoo even genoemde zeer ervarene leermeester deelt ons in het hier boven aangekondigd werk een uitvoerig berigt mede van den aanleg zijner schole, welke bestemd is om 800 jongens en 200 meisjes, onder zijn hoofd-opzigt, te onderwijzen. Wij zullen hetzelve in korte stellingen overnemen.
De voorname grond, waarop de inrigting zijner schole berust, is de waarneming, dat de heerschende trek in het karakter der jeugd eene bijkans onweêrstaanbare zucht is tot werkzaamheid. Hij geeft aan dezen trek eene goede rigting, houdt alle scholieren altijd en aangenaam bezig met tijdbesparing, en werkt daardoor te gelijk op de vermeerdering van kennis en op het hart. - Zijne school is voor het leeren der letters, het spellen, lezen en schrijven, verdeeld in 8, en bij het cijferen in 12 klassen. Het een en ander wordt onderwezen in zand, op bordpapier en op leijen. Bij elke klasse is een opziener, uit de best gevorderde en verdienstelijkste leerlingen gekozen, die zorg draagt, dat de eene knaap den ander goed onderwijst. Men begint van het eenvoudige, gaat voort tot het zamengestelde, en eindigt met proeven uit het hoofd of voor de vuist. Langs dezen weg is niet één boek in gebruik; alles geschiedt door zinnelijke aanwijzing of voorbeeld. - Even eenvoudig is het bestuur zijner schole, als zijnde in handen van éénen algemeenen leeseoordeelaar en van de onderwijzers van elke klasse, die aan hem zijn ondergeschikt, en vindt zijnen steun in den naijver, opgewekt door openbare belooning, welke bestaat in het dragen van een lederen blad of

{==83==} {>>pagina-aanduiding<<}
zilveren eerpenning, die zijne verdienste omschrijft. - Ieder onderwijzer is voor de reinheid, orde en stilte in zijne klasse verantwoordelijk, en is voorzien van klaagkaartjes, die de overtreders blootstellen aan de schandstraf of van omhangen te worden met een bordpapier, waarop zijn misdrijf geschreven staat, of eene tinnen of papieren kroon op het hoofd te ontvangen, of wel van in de school te blijven en op zijne plaats met een hout om den hals te moeten blijven zitten. De morsigheid in het bijzonder wordt gestraft met eene afwassching voor het oog der geheele school. - De school-orde is allezins stipt. Zorgvuldig worden de namen der aan- en afwezigen opgeteekend, al wederom met tijdbesparing, daar ieder scholier van elke klasse door een afzonderlijk nommer wordt gekenmerkt, en deze nommers op ééne rij aan den muur geschreven staan. Ieder houdt zijne kleederen bij zich, en de lei, zijnde het éénige gereedschap, dat hij behoeft, hangt vóór zijne plaats. Het inkomen en uitgaan draagt zich even geregeld toe.
Deze is de inrigting, door den Heer lankaster voor zijne talrijke school daargesteld. Hij zelf heeft dit alles in het breede ontvouwd, en de toepassing daarvan opgemaakt op de gewone kinder-, meisjes- en armen-scholen, welke hier ter plaatse niet bij uittreksel kunnen medegedeeld, maar in het boek zelf moeten nagelezen worden, en waarin ieder gewis de aangenaamste voldoening van zijnen lust tot onderzoek zal vinden, door de menigvuldige voortreffelijke wenken, die overal voorkomen, vooral omtrent de nijverheids-scholen op het land, waarin de jongens tot arbeid en de meisjes tot huisselijke pligten moeten worden opgeleid.
Intusschen behoeft de Recensent den lezeren dezes boeks niet te erinneren, dat deszelfs voorname strekking tot Engeland bepaald is, en alzoo tot een land, alwaar, ondanks de meerdere zorg van afzonderlijke vrienden des menschdoms in de laatste vijfentwintig jaren, de volks-scholen nog zeer jammerlijk gesteld zijn, alwaar het burgerlijk bestuur zich of weinig, of welligt geheel niet, met de scholen bemoeit, en alwaar het niet zeldzaam is, de nutteloosheid, ja zelfs de schadelijkheid van het openbaar onderwijs der lagere volks-klassen door mannen van aanzien in het openbaar te hooren verdedigen. Bij zulk eenen toestand moest gewisselijk eene inrigting, als die

{==84==} {>>pagina-aanduiding<<}
van den Heer lankaster, en dus al wederom van een afzonderlijk persoon buiten eenige medewerking van het stedelijk bestuur van Londen, een ongemeen opzien baren, en bij ieder weldenkenden zoodanige goedkeuring en ondersteuning vinden, dat zij aan elken reiziger als eene van de merkwaardigheden der hoofdstad wordt aangewezen. Hoe geweldig nu zulk een jammerlijken toestand van het openbare schoolwezen moet afsteken bij dat van het allezins beschaafde Frankrijk; hoe zeer dit even zeer moet afsteken bij de Hollandsche Departementen, alwaar het schoolwezen niet slechts algemeen, maar op eenen zeer uitmuntenden voet is ingerigt, zoo veel te gereeder zal dan ook de opmerking van ieder lezer zijn, dat in dit boek honderde zaken voorkomen, welke reeds sedert een aantal jaren alhier in praktijk waren, en alzoo thans niet meer toepasselijk kunnen wezen. Van dien aard, bij voorbeeld, zijn de waarnemingen des Schrijvers omtrent het godsdienstig onderwijs, welke, wat het doel betreft, wel waar en goed zijn, maar in hare wijzigingen zoo veel onnoozels, ja, mogen wij het zeggen, zoo veel verkeerds behelzen, dat zij welligt door elke volksen dorps-, althans zeker door elke stads-school hier te lande, zeer verre worden overtroffen. Weiligt is ook het hoofdstuk der belooningen en straffen, en bepaaldelijk der laatste, aan zeer gewigtige tegenbedenkingen onderhevig. Dan, de Recensent prees dit werk geenszins aan als volmaakt in alle zijne deelen; maar hij beval het daarin als hoogst belangrijk, omdat hetzelve, bij het onderrigt van de grootste stilte in eene talrijke school, tevens de wijze aan de hand geeft, om dezelve altijd bezig te houden, zonder daartoe een aantal boeken te behoeven; welke manier van handelen, zoo uitlokkend voor eene gemakkelijker beschaving, nog aan zeer vele, zelfs nog aan de beste scholen ontbreekt.
Alzoo behoeft- de Recensent niets meer te zeggen ter aanprijzinge van een werk, dat geen uittreksel gedoogt, en dat ieder leermeester, die niet uit dwaze eigenliefde aan zijn eigen schoolstelsel gehecht blijft, zelf moet lezen en beoefenen. De vertaling is, voor zoo ver wij uit den goeden zamenhang oordeelen te mogen besluiten, zeer getrouw, en tevens vrij van onduitsche bewoordingen. Ook stijl en spelling zijn allezins naauwkeurig. Ofschoon de vertaling niet geschied zij naar het oorspronkelijk Engelsche, maar volgens de Hoogduitsche van den

{==85==} {>>pagina-aanduiding<<}
met roem bekenden Heer natorp, zal de Hollandsche lezer daarbij echter niet alleen niet verliezen, maar in tegendeel zeer veel winnen, naardien de Vertaler de belangrijke aanmerkingen van den laatstgenoemden omtrent dit werk heeft overgenomen, voor zoo ver zij hem toeschenen voor de behoeften van onzen bodem geschikt te wezen, met bijvoeging van enkele nieuwe; welke taak, gelijk uit de gansche voordragt blijkt, aan den kundigen Vertaler zeer wel mogt worden toevertrouwd.




Handleiding voor eerstbeginnende Leerlingen in de Fransche Taal, tot de verbuiging der Zelfst., Bijvoeg. en Voornaamwoorden, met eenige Opstellen om te vertalen, ter toepassing van dezelve. Ten dienste der Fransche en Hollandsche Scholen. Door A. Kappelhoff, Fransch en Hollandsch Schoolhouder te Amsterdam. Te Amsterdam, bij A. Meijer, Schalekamp en van de Grampel. In kl. 8vo. IV en 374 Bl. f 1-2-:

Gaarne bekennen wij met den Schrijver van deze Handleiding, dat de Fransche Taal niet alleen de meest gebruikelijke en de meest nuttige, maar thans, als de algemeen heerschende in dit Rijk moet beschouwd worden, ja onontbeerlijk voor wel opgevoede Kinderen is, enz.; ook, dat het voor hem die Onderwijs geeft, en, zonder Tegenspraak, met de Gronden der Talen, welke hij onderwijst, dient bekend te zijn, geene buitengewone Bekwaamheid, maar eene noodzakelijke Vereischte is, dat hij, als Onderwijzer, in dezelve ervaren zij, zal hij bekwame Leerlingen maken (vormen); te meer wanneer hij Denkenden, Meergevorderden onderwijst.
De Schrijver zal dus ook, twijfelen wij geenszins, gaarne met ons instemmen, dat het voor hem, die als Schrijver voor het Publiek optreedt, en niet alleen voor Leerlingen, maar ook voor zijne Medeonderwijzers, ten dienste hunner Scholen, schrijft; dat het voor hem, zeggen wij, nog eene grootere noodzakelijkheid is, dat hij niet alleen met de Gronden der Talen, welke hij door zijne werken wil onderwijzen, maar met al wat deze talen betreft, bekend zij.
Zonder (schoon uit een' of anderen hoek) een' onverdien-
{==86==} {>>pagina-aanduiding<<}
den Blaam, onder een' of anderen Schijn, op dit werkje te willen werpen, om den Uitgever en Schrijver niet evenzeer te benadeelen, zullen wij de vrijheid gebruiken, om hier eenige onzer aanmerkingen ter neder te stellen, die wij, schoon misschien zonder de gewenschte Vrucht voor den Criticus, niet ongepast achten.
De Latijnsche zinspreuk van cicero op den titel; de Fransche van voltaire op de volgende bladzijde; die van virgilius en terentius, benevens twee andere Latijnsche spreuken; de aanhaling van alcibiades en de Atheners, in eene noot op het voorberigt, komen ons al aanstonds als overbodig, te gezocht enz. voor. Het eenvoudige is het zegel van het ware.
Hoezeer het voor den Heer kappelhoff, voor velen zijner Vrienden, en voor den Uitgever bekend zij, dat de Handleiding voor eerstbeginnenden in de Engelsche Taal geene navolging is van andere Nederduitsche Auteuren, is en blijft zij zulks voor het Publiek; wijl het werkje van den Heer j. van wijk, roelandsz., reeds lang in het licht gegeven was. Dan, dit doet minder ter zake; maar, wat moeten wij van het thans voor ons liggende werkje zeggen? Is hetzelve geene navolging? Wij houden ons van het tegendeel ten volle verzekerd: op verscheidene bladzijden, vinden wij niet alleen geheele volzinnen, maar hier en daar bijna geheele opstellen uit agron's zoo zeer bekend werk overgenomen.
Wij vermeenen, dat deze Handleiding al te veel met regels, verbuigingen van zelfstandige, bijvoegelijke en voor-naamwoorden opgevuld is: het mangelt immers den Onderwijzeren niet aan goede Spraakkunsten, zoo min in de Hollandsche als in de Fransche talen; en eene korte, doch duidelijke, mondelijke voordragt van den Onderwijzer doet meer af bij den leerling dan een geheel boekdeeltje met taalregels. Ook beslaat de tusschenregelige vertaling (traduction interlinéaire) in dit werkje al te veel plaats. Waarom, daar toch de vertaling der woorden met cijfers aangewezen wordt, de herhaling van de Hollandsche woorden hier wederom achtergesteld? Indien deze herhaling geschied ware onder eenige opstellen, waarin opzetteijke fouten tegen de Hollandsche taal en derzelver regels gemaakt waren, zoo als in de naambuigingen door den Heer i. van wijk, dan kon die herhaling van nut zijn; doch

{==87==} {>>pagina-aanduiding<<}
wij vinden hier geenszins de reden, waarom dezelve geschied is. - Over het gebruiken van 6 naamvallen, en de benaming van Nom., Genit. etc., zullen wij, kortheidshalve, niets aanstippen.
De menigvuldige herhaling van: pour être déclinés par coeur, ou par écrit par le disciple, boven elken regel, is zeer stootend. Op bl. 17 vinden wij: la Héroine; schoon Héros eene h aspiré heeft, worden, volgens de Dict. de l'Academie en andere, de woorden: Heroï-comique, Heroïde, Heroïne &c. met eene h non-aspiré geschreven. Velgens het genoemde Woordenboek, landré en agron en anderen, is Mou geene ossen-, (bl. 16), maar eene kalfs- of lamslong. Jacht voor Yacht, Groenlande (f.) voor Le Groenland (m.), Stocholm voor Stockholm enz., zijn in een Leerboek onbehoorlijke misstagen. Onder de verkleiningwoordjes staat in de verbuiging Levreau, enkelv. en Levreaux, meerv. moet Levraut en Levrauts zijn; bl. 92. Lapereau en niet Lapreau. De verkleiningwoordjes, Canivet, Cicogneau, Hommelet, Mantelure (wel Mantelet), Porcelet, Poilon, (wel Poëlon), Boursette, Chauffe-chemise, zijn in de Dict. de l'Acad. niet te vinden; en, schoon Hommelet en Boursette door landré en agron gebruikt worden,
gelooven wij echter, dat deze laatsten over de eerste niet kunnen beslissen. Bl. 151. Turque, moet noodzakelijk Turc zijn. Bl. 156. De arme Koning; dit arme wordt door pauvre vertaald, onzes inziens beter door malheureux. Bl. 160. dangereuse moet dangereux zijn, wijl het op exemple, m. (voorbeeld) slaat. Bl. 162. wordt Zuiderzee door Mer du Sud ou Zuiderzé vertaald: door Mer du Sud verstaat men immers Océan pacifique ou grand Océan? Ook wordt Zuiderzee mase., Départ. du, en niet de la Zuyderzé, geschreven. Bl. 169. le plus dure, le plus transparente, en bl. 83. Raisins sec; (le of dure, le of transparente, Raisins of sec zijn fouten.) Elders, Ville Capitale; men gebruikt enkel Capitale, dit zegt genoeg. Bl. 200. les obéír moet leur obéir zijn, wijl dit werkwoord niet den 4den, maar den 3den naamval beheerscht. Overal vinden wij Caffé, echter op bl. 83 Café, zoo als het moet zijn. Lustre, f. is m. Instruit, bl. 173, moet noodzakelijk door enseigné vertaald worden.
De opstellen over de hoofd-, rangschikkende en andere getallen zijn gepast, en verdienen, onzes inziens, goedkeuring; over elk der drie laatste getallen hadden wij gaarne twee of drie opstel-
{==88==} {>>pagina-aanduiding<<}
len meer gezien. Bl. 202. Le Danube.... à Souabe, moet dans la of en Souabe zijn; anders zou men zich ligtelijk kunnen verbeelden, dat Souabe eene stad, dorp of vlek ware. De voorbeelden op bl. 236. C'est moins de faveur, etc. en bl. 240. Henri, qui fut surnommé, etc. komen ons als slecht gesteld voor. Id. 240. Les nombres au lieu de lettres moet door les chiffres etc. (caractères qui représentent les nombres) vertaald worden; 136. de fine cruauté, d'orageuse amitié, is, naar onze gedachten, slecht of liever geen Fransch; ook hadden wij hier liever d'excellent dan précieux bij - Hypocras, zoo als op bl. 80, en niet Hippocras. Liever hadden wij ook, bl. 122, 123, l'action cruelle, la leçon utile, le poëte ingenieux, la demoiselle vertueuse, le tuteur injuste, l'aumône libérale, la personne orgueilleuse gelezen, dan volgens de Holl. woordschikking het bijv. voor het zelfst. naamw. te plaatsen: dit strijdt tegen de welluidendheid der Fr. taal; ook op bl. 137. de délicates cerises, beter des cerises délicates. - De regel over het plaatsen van het bijv. naamw. bl. 116, gaat niet
altijd door: une action pieuse is meer welluidend dan une pieuse action, zoo als in de Dict. de l'Acad. bij het woord pieux, als ook bij de woorden Poëte, Cerises, Tuteur enz., de bijv. achter de zelfst. naamw. gevonden worden.
Bl. 114. un Palais bâti de pierre taillée; in het genoemde Woordenboek vindt men wel: Pierre de taille, Bâtiment de pierre de taille etc.; wij herinneren ons niet, ergens de pierre taillée gelezen te hebben. Bl. 99. het luiden, door au son vertaald, zijn son, het luiden, zelfst. naamw. en geen verb. of werkw., zoo als die aangeteekend staan. - Wij zullen ons van verdere taalkundige aanmerkingen, welke ons dit werkje nog verschaft, onthouden; wij zijn reeds al te breedvoerig.
De Hr. kappelhoff zegt in het voorberigt: om hen (hun) namelijk den leerlingen, het overzetten zoo gemakkelijk te maken als dit mogelijk is. Dit heeft de Schrijver, naar onze gedachten, al te gemakkelijk gemaakt. Zoo vinden wij, na eene uitlegging van bijna 40 bladzijden over de bijv. naamwoorden, over de verbuigingen der bijv. en zelfst. naamwoorden, met de verbuigingen der drie lid woorden, benevens de daarbij opgegevene voorbeelden ter verbuiging, bijna onder al de opstellen over de bijv. en zelfst. naamwoorden, bl. 145, onder die over den vergelijkenden, bl. 162, en onder die over den overtreffenden trap,

{==89==} {>>pagina-aanduiding<<}
de bijv. naamwoorden verbogen, en met plus en le plus daar voor, niettegenstaande deze verbuigingen op bl. 105 enz. duidelijk geleerd worden. Waarom zulks niet den Leerlingen overgelaten? Wanneer deze hierin misslagen begaan, hebben de Onderwijzers van de Holl. en Fr. talen (want het boekje is ten dienste hunner scholen opgesteld) des te beter gelegenheid om hun het waarom te verklaren, en daarvan de verdere toepassing te maken. Mogelijk is zulks geschied om het den Onderwijzeren ook gemakkelijk te maken, wijl de leerlingen, op deze wijze, bijna geene fouten zullen begaan. Indien dit het oogmerk van den Schrijver geweest zij, had hij slechts de geheele vertaling van elk opstel et naast of er onder te plaatsen, zoo als in de laatste tien opstellen, bijna, gedaan is.
Volgens belofte van den Schrijver, hebben wij een vervolg op het voor ons liggende werkje, over de werkwoorden handelende, te wachten. Ware het ondertusschen niet beter, zich eerst een weinig meer in de gronden der taal en de spelling der woorden te oefenen, eer men, om anderen te onderwijzen, voor het Publiek ten voorschijn treedt? De aangewezene fouten enz. bewijzen genoegzaam, dat wij den Schrijver niet ten onregte dezen wehneenenden raad toedienen. Hij oefene zich ook vooral in de gronden der Holl. taal, die toch op alle welingerigte Scholen regelmatig onderwezen worden. Wij zouden te wijdloopig worden, indien wij de tegen die gronden begane fouten alle wilden aanstippen; het behoeft ook niet, zij vallen den kenner van zelf in het oog. Even zoo zullen wij ons ook onthouden van algemeene aanmerkingen op den inhoud der opstellen, waarvan onder andere No. 26, op bl. 372, der jeugd te veel aanleiding tot ongeoorloofde spotternij geeft, en haar ligtelijk het voorbeeld van die moedwillige knapen zoude kunnen doen volgen; dat toch, vertrouwen wij, des Schrijvers oogmerk niet zal zijn. - Met nog ééne vraag zullen wij onze beoordeeling besluiten. Hoe toch weet de Hr. kappelhoff, bl. 182, zoo juist het gewigt van de spies en het borstharnas van den Reus goliath? Denkelijk uit de II. Schrift. Dan, uit deze zelfde bron puttende, zoude hij ook de lengte van den Filislijn hebben kunnen opgeven: deze was, volgens I Sam. XVII:14, zes ellen en eene span; dus, volgens onze maat, veertien rijnlandsche voeten. Zóó groot wierd toch wel bezwaarlijk eenig aardbewoner! En ware het niet het beste, dat men der-
{==90==} {>>pagina-aanduiding<<}
gelijke berekeningen, die men toch, gelijk den Heere kappelhoff zelven genoegzaam bekend zal zijn, niet naauwkeuriglijk kan nagaan, geheel achterwege
liet?





Proeve eener vrije navolging in Alexandrijnsche voetmaat van het Gedicht Montmartre (door den Heer Mr. J. Meerman in hexámeters), door A. Loosjes, Pz. Te Haarlem, bij A. Loosjes, Pz. 1812. In gr. 8vo. f :-15-:

Nog onlangs deden wij verslag van het Dichtstuk des Heeren meerman, waarvan het voor ons liggende eene navolging is. Het min algemeene gebruik der zesvoetige maat in onze Poëzij heeft zekerlijk den Heer loosjes bewogen, om deze voetmaat, die als zoodanig bij onze Landgenooten minder bekend en ook minder gewild is, door de Alexandrijnsche te vervangen, welke in onze deftige dichtstukken doorgaans gebezigd wordt. Aan zulk eenen arbeid is ongetwijfeld veel moeite vast, en daarbij is het de ondankbaarste, dien wij kennen. Den Dichter, die oorspronkelijk zekere voetmaat bezigt, vloeit, wanneer hij waarlijk Dichter is, een stroom van denkbeelden toe, die zich, te midden zijner hooge verrukking, als van zelve in de maat vlijen. Immers, zulk een Dichter is onbepaald gebieder van zijn onderwerp. Reeds veel minder is dit het geval bij den dichterlijken vertaler. Hij is gebonden aan een model, 't welk hij niet mag uit het oog verliezen; elke zijner schreden is wel niet afgebakend, daar hij eene andere taal bezigt, en dus vele vrijheden mag nemen; doch zijn hier toch reeds de wieken van het Genie aanmerkelijk besnoeid; hij is de icarus, die zich niet boven zijnen Vader daedalus mag verheffen. Maar, welke moeten nu de kluisters zijn, waaraan een navolger in eene andere voetmaat der zelfde taal is vastgeklonken! Hij kan zich met het oogmerk, dat genen ter verontschuldiging van vele feilen strekt, om namelijk zijne landslieden van schoonheden, in eene vreemde taal voorhanden, niet onkundig te laten, in geenen deele behelpen; hij is genoodzaakt, niet slechts zoo goed, maar beter te doen dan zijn model. Immers alle de genen, die zijn werk lezen, kunnen ook zijn modèl raadplegen; en, wanneer nu zelfs alles gelijk

{==91==} {>>pagina-aanduiding<<}
staat, is nog de vraag: cui bono? In zoo verre de navolger waarlijk Dichter is, zal hij de schrale eer verachten, van een bloot werktuigelijk kunststuk geleverd te hebben, 't welk met zijn voorbeeld volmaakt overeenstemt, doch zonder het te overtreffen. Het éénige goede dus, 't welk zulk eene navolging kan hebben, is, diegenen, welke nu eenmaal volstrekt geene Hexameters lezen willen, toch van een schoon gewrocht, in die voetmaat geschreven, niet onkundig te laten. Doch dan moet ook de Dichter, om de aangevoerde redenen, trachten, niet beneden of gelijk met zijn Modèl te blijven, maar hetzelve te overtreffen. Hij moet zich vooral op vloeibaarheid van versificatie toeleggen, daar dit misschien de klip is, waarop tot nu toe alle Hexameters in onze taal gestrand zijn, en stranden moeten.
Niettegenstaande alle deze zwarigheden, heeft de Heer loosjes den gemelden arbeid op zich genomen. Op vele plaatsen blijft zijn werk het oorspronkelijke zeer getrouw; op andere is het meer eene uitbreiding. Menige schoone en treffende plaats, menigen vloeijenden regel zal men hier aantreffen; doch de Dichter houde het ons ten goede, wanneer wij betuigen moeten, in deze Proeve meer onwelluidendheid en stroefheid te hebben ontdekt, dan wij volgens zijnen doorgaans vloeijenden dichttrant mogten verwachten. Wij stellen dit gaarne op rekening der bijna onoverkomelijke zwarigheden, die wij boven aanstipten, en welke eener navolging van dezen aard altijd zullen in den weg staan; nogtans zijn wij verpligt, ons oordeel door blijken te staven. Hoe hard is niet de volgende plaats: (bl. 8. 9.)

Nog tuigt dat ingewand, de kunstzaal der Natuur 
Van vroegere Eeuw, den schok geleden in dat uur, 
Zoo rijk in zeldzaamheên van Delf en Dierrijks wonderen. 
Vuur, water, aarde, stoom, van boven en van onderen 
In kampstrijd met elkaâr, bestormden uw gevaart. 
't Gebeent van duizende Diersoorten, nog bewaard 
In uwen boezem, is gestapeld op elkanderen. 
 
... Het gebeent, dat schier geen schepsels past, 
Thans levende op deez' bol, vertoonende aan onze oogen, 
Houdt gij het menschenras met siddring opgetogen, 
Wijl der Cuviers vernuft, wier oogstraal niets ontvliedt, 
Daarin de wrakken van een vroegre wereld ziet. 


{==92==} {>>pagina-aanduiding<<}

De volgende, vrij onverdiende lofspraak op den wreeden clovis kon ook vloeijender zijn: (bl. 11.)

En gij, Montmartre, zaagt, aan 't hoofd dier schaar van Vorsten, 
Vorst Clovis, groot door deugd, door krijgsbeleid en moed, 
De stad vermeestren, die zich uitbreidt aan uw' voet. 
Gij zaagt hier in die stad den Adel en de Grooten 
't Zaam roepen, om met hun, als met zijn bondgenooten 
Voor alle volkeren, door zijne magt tot een 
Gesmolten, hun tot heil, zachtaarde wetten smeên. 

(Bl. 15.)

De aankweeking van de jeugd, der wetenschappen groei. 

(Bl. 17.)

En beider bloed gemengd, gedommeld onderéén. 

Bloed ondereen te dommelen, is eene nieuwe spreekwijze, die zich althans niet door bevalligheid aanbeveelt. (Bl. 31.)

Hoe wordt elk wetenschap g'eerbiedigd en bemind. 

Kleinigheden! vitterijen! zullen sommigen zeggen. Maar zij zijn dit niet in een Dichtstuk, juist geschikt om eene voetmaat, die men doorgaans om hare stroefheid in de Hollandsche Poëzij voor min verkieslijk houdt, door eene andere van meer algemeen gebruik, en die bij ons welluidender is, te doen vervangen. Welluidendheid behoort dan ook eene der hoofdverdiensten van het nieuwe Dichtstuk te zijn.
Zoo zeer wij echter ons gedrongen voelden, ons oordeel over de harde plaatsen van dit Gedicht door bewijzen te staven, even zeer vereischt de billijkheid, dat wij de beteren erkennen. Gaarne zouden wij ook hiervan iets ter proeve mededeelen; doch, daar wij reeds ten tweeden male onze Lezers bij den Montmartre toeven, meenen wij met deze welmeenende erkentenis te kunnen volstaan.

Tafereelen uit het Huisselijk Leven, door August Lafontaine. In twee Deelen. Uit het Hoogduitsch vertaald. IIde Deel. Te Groningen, bij W. Wouters. 1812. In gr. 8vo. 249 Bl. f 1-16-:

Het eerste Deel van deze Tafereelen rekenden wij juist niet onder de allervoortreffelijkste schriften van den in dit vak be-
{==93==} {>>pagina-aanduiding<<}
roemden man; hoewel wij het gaarne den lof gaven, dat het niets behelsde, hetwelk de zedelijkheid kwetsen kan, en dat de roman met smaak en welgeschreven is. Aan dit tweede Deel geven wij gaarne denzelfden en nog hoogeren lof, en de lezing gaf ons een zeer aangenaam onderhoud. Het bevat eene ook op zich zelve staande Geschiedenis: natuur en kunst, of de dwalingen des levens. Graaf hans, als kind, comme il plaisoit à Dieu op het land opgegroeid, met de lieve, zachte sophia, een eenvoudig kind der natuur, werd een man van zeer goeden aanleg, een uitmuntend hart, en zeer vaste Christelijke beginselen. Familie-belang wilde hem gaarne verbinden met zekere emelina, zijne bevallige en in ieder opzigt uitnemend beschaafde en gevormde nicht; eene dame du ton. Het had natuurlijk moeite in, eer men haar overhalen kon tot het plan: dan, niet alleen kwam zij er toe door redenen van convenance; maar toen zij den man leerde kennen, onderscheidde zij hem, en kleefde hem aan met geheel haar hart. Met dat al werd het Familie-plan eindelijk vernietigd, en de beschaafde, uitmuntend bevallige emelina schoot op de proef verre te kort bij de in alle opzigten mindere sophia, en had het hare door kunst beschaafde en verwrongene handeiwijze eeniglijk te wijten, dat de edele man, die haar innerlijk bemind had, en hare meerdere waarde volkomen gevoelde, zijne hand en hart aan de eenvoudige sophia gaf. Welk belangrijk meisje intusschen, zoo wel als Graaf hans, toch verwonderlijk snel in eenen zeer korten tijd al die beschaving van verstand en zeden had opgedaan, welke voor de genoegens des levens in eenen hoogeren kring zoo voordeelig zijn. Zij was
eene vrouw geworden, zacht en vriendelijk, vol talenten, bekwaamheid en kundigheden, zonder zich iets te laten voorstaan, het sieraad en de kroon van het aanzienlijkst gezelschap: zoodat het spreekwoord: ‘wat hansje verzuimt, haalt hans niet weer in,’ in Graaf hans en zijne sophia niet wordt bewaarheid; hetwelk ons echter eene uitzondering voorkomt op de vrij algemeene ondervinding, hoewel ‘on est rien que par la caeur’ geheel door ons toegestemd, en door dezen roman uitmuntend bevestigd wordt.


{==94==} {>>pagina-aanduiding<<}

Almanak van Vernuft en Smaak. En: Almanak voor Vrouwen door Vrouwen. Voor het Jaar 1813. Beiden te Amsterdam, bij de Wed. J. Dóll. Elk 18 St.

Het strekt ons tot een bijzonder genoegen, den steeds toenemenden glans der Hollandsche Dichtkunst tot zelfs in onze Almanakken te zien doordringen. En het is hierom, dat wij, de twee opgemelden in de vorige maand niet kunnende aankondigen, echter niet willen afzijn, daarvan alsnog met een woord te spreken. Inderdaad, het eerstgenoemde dezer Jaarboekjes bevat eene verscheidenheid van dichtstukjes, sommige van welke den keurigsten bundel geene oneere zouden doen, en eene blijvende waarde bezitten. Ook deden ons de letteren B., K.W.B., H., T., L., achter eenige dier stukjes geplaatst, maar nog veel meer de stukjes zelve, beroemde namen spellen. Ons bestek gedoogt niet, deswege in bijzonderheden te treden. Inzonderheid beviel ons het regt Vaderlandsche verhaal, bregitta proosten; van welke weergalooze Vrouwe de Drossaard hooft, (Ned. Hist. Deel I. bl. 337) in zijn krachtig proza, melding doet; welk verslag wij, tot eer van eene onzer vrouwelijke Landgenooten, gaarne opnemen:
‘Hoe 't met hem (bossu) afgeloopen was, vernaamen de burghers, tot Haarlem in hechtenis zittende (1573), bij zeeker briefken, verborghen in een pijpken en kop booters: zeggende de boode hun aan, zij zouden de booter wel proeven; op dat m'er hun meer af bestelde, indien z'er smaak in vonden. Dies ontgon men ze daatelijk: en Burghermeester kies, het briefken geleezen hebbende, zeide tot d'anderen; daar was een kabbeljauw gevangen, en zijn rob wel hondertduizent gulden waardt. Met een gaat het op een aanheffen van psalmen en lofzangen, tot groote verwondering der Spaanschen, die noch geen' tijding hadden. Onlank daarnaa, alzoo 's Graaven vrunden zich pijnden, den Landtvooghdt tot wisseling van gevangenen te beweeghen, werd de zelfste Burghermeester op zijn' trouwe geslaakt, om met verdugo, daaraf, t'Amsterdam te gaan spreeken. Een strenge geest stak 'er in kies, te recht gepartuurt met een' vrouw van gelijke hartvoghtigheit, die verdient heeft haaren naam

{==95==} {>>pagina-aanduiding<<}
uit het graf der vergeetelheit te houden. Zij hiet dan brecht engberts proosten, en had, voor den afval der stadt, haaren man, die grootelijx in 't oogh, en naagetracht was, niet alleen binnen 's huis verhoolen gehouden, maar hem ook heimelijk een kindt geteelt. 'T welk, mits de Schout naast haarent woonde, met des te meer gevaars vermengt was. Ook gebeurd' het, terwijl zij droegh, dat de Schout kies quam zoeken, haar ooverstrijdende, tot blijk zijner jeeghenwoordigheit, dat zij zwanger ging. Waarop zij, zonder zich anders t' ontzetten, om 't hinken zijner bewijsreede aan te wijzen, koelmoedelijk antwoordde, dat de wegh voorbij de deur lagh. Jaa zij ging in de zelve staan, des andren daaghs naa 't baaren; naabootsende in eere, 't geen uit vreeze voor schande, somtijds de geene doen, die haar' eer quaalijk te raade gehouden hebben. Naa zoodaane proeven van aankleevende trouwe, wilde zij ook den reisveirdighen, naa Amsterdam, verzelschappen. In 't afvaaren met een' ope schuite, werden, bij zeekere Hooghduitschen, eenighe quansuis eerscheuten gedaan; een, der welke ('t zij onverhoeds oft willends) met een loodt haaren arm trof, dat het in de schenkel steeken bleef. Zij, kennende haaren man voor fors, als hij was, en oploopende, verbeet zich, zonder hagh oft wagh te zeggen, uit zorghe dat hij opstuiven, en zich aan den schieter vergrijpende, in zijn' gewisse doodt zouw streeven. Ende werd niemandt der wonde gewaar, voor dat haar 't bloedt bij de kleederen quam needer vlieten. Wel ontstak toen zijn' gramschap, willende met geweldt aan landt. Maar midlertijdt was men voortgevaaren, de quetser verre, en de heevigheit liet zich allenskens neederzetten.’

Zie hier nog een aardig stukje in den trant van Vader cats:

	Mijn kaars heeft op den togt gestaan.
Als gij een kaars, die helder brandt, 
Met oogmerk juist zet aan den kant, 
Van waar de togt, van waar de wind 
Tot haar gereeden toegang vindt; 
Dan blaast die, met een snel geluid, 
Dikwerf het gansche kaarslicht uit. 

{==96==} {>>pagina-aanduiding<<}

Maar, is zijn kracht daartoe te zwak, 
Het licht krijgt daarom toch een' krak; 
Want, die vermetelheid ter straf, 
Loopt dan de kaars geweldig af; 
En plaatst gij, bang voor wind en locht, 
Haar niet wat spoedig uit den togt, 
Dan brandt de kaars, naar mijn begrijp, 
Ook al heel spoedig in de pijp, 
En van 't katoen en van het smeer 
Trekt zij welhaast geen voedsel meer; 
De vlam was, ja, een poosje groot, 
Maar 't licht is nu voor altijd dood. 
Zoo gaat het ook het menschlijk lijf, 
Bekwaam tot zoo veel nut bedrijf, 
Wanneer 't de tegten van het hart 
Steeds roekeloos en dwaaslijk tart. 
Want, zoo 't zich daardoor slingren laat, 
En weet van stilstaan noch van maat, 
Dan wordt, wat poezel is geweest, 
Weldra bijna geheel ontvleescht; 
Dan waggelt het, slechts vel en been, 
Daar als een half geraamte heen, 
Tot dat het jong, terwijl het mort, 
In 't huisje van zes planken stort. 
Dus, vrienden, of het baten mogt, 
Houdt uwe kaarsen uit den togt! 

De dus genaamde moederlijke teederheid van blanca, Koningin van Castiliën, zouden wij liever moederlijke eigenzinnigheid of praalzucht heeten; en, den Tom Jones van fielding als eene lectuur voor jonge juffers opzettelijk en in de eerste plaats aan te bevelen, zouden wij voor 't minst onvoorzigtig noemen; gelijk wij zelfs de algemeene aanprijzing der Romans van eenen lafontaine tot zoodanig einde niet kunnen goedkeuren. De proza-stukjes hebben ons, over 't geheel, minder dan de versjes gesmaakt. De plaatjes zoo wel, als de verdere uitvoering dezer Jaarboekjes, verdienen allen lof.





{==97==} {>>pagina-aanduiding<<}

Beoordeeling.

Paulus Redevoering te Athene, in Leerredenen, door N. Swart, Leeraar bij de Remonstrantsch-Gereformeerde Gemeente te Amsterdam. Te Amsterdam, bij J.W. IJntema. 1812. In gr. 8vo. VIII. 195 Bl. f 1-16-:

Niet zonder een gunstig vooroordeel ontvingen wij dit achttal Leerredenen van den Eerw. swart. De schoonheid en het aanbelang van Paulus Redevoering te Athene, daarin verhandeld, ontvonkte onzen leeslust, en hare gelukkige keuze nam ons bijkans onwillig in ten voordeele van dezen kleenen bundel. De welbekende bekwaamheid, al verder, des Redenaars; de schoonheid, kracht en bondigheid van zijne taal; zijn rijkdom in keurige leenspreuken, getuigenis dragende van oorspronkelijk vernuft; ja ook het aanzien der standplaatse, door hem bekleed, strekten ons ten stillen waarborg, dat wij in het werkje veel goeds en treffelijks verwachten mogten. De betuiging, eindelijk, des Schrijvers, in zijne voorrede, ‘dat de goedkeuring van kunstkennende vrienden, van mannen, op welken onze landaard roem draagt, hem noopten, zijnen wensch ter uitgave van dezen kansel-arbeid op te volgen,’ stemde onze verbeelding van deszelfs waarde tot zulk eene hoogte, dat wij schier de gegrondheid onzer aanmerkingen wantrouwden, althans eene herhaalde lezing niet ondienstig keurden. - Wat hiervan zijn moge, wij haasten ons, in een beknopt verslag, den inhoud van elke Leerrede aan onze Lezers mede te deelen, en daarna ons gevoelen over dit werkje met bescheidenheid te uiten.
De invloed der Bijbelleer op den Godsdienst in het algemeen; is de stelling, waarover de eerste Leerrede handelt, die Hand. XVII:22, 23, ten tekst heeft, en tevens

{==98==} {>>pagina-aanduiding<<}
tot eene Inleiding dient voor de volgende, over Paulus gezegde Redevoering. - ‘De gebrekkigheid van den mensch zelven is,’ naar 's mans oordeel, ‘de oorzaak, dat alle inrigtingen voor en onder menschen met gebreken gepaard gaan;’ en leidt hij van hier af, dat alle Godsdienst, bijzonder de geopenbaarde, meermalen door het Ongeloof werd aangerand en gelasterd. Hierop lettende, stelt swart zich voor, naar aanleiding van den tekst (*) te doen opmerken, ‘dat godsdienstigheid eene vrucht der menschelijke natuur zelve, godsdienstige dwaling desgelijks, herstelling derzelve alleen aan het Christendom te danken is.’ Met dit drievoudig onderzoek houdt zich alzoo zijn Eerw. onledig, na eenige keurige aanmerkingen, zoo over den tekst en het voorzigtig redebeleid van Paulus, als over de orde en geschikten loop der gedachten in geheel deszelfs verdediging voor den Areopagus, te hebben bijgebragt. Wij namen hierom te meer de eigene woorden des Leeraars over, vermits wij in bedenking willen geven, of wel die duidelijkheid in dezelven heersche, welke wij inzonderheid in de aankondiging der stoffe verlangen. Voor het overige kort, maar krachtig, voldingt swart uit de Geschiedenis, en vooral uit de beschouwing onzer nature, dat de mensch door het verhevene, grootsche en weldadige der schepping zoo wel, als door angst
van omstandigheden, tot Godsdienstigheid opgewekt, maar ook, bij eene min uitgebreide kennis der Nature, tot Bijgeloovigheid, met al hare akelige gevolgen, overslaat; waardoor dan de waarde van het onderrigt des Bijbels heerlijk uitkomt.

{==99==} {>>pagina-aanduiding<<}

Niet vreemd zijnde van de onderstelling, dat des Apostels Redevoering te Athene een kort begrip van Christelijke Godsdienstleer behelze, was het niet oneigen, dat swart de volgende twee verzen, (het 24 en 25ste) in zijne tweede Leerrede, bezigde ten betooge, dat de Geschiedenis der Schepping het treffelijkst begin zij van het Goddelijk onderwijs. Voor zulk een onderwerp kon anders iemand ligt den aanhef des Boeks, Gen. I:1, ruim zoo gepast keuren, daar ons de tekst veel meer het ongerijmde van den Heidenschen Eerdienst te gispen schijnt, op grond der betere Leere aangaande het Hoogste Wezen. Maar, deze vrijheid bij eene vervolgstof veroorlovende, schromen wij niet, deze Leerrede onder de besten in den bundel te rangschikken. Zij toch behelst en ontwikkelt met eene wijsgeerige juistheid dit viertal aangelegen waarheden: Dat het begrip van God, den Schepper van hemel en aarde, uit hoofde van deszelfs belang ten grondslag der Bijbelgeschiedenis gelegd, ‘1o. genoegzaam berekend zij naar de bevatting des ongeoefenden verstands; 2o. krachtig medewerke tot de erkentenis en aankleving van slechts een éénigen God; 3o. allergeschiktst, om, met de ontwikkeling van kennis en verstand, teffens grootscher en grootscher denkbeelden van God te doen ontstaan; en eindelijk 4o. regtstreeks opleide tot deszelfs dienst in geest en waarheid.’ Met moeite wederhouden wij ons, uit deze, of wel uit de vorige Leerrede, eenen trek over te nemen van welsprekendheid; die zich dán inzonderheid verheft, wanneer swart de sprekende getuigenis der Nature voor zijne zaak inroept, en wijzigt naar eisch des betoogs; ofschoon hij wel eens ons toeschijnt te uitgebreid eene kennis te onderstellen bij zijne hoorders.
Verder voortgaande, kiest hij, over vs. 26 en 27 zullende spreken, in de derde Leerrede, Gods goedheid in des menschen aanleg, leiding en bestemming, ten onderwerp. De aanhef met Agur's vreeze voor rijkdom en armoede, om alsdan niet te zeggen: ‘waar (wie) is de Heere?’ dunkt ons wat ver gezocht, en leidt

{==100==} {>>pagina-aanduiding<<}
althans niet regtstreeks tot de leere om te berusten in Gods wegen uit overtuiging van zijne liefde, waarop de Schrijver doelt. Deszelfs aanmerkingen over den tekst, hierna volgende, schijnen ons mede voor den kansel niet zeer belangrijk, ten minste in zoo verre zij de verschillende lezing der handschriften betreffen; terwijl nog eene ς, door griesbach in den tekst overgenomen, daarbij is overgezien (*). Het onderwerp, tot welks beschouwing de woorden des apostels uitlokken, draagt zijn Eerw. dus voor: ‘Allervruchtbaarst is de aanleg des menschen: vaderlijk leidt en stuurt God hem op den weg des levens: godsvrucht is het eenige algemeene doel van zijn bestaan.’ De tekst dient hem al verder ten gepasten leiddraad om de aangeduide drie hoofdpunten aan te dringen. Intusschen, het is deze Leerrede, in welke de Heer swart, ofschoon ook elders, de meeste belezenheid en rijkdom van velerlei kennis met een weelderig vernuft ten toon spreidt; terwijl de schrijfstijl, hoezeer hij wel eens te hoog stijge en buiten het bereik eener gemengde Christen-vergaderinge, zich tevens kenmerkt door menigerlei uitmuntendheid.
Wij stappen over tot de vierde Leerrede, wier tekst de 27 en 28ste verzen, en het onderwerp de noodzakelijke vereeniging is van verstand en hart tot de regte waardering van God en Godsdienst. Na bekwame toelichting van 's Apostels woorden, meent de Heer swart daarin deze waarheid te zijn opgesloten: ‘Gods werken van buiten, en Gods natuur van binnen, leeren ons hem kennen.’ Ook hier hadden wij meer duidelijkheid in de hoofdstelling verlangd; dan terstond ontvouwt zijn Eerw. deszelfs meening nader, door te zeggen: ‘Gaan wij eerst de kennisse Gods, gelijk de zigtbare natuur die leert, en dan het geloof in hem, gelijk het deugdzaam hart daartoe opvoert, aandachtig na.’ Indien hier wederom niet

{==101==} {>>pagina-aanduiding<<}
de kundigheid des Schrijvers te sterk uitkwam, en afstak bij die van het gros der hoorderen, had gewis deze Leerrede, die Gods liefde in helderen dag stelt, haar als de getuigenis der natuur en de behoefte tevens van het hart kenteekent, uitnemend doel getroffen.
Wij zijn Gods geslacht, volgens de Wijsgeerte en volgens het Evangelie, lezen wij aan het hoofd der vijfde Leerrede, over vs 29. Het aantoonen van 's menschen voortreffelijkheid, blijkbaar in zijne uitnemende vermogens en aanleg ter volmaking, en nog meer in zijne bestemming ten eeuwigen leven volgens het Evangelie, maakt de hoofdzaak uit van dit onderzoek. Behalve eene en andere schoone plaats, door den Redenaar met nadruk en lust behandeld, vonden wij dit stuk, over het geheel, minder voldoende; en mist hetzelve inzonderheid den stichtelijken toon of zalving, dien wij vooral in eene kanselrede vereischen, en die ook anders in deze Leerredenen geenszins ontbreekt.
Veel meer geviel ons de volgende, over vs. 30, die de Christelijke leer der vergeving van zonden als hoogst redelijk schetst. Niet dat wij juist het gevoelen des Schrijvers voor het onze kunnen aannemen, wanneer hij zegt: ‘Dit staat bij mij vast, dat de Apostelen geheel op hun geheugen afgingen, en er nimmer aan dachten, het zij een kort begrip, het zij een namaaksel van eenige gehouden rede, den Heer, zijnen voornaamsten dienaren, of zichzelven, in den mond te leggen.’ Maar, dit in het midden latende, bij uitstek behaagde ons de tegenstelling der onderscheiden godgeleerde gevoelens over 's menschen verwerpelijkheid bij een regtvaardig opperwezen, en het paalloos uitmeten van deszelfs barmhartigheid jegens zondaren, waartoe anderen overslaan; dringende toch de Hr. swart daarop aan, dat zonde vijandschap tegen Gods heiligheid te achten is, en de mensch alzoo, wegens misbruik der zedelijke vrijheid aansprakelijk zijnde, verdiende straf te duchten heeft. Van hier de offeranden en boetedoeningen, bewijs gevende, hoezeer aankoudiging van vergiffenis, waartoe Gods liefde neigt, eene behoefte is voor het mensch-
{==102==} {>>pagina-aanduiding<<}
dom. Waaruit dan het redelijke der leere vzan Christus te dezen eigenaardig vloeit, en hare voorwaarde van bekeering zeer gepast wordt aangedrongen in deze Leerrede, die bovenal op onze goedkeuring aanspraak heeft.
Uitstekend desgelijks is de Inleiding der zevende, over vs. 31, of het Leerstuk des Algemeenen Oordeels. Wij lezen daar het regt gebruik der Bijbelsche oordeelkunde, om niet, in navolging van Duitsche naburen, met kaf en hullen, het graan der waarheid zelve weg te wannen, en het geloofwaardige der geopenbaarde leerstukken, als louter inkleedsel en menschenvond, te verwerpen. Zeer gepast brengt de Leeraar dit over op de voorstelling des jongsten oordeels; dringt deszelfs zekerheid redekavelend, en op gezag der H.S., aan; staaft vervolgens de Evangelische leere nopens dien dag, of daartoe bestemden tijd, en poogt de voorstelling van Christus als Rigter tegen de vitterij des ongeloofs te verdedigen. De voordragt, evenwel, der gewijde boeken, omtrent de opwekking der dooden en het laatst gerigte, heeft zoo veel van den Joodschen trant, en de toespeling op hunnen regtshandel in Matth. XXV. is zoo blijkbaar (*), dat wij alsnog bijkans vreezen, of zijn Éerw. zich niet te sterk aan de letter hechte; en zouden wij, ondanks de waarde zijner bedenkingen, niet vreemd zijn van te gelooven, dat sterfdag oordeeldag, en de wet des Heeren onze Rigter zijn zal: wanneer het anders aannemelijk is, dat de Openbaring niet ten doel gehad heeft, nopens wijsgeerige en minder aangelegene bespiegelingen ons voor te lichten, of beslissende uitspraak te doen. Dan, gelukkig wederom, dat wij alleen onzeker zijn over hetgene, hier van geen belang voor ons, zich namaals zal opklaren. Genoeg, de Bijbel, wat er ook van de zaak zelve zij, teekent ons de Opstanding en het Oordeel onder een zeer geducht en achtbaar beeld.

{==103==} {>>pagina-aanduiding<<}

Bij de laatste zijner Leerredenen, die handelt over het gevolg van Paulus rede, in vs. 32-34 geboekt, en alzoo ten slotte dient, beoordeelt zijn Eerw. de onderscheiden gemoedsgesteldheid omtrent den Christelijken Godsdienst. Vooraf zendt hij een woord nopens de kracht van het voorbeeld, inzonderheid ten kwade. Daarna merkt hij den verschillenden indruk van Paulus verdediging bij de ligtzinnige Atheners op; en, zegt hij, gelijk aldaar, zoo leert de ervarenis nog doorgaans, ‘dat sommigen spotten met de waarheden van den Godsdienst; anderen zich omtrent dezelven hoogst onverschillig toonen; daar toch weer anderen dezelven van harte aankleven en gelooven.’ De Leerrede loopt naar deze driederlei verdeeling geschiktelijk af, met rede te geven van dit verschillend gedrag, en elks waarde, als voorbeeld voor anderen, te bepalen. Rijke en belangvolle stoffe, die voorzeker de aandacht der Lezeren verdient te boeijen, daar zij regt meesterlijk en menschkundig bewerkt en uiteengezet is.
Te lang hebben wij bij de opgave van den inhoud dezes bundels reeds stilgestaan, om onze algemeene beoordeeling in het breede te doen uitloopen. Ook mogen wij de kortheid te meer behartigen, daar wij reeds hier en ginds eenen wenk gaven van den prijs, dien wij op dit werkje stellen. Bij den lof der schoone schrijfwijze van den Redenaar, wiens stijl voorzeker op bondigheid en kracht en sierlijkheid mag bogen, kent men reeds eenigzins zijne fout, die, het zij uit begeerte om kort te zijn, het zij door al te zeer der kunst te wierooken, tot duisterheid wel eens vervalt, en meermalen die losse eenvoudigheid en bekoorlijke helderheid mist, welke het hoogste schoon der welsprekendheid uitmaakt. Als Leerredenen verder, gelijk zij dien naam dragen, en van den gewijden kansel zijn uitgesproken, durven wij den bundel niet zonder een schiftend oordeel ter navolging aanprijzen, zoo als wij zulks, onder den titel van Verhandelingen, doen zouden. Want, behalve dat de Toepassingen, over het geheel, weinig meer dan een enkel woord zijn, en al te zeer ineengezet om het

{==104==} {>>pagina-aanduiding<<}
harte te roeren, zijn de meesten der behandelde stoffen in dien wijsgeerigen, vollen en hoogen trant bewerkt, dat alleen eene vergadering van buitengemeen kundige hoorders ons schijnt berekend te zijn om uit deze Leerredenen veel stichting te halen, of haren zin volkomen te vatten. Maar ook bij dusdanige Lezers, vertrouwen wij, zullen dezelven meest welkom zijn; en kunnen wij niet nalaten, uit dit oogpunt beschouwd, deze stukken hoogelijk te roemen, en derzelver gezette lezing allerernstigst aan te prijzen. Hoewel men nu bij iedere Gezindte, onzes oordeels, voor den Volke behoort te prediken, vergenoege zich de Eerw. Schrijver, dat wij hem bij de uitgave met nadruk toeroepen:

Est aliquid magnis posse placere Viris. 





Salomo, door J.H. van der Palm, Vde Deel, Iste-IVde Astevering, bevattende No. 201-220. Te Leyden, bij D. du Mortier en Zoon. 1812. In gr. 8vo. 160 Bl. f 1-10-:

Er zijn vier deelen van dit werk in het licht verschenen, zonder dat wij van dezelven eenig verslag hebben gegeven. De Autheur zelf heeft daarover zijne bevreemding aan den dag gelegd. Doch, de wijze der uitgave bij blaadjes, hoe geschikt zij schijnt, om het over 't hoofd zien van die allen (en wie zou hieraan bij zulk een werk, buitendien, kunnen denken?) onmogelijk te maken, zoo aanleidelijk is zij echter tot een verzuim als het onze. De eerste schok, door belangstelling en bewondering veroorzaakt, is lang aan het bedaren, eer een geheel deel voltallig is; de uitgave diens bundels van reeds bekende stukken baart geen bijzonder opzien; en, verzuimt de Uitgever zelf, door de inzending van een exemplaar, te herinneren, dat nu de geschikte tijd en gelegenheid daar is, om het publiek, waar dit noodig mogt zijn, op een belangrijk vaderlandsch letterprodukt oplettend te maken, en het daaromtrent eenig-
{==105==} {>>pagina-aanduiding<<}
zins voor te lichten, zoo is niets natuurlijker, dan dat de zaak ongedaan blijft.
Dan, de geheel veranderde voet der uitgave, geschiedende thans bij inteekening en voor rekening van den Schrijver, bij de Heeren Du Mortier en Zoon te Leyden, geeft ons eene voegzame gelegenheid aan de hand, het verzuimde wel niet te herstellen, maar althans geen verder verzuim te begaan. Wij bezitten nu vier afleveringen, bevattende elk vijf nommers, ter gewone grootte van een half vel. Dezelven schijnen ons toe, stoffe genoeg tot een beoordeelend verslag op te leveren; en vooral, daar wij, ten einde een behoorlijk denkbeeld van de geheele onderneming en het gansche belangrijke werk te geven, niet beter schijnen te kunnen, dan een blik terug te werpen op de vroegere deelen, ten einde vorm, trant, en gewigt van inhoud, met een woord, te schetsen en te schatten.
Men weet, dat veelal wekelijks één nommer het licht ziet; dat elk derzelven ééne, wanneer ze gelijkluidende of min belangrijk zijn ook wel meerdere spreuken van Salomo aan het hoofd heeft; dat dezen eerst verklaard, en dan toegepast, d.i. in een of anderen vorm uitgebreid en leerzaam of stichtelijk aangewend worden; en dat de Schrijver, in dezer voege, het gansche boek, van daar, waar de eigenlijke spreuken beginnen, tot den einde toe, meent te behandelen. Niemand is er, of hij zal zoo wel het gewigtige, als uiterst moeijelijke, inzien, om zulk eene taak ten genoegen van den algemeenen lezer, en dus met duurzame voldoening voor zichzelven, ten uitvoer te brengen. Moeijelijk, zeggen wij; want wie kent al het treffende des Spreukenboeks, maar tevens al het duistere, al het onvoldoende en raadselachtige, volgens onze gewone, en zelfs betere vertalingen, niet? De aard eener spreuke zelve, kort, zinrijk, spelende, en zonder eenig licht, van het verband te ontleenen, brengt mede, dat haar zin allermoeijelijkst uit de oudheid worde opgedolven. En hoe weinige, althans hoe weinige volkomen vertrouwde hulpmiddelen schieten den beoefenaar der Hebreeuwsche ge-
{==106==} {>>pagina-aanduiding<<}
leerdheid over, om in dit werk naar genoegen te slagen! Bovendien heeft de Schrijver met het andere gedeelte, met het eigenlijke vertoog en de stichtelijke aanwending, te worstelen, die noch droog, noch eentoonig, noch min belangrijk mag zijn; die in vorm, gelijk van inhoud - en schoon ook de Spreuken-schrijver dikwijls hetzelfde denkbeeld alleen met andere woorden herhaalt - onophoudelijk moet afwisselen. Maar ook gewigtig noemden wij deze zelfde taak: want, om bij het algemeene niet te blijven staan, hoe zeer vordert juist zulk een boek eene opzettelijke en, is het nood, uitvoerige behandeling van elken regel; hoe wenschelijk is het, dat een man van smaak en vernuft, van menschen- en wereldkennis, zich daaraan wijde; hoe uitgemaakt, dat juist de bijvoeging
eens toepasselijken vertoogs den zin van menige spreuk eerst regt opheldert en volkomenlijk leert bevatten; en hoe vele allerbruikbaarste lessen der levenswijsheid komen alzoo, te gelijk met eene billijke hoogachting voor het gewijde blad, in omloop en aanzien! Ja, wie dit moeijelijke en tevens gewigtige werk maar eenigzins naar eisch volvoert, die heeft op onzen eerbiedigen dank eene billijke aanspraak. Wie zou dan deze aanspraak den Hoogleeraar betwisten? Wie bewondert hem niet veeleer in het eene en andere opzigt? Wie heeft beter dan hij het karaktermatige van den spreukstijl gevat, bijna overal aangetoond, en dikwijls keurig in het licht gesteld? Of wie zou met hem willen wedijveren in afwisseling, in gepastheid en fraaiheid der betoogen? Het is waar, stout is somtijds de geleerde uitlegger; dikwijls wijkt hij af van anderer gevoelen, en de zucht inzonderheid, om geest en kracht - in één woord, om eene spreuk - in de spreuk te vinden, doet hem soms niet weinig wagen. Men beeft, inderdaad, voor de waarheid, die op deze bouwvallige overblijfsels der Joodsche wijsheid niet dan onwisse en gevaarlijke treden zet. Men kan aan de algemeene ervarenis der taalkunde, die aan het gebruik, het dikwijls grillig gebruik, zoo veel meer gezag, dan aan de analogie, de afkomst en verwantschap toekent, niet denken, zonder dit gevaar te erkennen. En

{==107==} {>>pagina-aanduiding<<}
zeker, het is de toepassing niet altijd, die geschikt zou kunnen geacht worden om ons dezen schroom te benemen. Integendeel, hier spreekt de mensch, de tijdgenoot, het individu; hier zijn dwaling, partijdigheid en eenzijdigheid niet altijd te ontgaan. Doch, ligt dit alles niet in het wezen der dingen? Zou iemand iets volmaakts hebben verwacht? Zouden wij op deze gronden iets aan den lof willen onttrekken, welken de Heer van der palm zeker algemeen verworven heeft met zijnen, tot hiertoe volvoerden, arbeid? Neen, wij gelooven te mogen zeggen, dat niet ligt iemand zoo vele hoedanigheden vereenigt, om hem tot deze taak te bekwamen.
Dit dan in het algemeen gezegd hebbende, willen wij bij de opgegeven nommers, als het eigenlijk onderwerp onzer behandelinge, nog wat nader stilstaan.
Zij behandelen het achttiende hoofddeel des Spreukenboeks, met uitzondering alleen der twee laatste verzen. Wie zich de moeite geeft, dit hoofdstuk na te slaan, die zal deszelfs rijken inhoud gereedelijk erkennen. Vooral schittert het van vernuft en aardige beeldspraak, gelijk in het bijzonder van der palm dit keurig in het licht stelt. Men denke, tot een voorbeeld, aan vers 3, waar de verachting wordt gezegd te gelijk met den goddeloozen binnen te treden; vers 6 en 7, in welk laatste des zotten mond de bres en de strik zijner eigen welvaart heet; vers 16, waar het geschenk als de gene wordt afgemaald, die iemand binnenleidt en voorstelt bij de grooten. Voorts zijn er onderscheidene verzen, wier zin, hetzij enkel op het eerste aanzien, hetzij metderdaad, en in spijt van het licht der taalkunde, met zwarigheden te worstelen heeft. Vers 2 wordt vrij blijkbaar van de zucht dier ellendigen gesproken, die in geen gesprek vermaak vinden, dan hetgeen hunne lage denkwijze doet kennen, of wel hunne schenddaden openbaart; hetgeen hier zeer aardig een ontblooten, schaamteloos ontblooten van hun hart heet: eene beeldspraak, voor den kieschen Oosterling inzonderheid ten uiterste treffend. Raadselachtiger is de mee-
{==108==} {>>pagina-aanduiding<<}
ning van vers 8, middelste lid, schoon de kantteekening die eenigzins opheldert, als dergenen, die zich over geleden onregt beklagen. Doch van der palm geeft ons twee andere, zeer verschillende, vertalingen; de eerste luidt: als toegefluisterde godspraken; de andere: als lekkere beetjes. Inderdaad, zulk een verschil moet den ontaalkundigen bijna onbegrijpelijk voorkomen; en waarlijk, onze vertaling loopt, in zulke gevallen, op gissing uit. De Schrijver geeft het laatste de voorkeur, op grond van zin en verband, die echter ook bij het tweede, en zelfs bij het eerste, genoegzaam bewaard blijven. - Den zin van vers 16 gaven wij reeds op, of liever
maakten opmerkzaam op deszelfs aardigheid. In onze dagen zou er zeker niets meer gevorderd worden, om de spreukmatigheid dezer uitspraak volkomen te wettigen. In het Oosten echter, meent van der palm, was het geven van geschenken te zeer een wettig en gewoon gebruik, dan dat het stekelige, welk haar bij ons aanbeveelt, daar zou kunnen te pas komen, en hij vindt dit ook in de bewoording geenszins. Dit doet hem denken, dat Salomo welligt deze gewoonte van geschenken te geven, bij jeugdige verachters van dezelve, zou hebben willen aanprijzen. En aldus worden wij gebragt tot een betoog van het dwaze eener al te geringe achting voor het eenmaal ingevoerd gebruik. Komt u dit slingerpad het ware voor, Lezer? Ons schijnt het althans het regte niet, schoon wij tegen de uitkomst niets hebben in te brengen. - Vers 19 wordt spoedig duidelijk, wanneer men de geschillen, in het laatste lid, slechts als dezulken, die tusschen broeders plaats hebben, beschouwt; maar verkrijgt nog meer licht, wanneer van der palm ons doet zien, dat grendel hier niet slechts voor de gansche bewaking, maar ook vrouwenvertrek, in de plaats van paleis, moet genomen worden; en men dan tevens aan de zwakheid der oude krijgskunde denkt, om steden te overweldigen. - Voor het overige is dit hoofdstuk minder rijk in stoffe ter belangrijke verklaring, dan wel ter allergewigtigste toepassing. Wie ontdekt de laatste niet op het allereerste

{==109==} {>>pagina-aanduiding<<}
inzigt? Wie althans, die met de behandeling van van der palm, met zijne kunst om van iederen beduidenden wenk partij te trekken, alreede is bekend geworden? Inderdaad, hij stelt zulk eene verwachting ook ditmaal niet te loor. Keurig zijn zijne uitweidingen over den rijken en afwisselenden tekst des gekroonden wijsgeers.
Een paar aanmerkingen, echter, willen wij niet terughouden. De eerste betreft het reeds vermelde vers 8, en is misschien van minder belang. Zelss moeten wij verklaren, de verwijzing van den Schrijver op een vorig deel niet te hebben kunnen nagaan, omdat wij juist dat eene deel niet bij de hand hadden. Doch, het schijnt ons toe, dat, onder den naam van oorblazer, hier de kwaadspreker in het gemeen en de opstoker eenigzins met elkander verward worden. Althans, de laatste aanmerking, die wel kort is, doch, zoo de zin van lekkere beetjes doorgaat, veel uitgebreider zou kunnen en misschien moeten zijn, is alleen op den laatsten algemeen toepasselijk. Zie hier dezelve: ‘Wij hooren gaarne het kwade.’ - Het is hier de plaats niet, om te spreken van onzen hoogmoed en onze eigenliefde, als de oorzaken, waarom wij het kwade zoo gaarne hooren, en naar schot- en hekelschriften het allereerst onze handen uitsteken.’ Neen, wij hooren niet gaarne, dat onze vriend ons bedrogen heeft. De verdenking moge dikwijls gereedelijk binnensluipen, en alzoo eenen gulzig verslikten brok gelijken, het is niet dan met een pijnlijk gevoel, dat wij dien voelen nederdalen.
Onze andere aanmerking betreft de behandeling van vers 4 (zie No. 204) en wel geheel. Vooreerst, namelijk, vordert de spreukstijl juist niet, dat het eerste en tweede lid eene tegenstelling vormen. Ten andere twijfelen wij zeer, of het woord diep zoo ligt eenen kwaden zin aanneme. De Oosterling wist ook de diepliggende bronnen op te delven, en dan waren zij welligt de rijkste en zuiverste. Maar, gesteld ook, dat Salomo hier eene zekere onverstaanbaarheid, geheimzinnigheid (want diepzinnigheid

{==110==} {>>pagina-aanduiding<<}
zouden wij het toch niet gaarne noemen) heeft willen berispen; is echter de toepassing, hier aangetroffen, de veroordeeling van alle diepzinnigheid en moeijelijkheid ter bevatting in eene rede, als een volslagen en onverschoonlijk gebrek, niet te sterk en te algemeen? Inderdaad, als leermeester van wijsheid en zeden voor zijne medemenschen optredende, loopt men steeds gevaar, hetgeen ons bijzonder eigen is, en met onze achting en eere in naauw verband staat, mede in bescherming te nemen. Klaarheid, bevattelijkheid, gemakkelijkheid, zijn de uitnemende eigenschappen van des Heeren van der palm's bovendien hoogstbevalligen en schoonen stijl. Eigenschappen inderdaad, die de hoogste aanprijzing verdienen, en welke op eenigerlei wijze in verachting te willen brengen, even zoo dwaas zou zijn, als opzettelijk naar eene zekere donkerheid te haken. Doch, beslissen zij alleen over de waarde b.v. van een boek? Moet hetzelve slecht heeten, zoodra het dezelven mist? Is er niets, dat de onverstaanbaarheid voor wien het ook zij, en al ware het slechts op de eerste lezing, verschoone, dan het noodzakelijk gebruik van zekere kunsttermen, en de veronderstelling van reeds gemaakte vorderingen, in de meetkunde, de taalkunde en dergelijke? De Hoogleeraar houde ons ten beste, dat wij over deze gansche zaak anders moeten oordeelen. Er zijn vakken van onderzoek, over welke geen volkomen helder licht verspreid is, misschien ook nimmer zal verspreid worden; wie zal hier dan met eene klaarheid spreken, welke alleen het volkomenst inzigt toelaat? Er zijn andere takken van wetenschap, die men voor hen, die zekere voorbereidende kundigheden bezitten, zeer kort en echter volkomen bevattelijk kan verhandelen, schoon men voor ontoegerusten eene zee van woorden noodig heeft. Dit laatste kan men zelfs eenigzins tot alle mogelijke voorwerpen der rede uitstrekken, en dan ook niet enkel aan wetenschappelijke vorming, maar ook aan natuurlijken aanleg, als meerdere of
mindere voorbereiding, denken. Voorts hangt het deels van geaardheid en karakter af, hetzij de minst mogelijke woorden te gebruiken en ieder

{==111==} {>>pagina-aanduiding<<}
denkbeeld slechts ééns te noemen, hetzij eene zekere uitvoerigheid in het oog te houden, en eene zaak als van alle kant te doen zien. En eindelijk moge het niet onaardig gezegde, dat ‘eene oppervlakkige redenering doorgaans glad is,’ enkel om het te weerspreken, en alsof zulk eene blaam op van der palm geworpen ware, door een' vroeger' Recensent zijn aangehaald; wij durven het hier, waar niet van den man of zijn werk, maar van eene bijzondere bewering gesproken wordt, met eenigen nadruk doen gelden. De leer der vrijheid, gelijkheid enz., werd ze niet in de laatstverloopen jaren op eene wijze gepredikt, die de eenvoudigen, indien maar onbevooroordeeld, volstrektelijk moest wegslepen; schoon hij, die de menschen, die de geschiedenis kende, het gansche opgetrokken gebouw als een luchtkasteel en kaartenhuis beschouwde, en de ondervinding het ook welhaast deed instorten? Zou de Hoogleeraar zelf nooit ondervonden hebben, dat eene redenering, wanneer men zekere punten onaangeroerd laat, volkomen gemakkelijk kan afloopen; daar zij, worden ons juist die zwarigheden voor de scheenen geworpen, terstond tot beschouwingen moet overgaan, die onszelven moeijelijker vallen, en dus ook den toehoorder niet zoo glad, en als zonder eenige inspanning, of eenige misvatting, in hoofd en hart inglijden? Inderdaad, wij mogen geene leer goedkeuren, die ons zoo gevaarlijk schijnt, als zij welgemeend mag wezen, en, behoorlijk bepaald, ook heilzaam kan zijn; eene leer, die bovendien zoo vele verdienstelijke mannen van allen billijken lof berooft, en alle onderscheid tusschen schoolen volksleer, tusschen stijl en stijl, zou wegnemen. Ja, al bepaalt zij zich alleen tot den kansel; is dan nog elke gemeente dezelfde, de behoefte van ieder lid dezelfde, de wijze om nuttig te zijn voor elken Leeraar noodzakelijk dezelfde? De Heer van der palm duide onze rondborstigheid
niet ten kwade; maar wij zijn het niet alleen, die zijn bijzonder talent oneindig meer geschikt achten voor de behandeling van het bijzondere en praktikale, dan wel van het algemeene, beschouwelijke en leerstellige. De gaven

{==112==} {>>pagina-aanduiding<<}
zijn verscheiden. Zij het slechts één geest, die ons beziele, ééne opregte en bescheidene liefde, die ons ten goede verbinde! En, al spreiden wij niet allen een even glansrijk licht, lijde de broederlijke hoogachting en wederkeerige, billijke schatting daaronder niet! Van der palm zal, als man van geleerdheid, beschaving, smaak en helder verstand, altijd, als eene ster van de eerste grootte, aan onzen letterkundigen hemel blijven schitteren, al is hij ook der zonne niet gelijk, die, geheel eenig, alle de behoeften onzer aarde keurig voldoet.

De geneeskundige Leidsman, of huisselijke Geneeskunde, ten gebruike van Geestelijken, hoofden der Huisgezinnen en practiserende Genees- en Heelmeesters; bestaande ïn eene praktische Verhandeling over de voorkoming, de verschijnselen, oorzaken en geneeswijze der ziekten van het menschelijk ligchaam; bevattende de laatste en meest belangrijke ontdekkingen in de Geneeskunde. Door Richard Reece, M.D. enz. enz. Naar den zevenden druk, uit het Engelsch vertaald. Iste Deel. Te Amsterdam, bij E. Maaskamp. In gr. 8vo. 267 Bl. f 1-16-:

Het is nu ruim zes-en-dertig jaren geleden, dat het werk van william buchan, huisselijke Geneeskunde enz. getiteld, het licht zag, hetgeen naar de toenmalige gesteldheid der Geneeskunde zeer berekend was. Het goede debiet van dat geschrift waarborgde deszelfs veelvuldig gebruik. Dan, de vorderingen, sinds dien tijd in de theoretische zoo wel als praktische Geneeskunde gedaan, maakten een soortgelijk, daarnaar berekend werk, thans geenszins overtollig. Zonder ons te willen inlaten met het onderzoek, in hoe verre het nuttig zij, zoodanige geschriften, waartoe het voor ons liggende, alsmede dat van buchan, behoort,

{==113==} {>>pagina-aanduiding<<}
algemeen te maken, en wij voor ons deswege min gunstig zouden beslissen; zoo gelooven wij echter dezen geneeskundigen Leidsman te mogen aanprijzen, daar deszelfs Schrijver immer, bij belangrijke gevallen en in gevaarlijke oogenblikken, zelfs bij den eersten aanval der gevreesde ziekte, den raad en het voorschrift des Geneesheers wil ingeroepen hebben. Het werk is in drie gedeelten verdeeld. Het eerste is aan de daarstelling eener Huis-Apotheek toegewijd. Zij bevat die middelen, welke het meeste in gebruik zijn. Deze zijn oordeelkundig gekozen, en bepalen zich tot een getal van zestig, waarbij de Schrijver derzelver eigenschappen ontwikkelt, met overweging van de meest werkzame vereenigingen en de wijze van toediening. Daarop volgen meer bepaalde voorschriften ter bereiding van mengsels, pillen, conserven, poeders, gorgeldranken, klisteren, als inwendige, van wasschingen en omslagen, van zalven, pleisters, pappen, als uitwendige middelen; waarbij over afkooksels en aftreksels, door voorbeelden opgehelderd, wordt gehandeld. Een alphabetischen Catalogus voegde de Schrijver er bij, om de betrekking van de giften der geneesmiddelen naar den ouderdom der zieken te doen kennen; bevattende hij tevens ook de zoodanige, die in de huisselijke geneeskunde minder in gebruik zijn. Deze Catalogus, die bij de giften der middelen het eigenaardige vocht, waarin men ze toedient, gepaard met derzelver uitwerkselen, en de ziekten, waarvoor zij geschikt zijn, opgeeft, is ons zeer naauwkeurig voorgekomen. Ook met de bereiding van het kalkwater, gerstewater, den amandeldrank en andere, houdt de Schrijver zich bezig. Zeer belangrijk voor het algemeen komen ons die middelen voor, welke hij ter berooking van besinette kamers enz., en om den voortgang van besmettelijke koortsen tegen te gaan, aanvoert, waarbij van de laatste ontdekkingen en voorschriften gewag gemaakt wordt; ook die, welke ter beteugeling of tegenwerking van de uitwerkselen van mijnstoffelijke, plantaardige en
dierlijke vergiften zijn medegedeeld. hetgeen als middelen tot herstel van het onderdrukte leven; dat, wat de behandeling

{==114==} {>>pagina-aanduiding<<}
van eenen aanval van bedwelming, van het laten, van het bloed-aftappen op zekere tijden des jaars; aangaande de behandeling van de zoodanigen, wien eenige zelfstandigheden in den slokdarm, of maag, of luchtpijp zijn blijven steken, wordt opgegeven; dat alles is zeer beknopt, maar volledig voor het oogmerk, door den Schrijver overwogen. De ligchamelijke opvoeding der kinderen, van derzelver eerste jeugd af, de behandeling hunner ziekten, het bestuur over hunne zielskrachten, de regeling der hartstogten, en het dieet, maken het slot des werks uit, dat daarenboven van eenen zedelijken en natuurkundigen thermometer, of eene schaal van de voortgangen van matigheid en onmatigheid, door Dr. lettsom, is voorzien. - Het tweede Deel, dat wij met verlangen te gemoet zien, zal de geschiedenis en behandeling der ziekten, in eene alphabetische orde gerangschikt, bevatten. Wij wenschen den Uitgever geen minder debiet, dan weleer het werk van Dr. buchan wedervoer; deszelfs belangrijkheid althans mag daarop geene mindere aanspraak maken. De vertaling is ons, over het geheel, naauwkeurig voorgekomen.

Verhandeling over de ziekten der Oogen, of proeven en waarnemingen aangaande de ziekten van dat zintuig; door A. Scarpa, Hoogleeraar in de Ontleed- en beoefenende Heelkunde aan de Universiteit te Pavia. Naar de Fransche en Hoogduitsche, met aanmerkingen en uittreksels vermeerderde, vertalingen van J.B.F. Leveille en F.H. Martens, in het Hollandsch overgebragt door G. Plaat, M.D. te Leyden. Isten Deels 1ste Stuk; over de etterachtige vloeijing der oogleden en de traanfistel. Te Leyden, bij A. en J. Honkoop. In gr. 8vo. XXXII en 98 Bl. f 1-5-:

De verdiensten van den Heere scarpa zijn, uit zijne vroeger uitgegevene werken, genoegzaam bekend; en

{==115==} {>>pagina-aanduiding<<}
de inhoud van dat, hetwelk wij nu aankondigen, wederspreekt den roem niet, dien hij verkregen heeft. De vertaling van hetzelve was dus reeds eene loffelijke onderneming, vooral daar wij in onze taal nog weinig over de oogziekten bezitten, waaruit de Heelkundigen veel kunnen leeren, en dewijl de aanleg van dit geheele werk inderdaad oorspronkelijk is en vele nieuwe gezigtspunten belooft. De stukswijze uitgave achten wij naar de behoefte van onzen tijd berekend, indien het maar niet, zoo als veel goeds, steken blijft, en indien elk stukje zoo op zichzelve staat, als dit. Wij wenschen daarom, dat het in veler handen komen moge, en de Vertaler zich daardoor aangemoedigd vinde, het werk met dezelfde naauwkeurigheid voort te zetten, als hij het, over 't algemeen, begonnen heeft.
Doch wij zijn onzen Lezeren eenig nader verslag aangaande den voornamen inhoud van dit stukje verschuldigd. Het onderwerp van hetzelve staat op den titel uitgedrukt. De Schrijver bevlijtigt zich vooral, om het onbepaalde begrip van traanfistel nader te bepalen, en den waren oorsprong, zoo wel als den aard dezer ziekte, na te gaan en te verklaren. Hij toont, te dien einde, de betrekking aan, welke er tusschen de etterachtige vloeijing der oogleden en de traanfistel is. Hij bewijst, dat de laatste veelal een gevolg is van de eerste; waarvan hij den oorsprong zoekt in eene vermeerderde en verkeerde afscheiding der traanklier en van de kliertjes van meiboom, waardoor de traanwegen te sterk geprikkeld en uitgezet, en de traanzak óf door overprikkeling verlamd, óf het werktuig eener ziekelijke afscheiding wordt, en verettert. Hij beweert dan ook te regt, dat de gewone geneeswijze, waarin men zijne aandacht alleen tot den traanzak en de neusbuis bepaalt, nimmer het kwaad met wortel en al uitroeit; maar dat men, om dit doel te bereiken, vooral op de oogleden en de organen, daar gelegen, werken moet. Men moet dan vooreerst, door inwendige middelen, de ligchaamsgesteldheid, die tot zoodanige oogziekte aanleiding gaf, trachten te verbeteren, de al te sterke afscheiding van de oogen aflei-
{==116==} {>>pagina-aanduiding<<}
den, en door plaatselijke middelen, waar toe hij vooral de oogzalf van janin aanprijst, de verkeerde werking der oogleden enz. weder te regt brengen. Doch wanneer het kwaad zoo ver gekomen is, dat de traanzak zelve aangetast, verwijderd en als 't ware levenloos geworden is, dan moet dezelve opengesneden en door verettering vernaauwd worden, waartoe scarpa eene zekere en eenvoudige handelwijze aan de hand geeft. Het kan, eindelijk, ook wezen, dat de ziekelijke traanvloeijing door eene verstopping of vergroeijing der neusbuis ontstaat; dan moet men dezelve
wegruimen, of, zoo dat niet kan, zich een' nieuwen weg naar den neus banen, waartoe scarpa de doorboring van het traanbeentje en het snotvlies, door middel van het brandijzer, verkiest. De Schrijver heeft, om de bruikbaarheid en deugdzaamheid zijner methode nader aan den dag te leggen, er eene reeks van waarnemingen bijgevoegd, welke derzelver voortreffelijkheid duidelijk aantoonen; hoewel men tevens erkennen moet, dat deze kwalen geduld, moed en volharding, van de zijde zoo wel van den Heelmeester als van den lijder, vereischen. De bijgevoegde plaat dient ter opheldering van de manier, waarop scarpa den traanzak opent.
De Fransche Vertaler heeft bij het oorspronkelijke eenige bijvoegselen gedaan, die ook hier zijn overgenomen. Zij dienen gedeeltelijk ter bevestiging van scarpa's manier, gedeeltelijk om eenige punten, waarvan hij niet gewaagt, als b.v. de toegroeijing der traanpunten, toe te lichten; gedeeltelijk maken zij ons ook met andere geneeswijzen bekend. Leveille keurt, op het voetspoor van pott en hunter, de doorboring van het traanbeentje met het brandijzer af, en doet het met de troisquart, of met een doorslag; houdende vervolgens door een steekwiek de opening open, tot dat de randen der wond omkorst en eeltachtig worden. Behalve in dit, wijkt hij nog in vele andere punten van den Schrijver af, en verdient met hem vergeleken te worden.





{==117==} {>>pagina-aanduiding<<}

De Geschiedenis van Frankrijk, van deszelfs eerste tijden tot aan de geboorte van den Koning van Rome, naar het Fransch van Le Ragois en Moustalon. Te Amsterdam, bij Doorman en Comp. In kl. 8vo. IV en 296 Bl. f 1-10-:

Zelden mist een Vertaler, die van zijnen Schrijver in de voorrede gewaagt, denzelven zijne eerbiedigste hulde toe te brengen, om daardoor tevens zijnen eigen' smaak in de keuze te doen blijken. Zelden, echter, zagen wij eene zoo rijke mate van wierook op zulk eene kleine ruimte verspreid, als de ongenoemde Vertaler ten opzigte van het voor ons liggend werkje gedaan heeft. Binnen twee bladzijden noemt hij het uitmuntend, beslissend voor zijne keuze, om eene Geschiedenis van Frankrijk in onze taal het licht te doen zien, spreekt van het genoegen, waarmede het in Frankrijk ontvangen is, de algemeene begeerte bij jong en oud, het zich eigen te maken, deszelfs verscheidene herdrukken, kortheid, klaarheid, juistheid, bewonderenswaardigheid, en van den verdienstelijken Schrijver. Wij zullen zien.
Vooreerst bevalt ons de vorm van zamenspraak niet, vooral zoo als hier, daar dezelve geheel den vorm van een' katechismus heeft. Ware het nog zoo als martinet's Katechismus der Natuur, met eenige blijken van de deelneming des vragers, of ook maar zoo onderhoudend als campe's Ontdekking van Amerika! dan neen, het is een platte historische katechismus, niets meer, in de hoogstmogelijke droogheid van zulk een onderwijsboekje opgesteld, 't welk dan wel bevattelijk, maar tevens doodelijk vervelend is. Hoe zulk een opstel bij de levendige Franschen fortuin kon maken, is ons onbegrijpelijk. Daarenboven is het geene Geschiedenis, maar eene kronijk; dat is: geene ontwikkeling, geen zweem van wijsgeerige beschouwing of algemeen overzigt der gebeurtenissen, maar een

{==118==} {>>pagina-aanduiding<<}
dor verhaal derzelven; waarbij dan de krooning der Koningen, en vele nietsbeduidende verrigtingen derzelven, meestal in stede der geschiedenis van den toestand der Volken onder hunne regering, vermeld worden. Men moet bekennen, dat de Schrijver hierbij consequent is; want, volgens hem, (in de eerste vraag) is eene Geschiedenis niet meer dan ‘een waar verhaal van verledene gebeurtenissen;’ naar welke bepaling dan melis stoke aan gibbon (beider waarheidsliefde en kennis van zaken ondersteld zijnde) niets toegeeft. Met dat alles zou men alle hoogere eischen, die het Publiek op eenen Geschiedschrijver heeft, kunnen laten varen, en het werkje als een nuttig leerboek voor de vroegere jeugd kunnen aanmerken, zoo het niet van misvattingen, en valsche, ja vooral der jeugd gevaarlijke, grondstellingen krielde. Op bl. 17 wordt aan chilperik veel natuurlijk verstand en geleerdheid toegeschreven, (geleerdheid aan een' Frankischen leek uit de zesde Eeuw!) alsmede godsvrucht, omdat hij NB. veel werks maakte van de gevoelens der Joden in zijn Koningrijk te doen veranderen, en groote geschenken aan de kerken en kloosters deed. Dan misschien ligt hier de schuld aan den Vertaler, die het zeer dubbelzinnige Fransche woord dévotion of dévot liever door goed voor de kerk moest omschreven, dan dus stellig uitgedrukt hebben. Zoo noemt de Vertaler ook (bl. 49) Vienne (in Dauphine) Weenen. - Neustrien, of Normandie, wordt volgens den Schrijver tweemaal, onder karel den Kalen en karel den Eenvoudigen, aan de Noormannen afgestaan, (vergel. bl. 45 en 54.) - Op bl. 129 heet het, dat de
Engelsche hendrik VIII het Lutherdom invoerde, en aan zeventigduizend menschen den marteldood deed ondergaan. Het Lutherdom van hendrik VIII is bekend, en het getal der Roomschgezinden en Protestanten, die deze voorbeeldelooze Dwingeland beurtelings aan zijne grillen opofferde, is hier toch wel overdreven, te meer, zoo men, gelijk het verband hier schijnt aan te duiden, alleen de Roomschen te verstaan heeft. - Op bl. 133 worden de bloeddorstige raad-
{==119==} {>>pagina-aanduiding<<}
slagen der guise's onder frans II zeer wijze besluiten genoemd (zoo dit geen drukfout is). - Het beleedigt ons menschelijk gevoel, wanneer wij van karel IX, dien eigenhandigen beul zijner onderdanen, die den St. Bartels-nacht gelastte en hielp uitvoeren, lezen: (bl. 138.) Hij had veel moed en verstand. Zijne regering was ongelukkig, maar dat was zijne schuld niet. Hij was te jong, om in deze moeijelijke tijden, in welke iedere partij even wraakgierig was, te regeren. Toch niet te jong, om met eene helsche kunst te veinzen, tot alle Protestanten van naam in het net gelokt waren! - Op bl. 157 wordt (reg. 1.) de oorlog van 1635 tusschen Frankrijk en Spanje aan den moord van het Fransche garnizoen te Trier, dus aan Spanje, en (reg. 12) aan het aanstoken van richelieu, die zich noodzakelijk maken wilde, dus aan Frankrijk, toegeschreven. - Op bl. 200 wordt van louvois, den brandstichter der Paltz, den boozen Genius van Frankrijk, zonder wien lodewijk XIV misschien een goed Vorst zou geweest zijn, gezegd,
dat hij zijnen post met zoo veel luister en voorspoed had waargenomen, zonder één enkel woord ter afkeuring! - Op bl. 231 doet Prins ferdinand, in plaats van frederik de Groote, den veldtogt van 1756, en neemt de Saxers bij Pirna gevangen. - Op bl. 241 verschoont men den Lezer niet met de symptomata der ziekte van lodewijk XV, en verhaalt zeer naauwkeurig, dat hij zijn' Biechtvader deed roepen, welke hem het heilig nachtmaal toediende; hij verzocht vervolgens om het laatste olijsel, 't welk hem gegeven werd, (even alsof andere Koningen dit niet gehad hadden) zonder een woord van den invloed der pompadour, van de du barry, of van 's Konings Serail, te reppen. ('t Is waar, dit laatste behoefde de jeugd niet te weten; maar men had haar toch, met een woord, het zinken der Monarchie door 's Vorsten schrikkelijke zedeloosheid moeten onder het oog brengen).
Dan, na zoo vele aanmerkingen, moeten wij toch ook het goede van het boekske niet geheel onvermeld laten.

{==120==} {>>pagina-aanduiding<<}
Het is beknopt, en vertoont de voornaamste gebeurtenissen van Frankrijk (niet derzelver oorzaken) in een kort bestek. Bij elk geslacht van Koningen is eene schets der zeden en gebruiken (niet in vragen en antwoorden) gevoegd, waarvan die der Carolingers ons het best bevallen heeft, en tamelijk naauwkeurig is; die der Capetingers had ten minste in twee of drie tijdperken moeten gesmaldeeld worden, daar de zeden sedert 987 tot 1793 zoo aanmerkelijk veranderd zijn. In één verflag moest hier te veel stof opeengedrongen worden.
Zonder de weidsche beloften des Vertalers, zouden wij ons korter bij dit werkje hebben opgehouden, 't welk noch het aantal der geschiedkundige geschriften, noch dat der leerboeken, met eene aanmerkelijke bijdrage verrijkt. Wij raden den Nederduitschen Lezer, die Frankrijks Geschiedenis beoefenen wil, zich liever met de Fransche taal gemeenzaam te maken, en dan het uitmuntend kort-begrip van hénault, of ook dat van millot, te gebruiken, zoo hij niet tot de uitvoeriger Geschiedwerken van d'anquetil, velly enz. wil overgaan. Dit werkje schijnt eene Eeuw te laat in de wereld gekomen, toen men in Frankrijk nog niet schrijven mogt, hetgeen thans, dank zij den Hemel! geoorloofd is, dat de godsvrucht eens Konings niet bestaat in het vervolgen van Joden of Medechristenen, of in het doen van geschenken aan de Kerk, en dat een Minister, die zijnen Vorst tot onverdraagzaamheid raadt, een pest is der Maatschappij.






Epistola Henrici Constantini Cras ad Hieronymum de Bosch, Academiae Leidensis Curatorem; data IV Kal. Junii MDCCCX. Amstelaedami, apud N. Budde. 1812. pp. 18. f :-6-:

Deze in keurig Latijn geschreven brief van den Hoogleeraar cras wordt voorafgegaan door eene soort van

{==121==} {>>pagina-aanduiding<<}
opdragt of toeëigening aan den Heer daniel hooft. In dit, insgelijks bevallig stuk, legt hij de redenen open, die hem tot de uitgave van gemelden brief aansporen. Zij komen daarop neer, dat de vrienden en bewonderaars van de bosch zich, met grond, beklagen, dat de lof van eenen man, zoo beminnelijk, zoo verdienstelijk, en inzonderheid ook zoo gereed, om den roem van elken achtbaren overledenen, in zijne schoone verzen als anderzins, te vereeuwigen, zoo tragelijk, naar eisch en pligt, wordt vermeld. Men wil, echter, niet verkleinen, wat de een en ander, tot 's mans vereering, dadelijk hebben gezegd en geschreven, noch ook aan eenige verkoeling of eigen traagheid in hen denken, van welken men dezen schuldigen tol des lofs, om welke reden ook, meer opzettelijk en overvloedig mogt verwachten; de Hoogleeraar j.d. van lennep, in het bijzonder, verbeidt welligt de gelegenheid, welke hem de uitgave des Vden Deels van de Anthologie, tot hiertoe door de bosch bezorgd, van zelve gereedelijk zal aanbieden. Doch intusschen blijft de klagte; het verlangen der vrienden, om hunnen de bosch meer openlijk en waardiglijk vereerd te zien, is steeds onvoldaan; en het is zoo wel om hunnen lust bij voortgang eenigzins te paaijen, als om anderen tot deszelfs volkomene voldoening aan te sporen en op te wekken, dat de Hoogleeraar dezen brief, voor korte jaren aan de bosch geschreven, en hem steeds bijzonder smakende, besloot in het licht te geven.
Dezelve ontleent zijne aanleiding uit het toezenden, ten geschenke, van het IVde Deel der reeds genoemde Anthologie. De Hoogleeraar, door ziekte belet, zijnen dank aan den Vriend te betuigen, wien insgelijks het ziekvertrek gevangen hield, vat daartoe de pen op. Het vermelde werk, en des uitgevers uitstekende verdienste jegens hetzelve; die verdienste in het algemeen, niet minder het hart en de zeden, dan den geest en de begaafdheden omvattende; des mans gansche wijze van bestaan, zijn karakter en beeld, met weinige trekken geteekend en in het

{==122==} {>>pagina-aanduiding<<}
licht gesteld: ziet daar den hoofdzakelijken inhoud van dezen - vriendenkout der achtbare Grijsaards, zouden wij zeggen, indien niet, gelijk de aard des geschrifts dit medebrengt, slechts van ééne zijde het woord wierd gevoerd.
Wij meenen aan het verlangen, en onzer Lezers, en van den Schrijver zelv', slechts zijnen Vriend meer en meer wenschende te doen kennen, d.i. hoogachten, niet beter te kunnen voldoen, dan met het een en ander uit dit klein geschrift over te nemen. Jammer maar, dat wij des mans keurige taal noch behouden, noch hopen mogen, naar waarde te zullen overbrengen.
‘In u, nog een jongeling zijnde, vertoonde zich van zelve en natuurlijk het dichtvermogen, dat gij, door het voorbeeld van burmannus secundus en anderen ontvlamd, niet alleen niet kondt beteugelen, maar, om hetwelk tevens te beschaven en te volmaken, zekere grenzenlooze begeerte naar roem u ten sterkste aandreef, en zoo gelukkig aandreef, dat gij in onzen leeftijd met regt de Vorst der Latijnsche Dichteren geoordeeld wordt. Ook dit, echter, was niet genoeg om uwe eerzucht te voldoen. Welke toejuiching gij, als jongeling, door de kunst van Apollo hebt behaald, dezelve breidt gij, nu oud geworden, tot verwonderens toe, uit, het treffelijkst blijk van diepe geleerdheid in het licht gevende. -
ô Zalige de bosch! die, terwijl al de volken van heel Europa door het oorlogsvuur ontstoken zijn, en sommige geleerden desgelijks, opdat zij niet al te diep zouden schijnen te rusten, in hevige twisten onderling zijn ingewikkeld, en de een des anderen loffelijken naam aan flarden scheurt, deze treurtooneelen met een bedaard gemoed aanschouwt, en de onweêrsbuijen en stormen uit uwe rijkvoorziene boekerij van verre in het oog houdt, niets zoo zeer wenschende dan den vrede, en inzonderheid daarin vergenoegd, dat gij uwe vriendschap door opregtheid, uwe hoogachting door braafheid, uwe bloedverwantschap door teederhartigheid, uwe betrekking door trouw, ziet kweeken. Dan, deze zelfde levensrust, welke u uwe deugd ver-
{==123==} {>>pagina-aanduiding<<}
schafte, oordeeldet gij niet genoegzaam te zijn, ten zij ge raad- en hulpeloozen, die in menigte tot u hunne toevlugt nemen, met uwe toespraak, met uwen ijver en met uwe middelen bijstondt. Te welken aanzien deze de uitnemende goedheid en gematigdheid van uw hart is, dat, zoo gij misschien eenige vijanden hebt (die gewis zeer weinige en zeer onbeschaamde moeten zijn), of zoo u misschien de een en ander min genegen mogten zijn, gij ook voor dezen een moedig voorvechter zijt, en, voor zoo veel gij op de voornaamste mannen door gezag en gunst vermoogt, niet ophoudt hen met weldaden te overstorten.
Te regt prees ik uwe zachtheid en toegeeflijkheid van gemoed, welke u, in het midden der hevigste beroeringen des vaderlands, eenen gerusten levensloop verschasten: want, zoo het een en ander gebeurde, gelijk veelvuldig plaats had, dat, het zij van wege de ramp des vaderlands, of om de tegenspoeden der uwen, u zorge verwekte, terstond zocht gij de rampspoedigen te helpen, of, zoo er geene gelegenheid tot hulpe overschoot, naamt gij de toevlugt tot uwe letteroefeningen. Immers, gij hadt van uwen Terentius, van Cicero en de geheele oudheid geleerd, de menschelijke zaken te beschouwen gelijk ze zijn, anderen, en inzonderheid uwen vrienden, gaarne te vergeven.’ - ‘Ita Tu - men vergunne ons, dit met des mans eigen woorden hierbij te voegen, schoon het op het voorgaande juist niet onmiddellijk volgt, noch voegzaam volgen kon. - Ita Tu, vir eximie! induxisti animum; ita induxi ego aut inducere saltem volui. Sic pro suo cuique more et indole in doctrinarum liberalium studia incumbentibus nobis et vix sentientibus citius obrepsit senectus, quam suspicati sumus. Ecce igitur! jam consenuimus ambo, sed ita consenuimus, ut neque nostrae decursae vitae nos poeniteat, neque ingravescentis quotidie senectutis taedeat vehementer.’
Het geheel wordt besloten door een versje van den te vroeg gestorven p. nieuwland, uit de vriendenrol

{==124==} {>>pagina-aanduiding<<}
van de bosch ontleend, en het beminnelijk karakter van dezen, met bevallige kleuren, schilderende.




Het Boek Job, in Dichtmaat, door Jan Messchert van Vollenhoven. Te Amsterdam, bij J.W. IJntema. 1812. In gr. 8vo. 121 Bl. f 1-16-:

Weinige schriften zijn van meerderen dienst voor den waren Godsdienst, dan goede Dichtstukken, het zij dezulke een' bijzonderen Godsheld ten voorwerp hebben, het zij het dichterlijke overbrengingen zijn van eenig gedeelte der poëtische stukken uit den Bijbel. Is een der voornaamste oogmerken der Poëzij te stichten en te vermaken, wat lof verdient dan niet een Abraham door hoogvliet, een David door van merken, de vertaling der Psalmen door Laus Deo, en deze Job door van vollenhoven! Hierdoor wordt eerbied voor den Godsdienst, gelatenheid, standvastigheid, en vertrouwen op de altijd zorgende Voorzienigheid, bij allen, inzonderheid bij jeugdigen, op de beste en aangenaamste wijze bevorderd; hierdoor wordt de lezing der H. Schrift aangenaam afgewisseld, het gelezene herdacht, en eene edele zucht tot navolging geboren; hierdoor wordt de Hebreeuwsche poëzij, zoo menigmaal miskend door de menigte, meer naar waarde geëerd, en de lust gaande gemaakt, om die meesterstukken des Ouden Verbonds met onpartijdigheid te onderzoeken. Wie zou het dan wraken, dat de dichtminnende, brave en godvreezende Grijsaard, die, voor weinigen tijd, uit de ongewijde meesterstukken, uitmuntende proeven op eene uitstekende wijze overbragt, zijne dichtpen bezigde, om den gewijden Job in eene dichterlijke navolging ons aan te bieden? Hebben de eerste zijnen geest in oogenblikken van uitspanning vermaakt en gestreeld, de laatste gaf verstand en hart meerder voldoening. Beiden doen ons het vermogen kennen, hetwelk

{==125==} {>>pagina-aanduiding<<}
met gemakkelijkheid de schoone gedachten en bewoordingen van anderen overneemt, de schoonheden bewaart, in den geest des Dichters doordringt, en zoo weinig mogelijk in deze dichterlijke overgieting door storting laat verloren gaan, of, zoo al deze of gene der fijnere geesten mogt vervliegen, zorg draagt, door nieuw toevoegsel van het eigenaardige, het geheel zuiver en vrij van allen vreemden inmengsel te bewaren. Wat zullen, wat kunnen wij anders, dan, na deze betuiging, het gezegde door eene proeve klem en bewijs bijzetten? Hiertoe strekke het volgende:

De stersling kan de plaats der zilvermijn ontdekken; 
Vindt d'ader van het goud, hetwelk men loutert, uit. 
Hij weet het ijzer uit het hart der aard' te trekken, 
En sinelt het koper, dat de hardste rots besluit. 
De mensch stelt door zijn vlijt aan 't vreeslijk donker palen; 
Hij dringt tot aan de plaats des laatsten grenspaals door; 
Tot aan den grondsteen toe in 's afgronds duistre dalen; 
Hij klieft zich naar een mijn, door bergen heen, een spoor. 
Hij zinkt, aan 't oog ontrukt, door diepe en donkre kloven; 
Dáár zwerft hij, waar hij zelf geen hulp heeft aan zijn' voet. 
Het aardrijk, dat het brood zoo mild ons geeft van boven, 
Wordt, als door hevig vuur, van ondren uitgewroet. 
De schittrende saffier ligt in zijn rots begraven; 
Verholen in zijn' schoot, ontdekt men 't glinstrend goud. 
Dit pad is onbekend aan aadlaar, gier en raven; 
Des haviks scherpziend oog heeft nimmer zulks aanschouwd. 
Het moedigst roofdier zet dáár nooit zijn schreden henen; 
Dáár zag men nooit den leeuw, noch hoorde 'er zijn gebrom. 
De mensch slaat handen aan graniet en marmersteenen, 
En wroet de bergen zelfs van hunne wortels om. 
De hand der menschen klieft, in harde rotsen, beken, 
Opdat, wat kostbaar is, ontbloot zij voor 't gezigt. 
Hij stopt rivieren, dat geen traan 'er door kan leken, 
En brengt verborgen goud en schatten in het licht. 
Maar waar, waar zal de mensch den schat der wijsheid halen? 
Waar is 't, dat zich 't verstand aan 't oog des sterflings biedt? 
Helaas! geen sterveling kan hun verblijf bepalen: 
Het land der levenden is hunne woonplaats niet. 

{==126==} {>>pagina-aanduiding<<}

‘Bij mij, roept 't grondloos diep, is 't geenszins, dat zij schuilen. 
Bij mij? roept d'oceaan. Hoe ver zijt gij verdwaald!’ 
En nogtans kan men 't goud niet tegen wijsheid ruilen; 
Geen zilver geven, dat bij haar in waarde haalt. 
Geen goud van Ophir zelf kan haren prijs bevatten; 
Geen onijx, geen saffier bereiken haar waardij; 
Geen goud, geen helder glas zijn tegen haar te schatten; 
Kleinodiën van goud zijn minder waard, dan zij. 
Bij haar is geen agaat, is geen kristal te noemen; 
De zwaarste paarlen doet zij wijken in gewigt; 
Bij haar kan de Arabier op zijn' topaas niet roemen. 
Het fijnst gelouterd goud valt tegen haar te ligt. 
Van waar die wijsheid dan? waar schuilt ze? in welke holen? 
Waar zette toch 't verstand zijn' vasten zetel neêr? 
Zij beiden zijn voor 't oog der levenden verscholen; 
Verborgen voor het oog van 's hemels vooglenheer. 
‘Wij weten,’ doen het rijk der doôn en de afgrond hooren: 
‘Wij weten door 't gerucht alleen, dat zij bestaan. 
't Is de Allerhoogste slechts, die hen weet op te sporen: 
Jehova kent alleen de plaats, die zij beslaan.’ 
Des aardrijks grens ligt bloot voor Gods doordringende oogen; 
Voor Hem ligt naakt, al wat beneên de heemlen zweeft. 
Toen de Opperheer den wind zijn zwaarte toegewogen; 
Der waatren loop beperkt, en afgebakend heeft: 
Toen Hij door vaste wet den regen kwam betoomen; 
Den weg bepalen voor het dondrend bliksemvuur; 
Toen, toen heeft 's Heeren oog de wijsheid waargenomen; 
Haar op haar' prijs geschat; bevestigd op den duur. 
Toen heeft Hij 't menschdom door een Godspraak onderwezen; 
Door deze les geleerd, waarin 't geluk bestaat: 
‘Dit is der wijsheid kern, den Heer opregt te vreezen; 
Dit is het echt verstand, te wijken van het kwaad.’ 

Elders werd reeds de heerlijke beschrijving van het paard zoo wel, als van den krokodil, aangetogen; wij voegen nog de volgende, kort, maar niet min krachtig, van den elefant hier nevens:

Aanschouw der dieren reus, dien 'k nevens u formeerde, 
En wien ik wel, als 't rund, het gras tot spijs vereerde, 

{==127==} {>>pagina-aanduiding<<}

Doch zie zijn lenden slechts; wat zijn zij sterk en vast! 
Wat is de buik gespierd, en krachtig zaamgepast! 
Hij zwenkt den snavel, als een ceder, hoog verheven; 
Uit taaije pezen zijn de dijen zaamgeweven; 
De grove beenderen zijn buizen van metaal; 
De harde knokken zijn van koper of van staal. 
Hij kwam als 't meesterstuk der schepping uit Gods handen, 
Die hem met kracht voorzag, en zwaarden schonk voor tanden. 
Zijn voeder wordt hem door 't gebergte toebedeeld, 
Waar al het wild gediert' rondom hem henen speelt. 
Dáár rust hij onder 't loof van hooge Lotusboomen; 
Dáár schuilt hij in moeras en in het riet der stroomen; 
Dáár overdekt, dáár streelt de Lotusschaâuw zijn leên; 
Hij ligt door waterwilg omringd, en vlugt niet heen, 
Noch wil, hoe sterk de stroom ook bruis', zijn rustplaats ruimen, 
Schoon 't water der Jordaan tot aan zijn' muil moog schuimen. - 

Ten slotte wenschen wij den Heere van vollenhoven die vertroosting, welke Godsdienst en Dichtkunst aanbieden. ô Belangrijke avondstond van eenen welbesteden dag voor een eerwaardig Huisvader, geëerbiedigd door de zijnen, geëerd door liefhebbers van Dichtkunst en Letteren, geacht door voorstanders van den Godsdienst, geraadpleegd door velen, bemind door allen!




Ida, of het Meisje van Athene, naar het Engelsch van Miss Owenson. Iste Deel. Met Platen. Te Amsterdam, bij C. Timmer. 1812. In gr. 8vo. 269 Bl. f 2-10-:

Een Roman van een' niet zeer dagelijkschen inhoud. Deszelfs Tooneel is Nieuw Griekenland; deszelfs Heldin, een meisje uit dat land, volmaakt, gelijk alle Roman-heldinnen, en door de zorg van een' Oom opgevoed, die zelf in Engeland zijne beschaving ontvangen heeft. Een Engelschman, een jongeling van losse beginselen, doet eene pelgrimaadje naar het Vaderland van epicurus, waar hij niet zoo zeer den heldenroem en de verhevene grondstellingen van Athene's ou-
{==128==} {>>pagina-aanduiding<<}
de Wetgevers, Verdedigers en Wijzen, als schoone Grieksche vormen zoekt. Het geval dient hem boven verwachting. In eene kwade luim gebragt door de Turksche uitgelatenheid op het Bairam-feest, ziet hij, te midden van een bekoorlijk boschje, een schoon gebouw, niet zonder smaak gesticht, maar waarin de vermenging der oude met de nieuwere Bouwkunst van een' hedendaagschen bezitter getuigde. Door bloemfestoenen en vergulde traliën heen, zag de wellustige jongeling - wie - wie anders dan ida? Zij was de Dochter van den Archont rosemeli, en na den dood van haar' Oom bewoonde zij met haren Vader het bevallige landverblijf, door genen aangelegd. En in welk eene houding zag haar de Brit? Slapende in de badkamer, versierd met de ongezochte bekoorlijkheden eener frissche jeugd en maagdelijke onschuld. De Griek stamati, dien de Engelschman te Venetië had leeren kennen, bragt hem nu verder op eene zeer ongezochte wijze in kennis met het huisgezin van ida, wier schoonheid, en vooral wier geestvermogens, hij hem zeer hoogelijk roemde. Met een' glimlach ontving de Europeër dezen lof eener nieuwere Griekinne, die hem reeds daarom verdacht moest voorkomen, omdat hij de
Vrouwen diep verachtte, en alleen het zinnelijk genot zijner ijverigste pogingen waardig keurde. Dan, in den omgang der jonge Atheensche ontwikkelden zich van dag tot dag volmaaktheden, die zijne onwillekeurige bewondering wekten. Niet slechts kennis aan en geestdrift voor de Oudheden van haar Vaderland, ook bekoorlijke talenten, een edel hart, en hooge gevoelens van deugd, versierden ida verre boven hare zusteren. De Engelschman kwam door stamati weldra in een' zeer gemeenzamen omgang met de Familie rosemeli, had dus gelegenheid ida dagelijks te zien, en werd eindelijk, ten spijt van zijn' gezworen haat tegen alle ernstige verbindtenisnissen, smoorlijk verliefd op de jonge Atheensche. Aangename tooneelen ontmoet men hier: nu eens vertoont zij den Brit (wiens taal zij, tot zijne groote verwondering, even als het Italiaansch, zeer goed spreekt) de omstreken van Athene, van de hoogten des bergs Hymettus af; een tafereel, waartoe de warme verbeeldingskracht van het Zuiden en het diepe gevoel der Vrouw haar de kleuren leenen; dan weder hebben beiden een gesprek over de tuinen van epicurus, waarin, vol-
{==129==} {>>pagina-aanduiding<<}
gens den Engelschman, niet dan de verleidelijke bloemen des zinnenvermaaks, volgens ida de bekoorlijke rozen van gematigd levensgenot werden aangekweekt; dan weder viert men, geheel in den antieken geest, het feest der jaargetijden. Doch op dit laatste ontvangt de jongeling een pakje met brieven, welke hem dringend en terstond naar zijn Vaderland oproepen. Het is hem onmogelijk, zoo wel uit hoofde van eer als van belang, deze roeping te versmaden; doch hoe gaarne wenschte hij ida derwaarts met zich te nemen! Hij verzaakt echter geenszins zijnen afkeer
tegen het huwelijk, maar verlangt ida toch bij zich als - vriendin. Met de verdiende verachting slaat ida dit beleedigend voorstel af. De Engelschman, die dit aan coquetterie of ijdelheid toeschrijft, ten einde hem tot het geven zijner hand te dwingen, reist, na nog eenige vruchtelooze pogingen, eindelijk vol ontevredenheid af.
In weerwil zijner losse beginselen, beminde ida den Europeër; doch dit was hare eerste liefde niet. Reeds vroeger had zij voor een' landsman nog sterkere gevoelens gekoesterd, en bij deze gelegenheid vernemen wij nu eerst hare lotgevallen. Zij was door hare Moeder de Nicht van een' rijken Griek, die het grootste gedeelte zijns levens in Engeland had doorgebragt, en aldaar eene beschaafde opvoeding genoten. De ontrouw van een' Vriend en eene beminde Vrouw maakten hem het langer verblijf daar te lande ondragelijk; waarop hij zich, na het zuidelijk Europa doorgereisd te zijn, te Athene neêrzette, en ida, het tweejarig Dochtertje zijner overledene Zuster, als kind aaunam. Het was aan dezen edelen man, dat zij hare geheele vorming te danken had. Een toeval deed haar voorts zekeren osmijn kennen, die door zijnen ijver voor de vrijheid van Griekenland in Turksche slavernij geraakt was. Zijne behendigheid in ligchaamsoefeningen, en edele gevoelens, nemen haar voor hem in; en eens, toen hij bij den Stadsbevelhebber, wegens beleediging van een' Janitsaar, het doodvonnis wacht, dringt zij tot de zaal van dien Turk door, en pleit zóó welsprekend voor den Beminden, dat de Barbaar, niet ongevoelig voor hare door de drift ontsluijerde schoonheid, den Griek het leven, en voor geld ook de loslating ten behoeve van den Oom schenkt, wiens dienaar, of liever huisgenoot, nu ook osmijn wordt. Hier wint de liefde van het jonge paar nu dagelijks veld, en wordt nog naauwer toege-
{==130==} {>>pagina-aanduiding<<}
haald door het dreigend gevaar van den kant des Aga's, die door ida's bekoorlijkheden zeer sterk getroffen is, en, reeds door minnenijd gedreven, den Vader voor
osmijn doet waarschuwen. Eindelijk, te midden van een onweêr onder de zuilen van het Parthenon, geschiedt de liefdesverklaring van het minnend paar, waarmede dit Deel zich sluit.
Ziet daar het beloop van dezen niet onbelangrijken Roman. Dan, niet zoo zeer de gebeurtenissen, als wel het tooneel derzelve, wekken onze aandacht. Dit Tooneel echter zelf is een wel schoon, doch tevens gevaarlijk standpunt voor den Romanschrijver. Hij moet bedenken, hier te Athene, in het Vaderland der natuurlijkste uitdrukking des gevoels en van den onbedorvensten sinaak, te zijn. Hij bedenke dit wel: want wij herinneren ons met Athene te gelijk aan den eersten en grootsten Romanschrijver, den onsterfelijken xenophon, en verlangen, dat de honigzoete taal, de natuurlijke uitdrukking dezes Schrijvers en zijner Landgenooten ten minste eenige sporen achterlate in den Auteur, die zich op hunnen klassieken grond verplaatst, en hen gedurig aanhaalt. Vinden wij nu hier deze sporen? Naar ons oordeel, zeer schaars. Doch draagt misschien ook de Vertaling, welke duidelijke blijken draagt van uit het Fransch, niet uit het Engelsch gedaan te zijn, hiertoe bij. Behalve de hier en daar geheel Fransche woordvoeging, getuigt reeds de spelling der eigen namen, zoo als Hijmette(sio) voor Hymettus, Ariane voor Ariadne, Gnide voor Knidus, Périclès voor Perikles, enz. voor onze gissing, dat dit boek eene vertaling eener vertaling zij. Maar dit daar gelaten: hoezeer de Schrijver zijn best doe, ida van pedanterie vrij te pleiten, slaagt hij of haar hierin niet altijd even gelukkig. Eene lange redevoering, met den volgenden weidschen aanhef (bl. 115.): ‘Welke welsprekendheid is in staat, om de aandoeningen te schetsen eener vrouw, die, getrouw aan de natuur, echter door de opvoeding bestierd wordt; eener vrouw, die rekenschap van haar gedrag aan
de zamenleving verschuldigd is; wiens (wier) gewaarwordingen door den hemel zijn ingegeven,’ enz. is toch een vrij ongepast antwoord op eene vurige liefdesverklaring, en riekt te veel naar de savante. Hoe veel winderigs en onnatuurlijks is in de volgende plaats opeengedrongen: (bl. 101.) ‘De lucht, door deze nimfen ingeademd, is bezwangerd met dampen, die op de

{==131==} {>>pagina-aanduiding<<}
rozen harer wangen gelijken, en de bladeren, die haar bedekken, zijn verzilverd door stralen, die zoo zuiver als hare denkbeelden zijn.’ Te Athene vooral klinkt zulk pathos belagchelijk. Op bl. 107 noemt de Schrijfster, volgens den titel eene Engelsche, haar Vaderland (het Vaderland van baco, milton en chatham!) een land door beuzelachtige gevoelens bestierd.
Uit het aangevoerde blijkt, dat deze Roman, met eenige meerdere zorgvuldigheid en met de behoorlijke verplaatsing in de zeden en denkwijze der oude en hedendaagsche Grieken bewerkt zijnde, eene zeer onderhoudende lecture zou kunnen verschaffen. Wij raden den Vertaler, daartoe in een volgend Deel het zijne bij te dragen, alle gewrongene woordvoegingen zoo veel mogelijk te vermijden, en zich op meerdere vloeibaarheid en natuurlijkheid van stijl toe te leggen. - De grootste verdienste van dit boek is doorgaande zuiverheid van gevoelens; en het hartelijk woord van ida's Oom over de heiligheid des huwelijks (bl. 245), 't welk wij gaarne zouden overnemen, indien ons bestek zulks gedoogde, durven wij gerustelijk aan jonge Lezers en Lezeressen tot nadenken aanbevelen.

Huwelijks-betrekkingen en Huwelijks-leven, in Brieven, door J.L. Ewald. IIde Deel. Uit het Hoogduitsch. Te Amsterdam, bij J. van der Hey. In gr. 8vo. 311 Bl. f 2-18-:

Bij de aanmelding van het eerste Deel van dit onderhoudend, leerzaam en waarlijk godsdienstig werk, gaven wij hetzelve den in ons oog verdienden lof, en trachtten het te verdedigen tegen eene harde berisping, uit een vreemd Tijdschrift in een onzer meest geachte Weekbladen overgenomen. De goede opgang, dien het werk gemaakt heeft, overtuigt ons van de instemming des publieks met ons; en wij twijfelen geen oogenblik, of ook dit Deel zal overvloedigen bijval vinden. Hoe dit boek den gehuwden, in onderscheidene en wel niet geheel zeldzame omstandigheden, een' goeden en wel doorgaans den besten raad geeft, daarvan beloofden wij bij eene volgende gelegenheid eene proeve; gedeeltelijk evenwel zullen wij daar thans slechts

{==132==} {>>pagina-aanduiding<<}
aan voldoen, daar wij vooral worden uitgelokt door de bijlage tot den acht-en-veertigsten brief, waarvan wij, als hebbende eene meer algemeene strekking, en zijnde voor ongehuwden ook een woord op zijn pas, den hoofdinhoud willen mededeelen.
In hare briefwisseling met zekeren Theophan, ontdekte Adelheid dezen haren vriend, dat haar tegenwoordige tweede echtgenoot haar niet godsdienstig genoeg is, en alzoo geen regt deel neemt in hare godsdienstoefeningen. De onderscheidene antwoorden geven zeer nuttige opmerkingen en uitmuntende lessen, bepalen haar bij het verscheidene der soorten van godsdienstigheid, de uitgestrektheid van jezus zin, en toonen, dat het opdringen van zekere, ja van alle soorten van godsdienstigheid, nadeelig is. Bij een dezer antwoorden is de bedoelde bijlage, zijnde eene Parabel: De reize naar de Bron.
‘In zekere kleine Provincie heerschte eene besmettelijke ziekte, verschillende, en van welke nooit iemand geheel genas. Sommigen waren loom en krachteloos, en klaagden daarover; deze waren de ergste niet. Anderen hadden kwaadaardige zweren; ook deze waren de ergste niet, daar de ziektestof naar de uitwendige deelen drong. Anderen raaskalden, en hoe sterker zij zich dan waanden, hoe erger zij waren. Anderen misleidden zich door al het voorkomen van gezondheid; hunne long was aangestoken, en zij meenden naauwelijks een weinig verkouden te zijn. - De Landvorst wees eene Geneesbron aan, midden in het steilhoog gebergte; velen, vooral die nog niet gevoelloos waren door de ziekte, zochten de bron, bedienden zich van het onderrigt en de leiding van den lijfarts, en kwamen genezen terug. Anderen, door hen zelven daar henen geleid, werden ook weder gezond; de Landsheer gaf hun woningen digt bij de bron, en zij lieten eene aanwijzing achter, hoe men tot de bron komen kon. Maar het grootste deel der inwoners bleef in de ongezonde luchtstreek der Provincie. Die zich gezond waanden, meenden de bron niet te behoeven. Anderen beweerden, omdat de bron in het hooge gebergte vloeide, en zij door de donkere wolken met hunne verrekijkers niet konden heen zien, dat men er den weg niet kon vinden, dat de lucht er ongezond was, enz. Zij bereidden zichzelven, of door hunne medeburgers, geneesmiddelen. Het troebel dalwater werd wat gezuiverd; men deed er wat suiker in, en

{==133==} {>>pagina-aanduiding<<}
zeide nu, dat het zeer genezende en heilzaam was, omdat het - zoet smaakte. Sommigen wilden, er was tusschen ziek en gezond geen verschil; de zieken bevonden zich doorgaans beter dan de gezonden; alleen moest men zorgen, dat er geene afzigtelijke zweren kwamen. Hier tegen ijverde en beweerde een ander, de mensch kon zichzelven gezond maken door het vermogen van zijn gemoed. Hij beval, dat iedereen volstrekt gezond moest zijn; gaf als kenteeken van gezondheid op, dat men moest kunnen doen, hetgeen de bewoners van het gebergte, doch welke hij niet kende, doen konden. Men prees dit bevel, doch niemand werd er gezond door. Een ander vond uit, dat men de geneesmiddelen uit het ik, uit de binnenste, fijnste deelen van zijn ligchaam, bereiden moest, tapte zich bloed af, onderzocht dit, om dus zichzelven waar te nemen, nam een drank in uit de gezonde deelen, en geloofde dus zichzelven door de quintessence van zichzelven te zullen genezen. Misschien had deze drank eene bedwelmende kracht; ten minste, die hem innamen, spraken van gezondheid als in geestverrukking; velen hielden hen en zij hielden zichzelven voor gezond; doch 't bleek dikwijls duidelijk, dat ook zij niet genezen waren.
Onder deze verwarringen waren inmiddels velen bedacht, om den weg naar de geneesbron te aanvaarden. Dit deden zij dadelijk; maar toen zij merkten, dat de weg gestadig hooger, steiler, en het gewest steeds eenzamer en dorder werd, keerden zij terug. Zij vonden wel hier en daar beziën, op den weg, welker wonderbaar verkwikkende kracht de bergbewoners geroemd hadden; maar, dewijl dezelve zoo klein en onaanzienlijk waren, dewijl zij er niet uitzagen als het ooft uit hunne Provincie, zoo aten zij er niet van. Sommigen kreunden zich niet aan de aanwijzing der bergbewoneren; zij verbeeldden zich, dat de weg hunzelven geopenbaard was geworden, beklommen het gebergte, geraakten aan het dwalen, en kwamen geheel afgemat terug. Sommigen wilden schielijker tot de bron komen. Zij beklommen snelle paarden, en renden bergwaarts; maar de paarden stortten op steile plaatsen terug. Alle deze lieden wilden nooit weder van eene reize naar de bron hooren, en waarschuwden er iedereen voor. Zij, die gaarne in het dal blijven wilden, wezen nog gestadig op deze teruggekeerden. “Ziedaar die bronzoekers!” zeiden zij: “Dat

{==134==} {>>pagina-aanduiding<<}
komt er van, als men zich tot de wolken verheft!” Of zij er nooit van gehoord, of het vergeten hadden, dat er evenwel velen aan de bron geweest, en genezen terug gekomen waren, weet ik niet.
Zij moesten er wel van weten; want, niettegenstaande de waarschuwing der terugkomenden, en de spotternijen van vele Bergschuwers, reisden van tijd tot tijd velen, met de aanwijzing in de hand, naar de bron heen, en kwamen min of meer gezond, ten minste allen beter terug.
Aan den voet van den berg was veel scherpzinnig onderzoek, redetwist en overleg, dat en waarom men den togt ondernemen moest, hoe de bron eigenlijk genas, of men daarbij al dan niet eenig dieet moest houden, vooral over de verscheidene wegen derwaarts, en hoe men reizen zou. Men had gronden voor eenen steilen rotsweg, die regelregt op het gebergte liep; men had er ook voor eenen breederen, min steilen, die het gebergte omliep; ook hadden sommigen zin in het kortste voetpad, op 't welk men echter over diepe kloven moest springen; en ook in een nog ander, maar bij 't welk weinige beziën groeiden. Men maakte afteekeningen, en twistte heftig. Aan de aangenaamste zijde stond een groote troep, die de reis aanvaarden zou; hij had een vaandel bij zich, en eene schilderij van de frissche bron om vooruit te dragen; ook had men bronliederen vervaardigd, en veel reukwerk voor de reize.
Elke troep hield zijnen weg voor den besten, ook zijne manier van reizen; ja velen voor den éénigen. Men had, namelijk, reeds voorlang de aanwijzing der bergbewoners zoo goed als ter zijde gelegd; men had er uittreksels uit gemaakt, en daarvan had ieder alleen datgene aangenomen, wat hem redelijk en naar den zin was. Velen verklaarden de afteekening van den weg, zoo als dezelve hun door hunne verrekijkers voorkwam, of beweerden, dat die asteekening alleen voor hen was, die geene verrekijkers hadden. Anderen hielden het geheele verhaal van de bron voor eene leerzame fabel, enz. De groote hoop bekreunde zich in 't geheel niet aan de aanwijzing, maar volgde het vaandel.
Zoo ontstond allengs de waan, dat maar één weg de regte weg naar de bron was, en dat allen op dezelfde wijze derwaarts reizen moesten, enz. Elke partij beweerde, het moest

{==135==} {>>pagina-aanduiding<<}
zoo, en het moest niet anders zijn. - Als de menschen hevig twisten, worden zij blind. Daarom merkten zij niet op, dat reeds velen langs verschillende wegen bij de bron gekomen en geholpen waren; dat zij met twisten den besten tijd verloren tot de reize, en door hunne verhitting hunne ziekte verergerden. Men vergat, dat niet de manier van reizen, maar het drinken uit de bron, de hoofdzaak was.
Eindelijk stonden eenige mannen op, die gestadig de aanwijzing ingezien en zich reisvaardig gemaakt hadden. Ernstig en minzaam spraken deze hunne medeburgers van alle partijen aan. “Gij twist geheel vergeefs!” zeiden zij: “Elke partij heeft gelijk, en elke heeft ongelijk. Daar zijn verscheidene wegen om bij de bron te komen; de steile weg is de regte weg, maar de vlakke ook. Dit zegt de aanwijzing uitdrukkelijk. Niet één weg is derhalve alleen en met uitsluiting de regte. Hij, die zich nog sterk genoeg voelt, kieze den steilen; wie niet goed klimmen kan, kieze den vlakken weg. De vlugge jongeling springe over de kloven. Natuurlijk toch kan de oude man dit niet. Elk ete zoo veel van de verkwikkende beziën als hij noodig heeft; daarvoor staan zij langs de wegen. Gij herinnert u welligt niet meer, dat zelfs de bergbewoners langs verschillende wegen naar de bron gereisd zijn. Laat toch aan dien hoop deszelfs geschilderde bron, zijn reukwerk, en zijne liederen. Als zij om dezelve slechts de regte bron niet vergeten. Als zij slechts door de liederen opgewekt, door het ontstoken reukwerk verkwikt worden, en des te moediger voortreizen. Als het maar op de bron afgaat. - Ondertusschen,” vervolgden zij, “willen wij ook met ulieden niet twisten. Maakt het thans, zoo als gij wilt. Wij moeten voort.”
Zij wilden afscheid nemen van de twistenden; maar hunne woorden, hun ernst en hunne liefde hadden gewerkt. “Gaat ieder den weg onder de afgeteekende, dien hij voor den besten houdt,” zeiden zij, “en laat ons als broeders scheiden.” Zij zongen het lied: Wij eeren allen éénen God! gaven elkander de hand, en scheidden met de woorden: Aan de Bron vinden wij elkander weder.
Ook begaven velen, van die in het dal achtergebleven waren, zich op weg naar de bron, dewijl zij merkten, dat zij door alle hunne zelf uitgevondene geneesmiddelen niet beter

{==136==} {>>pagina-aanduiding<<}
werden. Velen stierven aan de ziekte. Langen tijd daarna werden de overigen door eene vreesselijke aardbeving en watervloed naar het gebergte heen gedreven. Zij kwamen halfdood op den top van hetzelve aan. Hier zagen zij de bron, die zich tot een groot meer uitgebreid had, en een balsemachtigen geur uitwatemde. Velen klauterden af, dronken thans nog uit de bron, en werden met den tijd beter. Maar velen werden door de uitwaseming bedwelmd, verschrikten voor het groote meer, en stortten over de klippen en rotsen naar beneden. Men kan denken, hoe zij zich gewond, gekneusd, verminkt, hoe kwalijk zij hun gansche ligchaam toegesteld hadden! Ook zag men hen niet meer; zij schenen door den val gedood te zijn. Maar desniettemin willen sommigen beweren, dat zij niet aan hunne wonden sterven zullen; dat het water der bron eindelijk tot hen zal rijzen, en dat het eene geheel wonderbare en allesgenezende kracht heeft. Misschien is dit enkel eene hoop, welke het medelijden hun heeft ingegeven. Maar waarom zouden wij het niet met hen hopen, daar de bron zoo rijk aan geneeskracht is, en dewijl deze ongelukkigen ook menschen zijn?’

William Beaumont, of de Nadeelen eener verkeerde Opvoeding. Naar het Engelsch. IIde en laatste Deel. Te Amsterdam, bij de Wed. J. Dóll. In 8vo. 299 Bl. f 2-4-:

Dit Deel (van het eerste maakten wij in de Vaderl. Letteroeff. voor 1811 met lof gewag) bevat den treurigen afloop van het leven en de geschiedenis van Sir William Beaumont; zijnde onze hoop op de nog mogelijke verbetering van het jonge mensch wel dikwijls opgewakkerd, maar toch eindelijk te leur gesteld. Het is waar, nabij het graf betuigt hij wel een opregt berouw te hebben over alle zijne fouten; dan te regt voegt hij er zelve bij: wie weet, als ik in het leven bleef, welke misdaden ik dan weder begaan zou! En inderdaad, bij het nagaan van zijnen levensloop, zouden ook wij op de opregtheid, voor het minst op de standvastigheid zijner voornemens, weinig durven rekenen. Het verhaal is ook nu zeer onderhoudend, en het treurig gevoel bij het lezen wordt gema-
{==137==} {>>pagina-aanduiding<<}
tigd en vergoed door de edelaardige gevoelens en handelingen van een aantal personen, met Sir William meer of min in verband. Wat de strekking van het werkje betreft, wij kunnen deze niet beter opgeven, dan met de eigene woorden van den Schrijver aan het slot: ‘En nu, mijne jonge lezers, ziet door de voorbeelden, die ik voor u opengelegd heb, hoe gering en onbestendig het geluk is, hetwelk alleen van rijkdom, schoonheid of uiterlijke begaafdheden afhangt! Alle deze dingen hebben hunne waarde, wanneer zij met een opgeklaard verstand, een goed oordeel, en eene vaste gehechtheid aan onze pligten gepaard gaan; maar zonder deze goede hoedanigheden van de ziel en van het hart verkrijgen zij slechts van de minstdenkenden onder de menschen eene flaauwe bewondering, die door ziekte of vermindering van fortuin verminderd, en altoos door den toenemenden ouderdom geheel vernietigd wordt. Welke toevlugt blijft er alsdan over voor den onbezonnen wellusteling, of de weleer bewonderde vrouw naar de wereld? Vleijerij en toejuiching zijn in verachting en bespotting veranderd; zij zien treurig op den
tijd, dien zij verloren hebben en niet terug roepen kunnen; zonder een eenigen waren vriend, eene eenige vertroostende gedachte aan het verledene, slijten zij hunne overige dagen in verdriet, en sterven door allen veracht en door niemand betreurd. - Beschouwt, integendeel, (in andere hier voorkomende voorbeelden) het geluk, hetwelk de goedheid van hart, de deugd en eene edelmoedige zelfopoffering, zoo vele vruchten eener verstandige opvoeding, vergezelt! Van goede beginselen reeds in de vroege jeugd doordrongen, werden zij door het weldenkende gedeelte van het menschdom geacht en geëerd; zij genoten al het geluk, dat op deze aarde kan gevonden worden, en zullen nog op den rand van hun graf de zalige bewustheid smaken, dat zij, naar hunne vermogens, die pligten betracht hebben, van welker vervulling de verzekering van het maatschappelijk geluk afhangt, terwijl zij tevens de zekerste waarborg is voor het bestendig goed en deugdzaam gedrag van hun geliefde kroost.’
Nuttige lessen inderdaad, welke wij hartelijk wenschen, dat door de lezing van dit werkje een' blijvenden indruk, ook bij jeugdige gemoederen, mogen achterlaten.





{==138==} {>>pagina-aanduiding<<}

De Blindeman. Door J. Immerzeel, Junior. Met Platen. Te Rotterdam, bij van der Bol en van Conijnenburg. 1812. In gr. 8vo. 221 Bl. f 2-8-:

‘Een boek, zoo jammerlijk zot, als ons maar zeldzaam voorkwam in geheel onze praxis;’ dit was ons oordeel, toen wij al een aantal bladzijden hadden afgelezen; pligtshalve lazen wij verder, en - het werd beter, ja aan het einde werd zelfs ons gevoelen eenigermate gunstig, en vonden wij ten slotte, dat deze Roman nog wel op eenige onderscheiding boven een aantal andere aanspraak heeft.
Een hoogst bespottelijk paar bewerkt het ongeluk eener beminnenswaardige familie; per varios casus, echter, wordt de familie gered en volkomen gelukkig. Het verhaal leest vrij onderhoudend; niets gaat buiten de grenzen der waarschijnlijkheid, (de aanvang echter uitgezonderd) en vriendschap en liefde, ouder- en kinderliefde, geven zelfs wel eens een aandoenlijk tooneel, terwijl wij nu en dan ook eene goede zedeles en treffende leering vinden. Het komt ons dus bij uitstek vreemd voor, dat de Schrijver, wiens dichterlijk talent wij meermaals hulde deden, deze zijne verdichting begint en opzet met zulke ongerijmde en belagchelijke karikaturen, die zoo geheel in het lage en laffe vallen, dat, tien tegen een, de beschaafde Lezer zijn boek al spoedig wegwerpt als een nietsbeteekenend vod, en zich daardoor van een genoegen berooft, zoo hij anders in Romans smaak vinde.
Kon dan de gekwetste en wraakzuchtige eigenwaan van de vervolgers eener brave familie niet anders geteekend worden, dan in de beeldtenis van eene stinkende kocherderin uit de Alpen, die haren walgelijk laffen man zoo onder den pantossel houdt, dat wij hem zien zitten tusschen het naaikussen en den kleerenklopper (waarmede hij dikwijls rijkelijk poets krijgt), opgesloten, blaffend van den honger, met een wollen onderrok op zijne knie, om er een opnaaisel in te leggen, zonder dat hij met de naald weet om te gaan? - Kon eene dwaze huwelijkskeuze niet eigenaardiger voorkomen, dan door den minnaar het non plus ultra van maagdelijk schoon te doen vinden in eenen grooten boezem en tood haar? en moest de herderin uit de Alpen juist

{==139==} {>>pagina-aanduiding<<}
zoo afschuwelijk morsig zijn, dat men van haar uiterlijk walgen moet? En waarom de genoegens van dit misselijk paar juist op deze wijze geschilderd: ‘Hun hoogste genot was gelegen, ten eerste in een goed maal, ten tweede in een zacht bed, en ten derde in .... 't kussen’? Waarlijk, voor Lezers, die door deze soort van aardigheden moeten gelokt worden, denken wij, dat het goede in dezen Roman geheel verloren is, en dat de Schrijver (want dit was, hopen wij, het geval) zich om hunnentwil in geene zoo morsige luim had behooren te dwingen. - Het beloop des verhaals geven wij hier niet op, omdat wij den Lezer dezelfde verrassing gunnen, die ons genoegen gaf; maar liever, ten slotte, bewijs, dat dit boek waarlijk eenig nuttig onderrigt aanbrengt.
‘Wondere zamenschakeling van gebeurtenissen en lotgevallen! Omdat eene kocherderin in de Alpen rood haar en een grooten boezem had, moest geheel het huisgezin van een portretschilder te Milaan in den grond geholpen worden. Had zij geen rood haar en geen grooten boezem gehad, von waldstein had haar niet gehuwd; zij had dan ook waarschijnlijk nooit in Milaan komen wonen; zij had dan daar niet de hoovaardige en wraakgierige gespeeld; er waren geene karikaturen van haar gemaakt; angoletti was dan niet vervolgd geworden.
Had angoletti wezenlijk kwaad gedaan? De drie spotprenten stelden Mevrouw von waldstein ten toon, als eene nijdige, hoovaardige en heerschzuchtige vrouw. De eerste maakte eene gebeurtenis wereldkundig, die in een besloten gezelschap voorgevallen was; op de tweede werd op hare afkomst gesmaald; en door de derde geraakte een onbeschoft huisselijk tooneel bekend: door alle drie kwam het karakter, het huishouden, de afkomst op straat van een gezin, dat door zijn vermogen en zijn' stand in de maatschappij tot de fatsoenlijke wereld behoorde. Angoletti was de uitvinder der spotprenten niet. Maar moest hij dan ook den spotlust en de gemelijkheid van zijnen vriend met de teekenpen ten dienst staan? Vriendschap en kunst toch hebben beide hare grenzen: de kunstenaar is even zoowel als de autheur voor de zedelijkheid van zijn werk verantwoordelijk, en kan zich niet kwijten door het vertoonen van den lastbrief, dien hij tot het vervaardigen van hetzelve ontvangen heeft. Ook de vriendschap mag niet

{==140==} {>>pagina-aanduiding<<}
verder gaan dan zedelijkheid en betamelijkheid toelaten. Angoletti was alzoo verpligt, om, alvorens de hand aan 't werk te slaan, te overwegen, wat hij ging ondernemen? of hij daartoe vrijheid had? wat daarvan de gevolgen zouden wezen?
Wij gelooven met angoletti, dat er aan Mevrouw von waldstein niet veel verbeurd was, en dat eene openbare strafoefening door spotprenten ten spiegel, ten baak, ten afschrik voor anderen strekken kan; maar wij gelooven niet met angoletti, dat de openbare beschimping van iemands gedrag iets tot zijne zedelijke verbetering kan toebrengen. Is er een voorbeeld, dat iemand, die eene openbare straffe ondergaan heeft, tot welmeenende en bestendige beterschap in zeden gekomen is? Ontroof iemand zijn goeden naam, ontneem hem alle eer, gij zult zien, dat hij zich aan allerlei buitensporigheden overgeeft: - hij is gemeenzaam geworden met de schande!’




Anacreon aan het Hof van Polycratus(tes), Zangspel. Vrij gevolgd naar het Fransch van H.J. Guy, door C.A. van Ray. Te Amsterdam, bij de Wed. J. Dóll. 1812. In kl. 8vo. 54 Bl. f :-10-:

Zangspelen kunnen naauwelijks vallen in het vak onzer beoordeeling. Als enkel letterkundig voortbrengsel beschouwd, zonder op den eisch der muzijk en tooneelvertooning te letten, zijn ze meest allen wangedrogten. Wij moeten intusschen bekennen, dat het stuk voorhanden, ofschoon het desgelijks zijnen glans van tooneel- en toonkunst moet ontleenen, toch een zeker geheel vormt, en dat ook de vertaling, het uiterst moeijelijke zijnde in acht genomen, lof verdient. De vertaler heeft hetzelve van een voorberigt laten voorafgaan, het voornaamste behelzende, wat wij van den zanger van Teos, den held van dit stukje, weten. Ook prijkt hetzelve met een opdragtsvers aan des mans kunstvriend majofski. Uit hetzelve schijnt, in den eersten opslag, te blijken, dat de Heer van ray geheel niet zoo gunstig denkt over den tegenwoordigen staat der Nederlandsche Dichtkunst, als wij, met velen, meenen te moeten oordeelen. Dan, bij nader inzien, werd ons duidelijk, dat zijn uitvaren tegen wansmaak en dergelijke, zijn

{==141==} {>>pagina-aanduiding<<}
afsmeeken van herstel des ouden bloeis, slechts de tooneelpoëzij betreft. Wij verblijden ons echter, dat er nog mannen zijn, die, ook in dit vak, de eer der natie pogen op te houden, en den liefhebbers eener kunstrijke uitspanning afwisselende voldoening te verschaffen. Dat de Heer van ray, benevens zijne vrienden, de tegenwoordige Directeuren van onzen Schouwburg, en het publiek, hunne verwachting bekroond en hunnen ijver beloond mogen zien!
Zie hier, ten staal, een deel van genoemde opdragt:

Verachte en vuige wansmaak-slaven! 
Uw geestloos werk wordt eens begraven, 
Eens ziet ge Febus zegepraal! 
Ja! hef, hoe diep g' ook zijt gezonken, 
ô Kunst! uw fiere kruin omhoog; 
Wil Neêrlands dichtren weer ontvonken; 
Voer hen, op nieuw, aan 's hemels boog. 
Hertoover ons die schoone tijden, 
Toen ons uw aanschijn mogt verblijden; 
Ban uit uw koor elk wangedrogt; 
Herschenk, herschenk ons 't rein verleden; 
En doem, in 't voor u aaklig heden, 
Elk monster bij zijn zwab en krocht. 


Handboek ter beoefening der Fransche Taal, of Verzameling van belangrijke Uittreksels uit de beste Fransche Prosaschrijvers, vergezeld van de verklaring der minst gebruikelijke woorden, en van korte ophelderingen omtrent de Schrijvers en hunne werken, door G.W. Lehman, Taalmeester te Zutphen. Te Dordrecht, bij A. Blussé en Zoon. 1812. In 8vo. IV en 510 Bl. f 1-10-:

Eene Chrestomathie uit Fransche klassieke Schrijvers. Onzes oordeels is er niets beter voor de aankomende jeugd, om smaak in de voortreffelijke gewrochten der Fransche Prozaschrijvers te bekomen, dan zulk eene met oordeel geschakeerde bloemlezing. Voor meer gevorderden, die eigenlijk met studie, en grondig, de groote modellen zoeken te leeren kennen, is natuurlijk zulk een werk, waarin men toch altijd den za-
{==142==} {>>pagina-aanduiding<<}
menhang en de orde der denkbeelden mist, niet geschikt. Voor genen, nogtans, komt alles op de keuze der stukken aan. Er zijn ons vooral twee uitgebreide verzamelingen van dien aard bekend, noël en de la place's Leçons de Litterature et de Morale, waarvan het prozaische gedeelte in één zwaar boekdeel naar de soorten van stijl gerangschikt is, en dus achtervolgens Verhalen, Tafereelen, Beschrijvingen, Bepalingen, Fabelen, zedelijke Wijsgeerte, Brieven enz. bevat, - en levizac's Cours de Littérature Française, nog meer methodiek gerangschikt, en waar men eerst algemeene en bijzondere Letterkunde, daarna Godsdienst en Zedekunde, stukken uit Redenaars, Wijsgeeren en Staatkundigen, vervolgens schilderingen van Volken, Zamenspraken en Brieven, en dan (na de Dichtstukken) Verhalen en Fabelen, Tafereelen en Mengelwerk vindt. Het plan dier twee uitmuntende verzamelingen (de laatste is van 4 boekdeelen in 8o.)
verschilt zeker aanmerkelijk van dat des Heeren lehman, die slechts een algemeen verkrijgbaar Leesboek leveren wilde; doch had hij, onzes inziens, beter gedaan, met eene dergelijke orde te volgen, dan de stukken uit éénen Schrijver bij elkander te plaatsen, die toch ook slechts losse, afzonderlijke fragmenten, of kleine verhalen, zijn. Om zulk eenen Schrijver in zijn' stijl en genie te leeren kennen, moet men hem geheel lezen; doch om eenige kennis eener schrijfwijze, in de onderscheidene soorten van behandeling, te verkrijgen, is het beter, eenige stukken van gelijksoortigen ftijl bij elkander te voegen.
Wanneer wij echter deze bedenking ter zijde stellen, moeten wij volmondig bekennen, het gekozene doorgaans zeer schoon bevonden te hebben. De Schrijver heeft zich meestal van onbetwistbaar in den rang der Classici geplaatste Schrijvers bediend, gelijk men uit derzelver opnoeming zien zal. Rochefoucauld, marmontel, berquin (?), diderot, voltaire, d'arnaud (?), raynal, d'aguesseau, montesquieu, mercier (?), fenelon, le sage, vertot, florian, barthelemy, d'alembert, bonnet, rollin, brissot (?), condorcet, thomas, la bruyere, duclos, st. real, patru (?), buffon, vernet, rousseau en du paty (?) zijn de schatkamers, waaruit hij zeer veel goeds ontleend heeft. Daar echter de met een vraagteeken aangeduide Schrijvers niet algemeen voor klassiek

{==143==} {>>pagina-aanduiding<<}
erkend zijn, geven wij den verzamelaar in bedenking, of het niet ruim zoo goed geweest ware, met weglating (althans gedeeltelijk) hunner stukken, wat meer plaatsen uit de Letterhelden der groote 17de Eeuw, bossuet, pascal (Provinciales), massillon, en ook van den geestigen, bevalligen fontenelle, te nemen. Misschien schrikte de godgeleerde stof der eersten hem af, misschien ook de moeijelijkheid voor leerlingen; de laatste, echter, is ook groot genoeg in de overgenomene plaatsen uit mercier en anderen; en wat het eerste betreft, in de Discours sur l'Histoire universelle, in verscheidene Lijkredenen van eossuet, in de Petit Carême van massillon, in de Provinciales, in de Werelden en Gesprekken der Dooden van fontenelle zijn brokken genoeg, die niet eigenlijk voor godgeleerd kunnen gehouden worden, en die dus zeer wel in deze verzameling gevoegd hadden. De gekozene stukken zijn echter ook zeer wél; maar men dient altijd naar het beste te zoeken.
Aan den voet van elke bladzijde is een zeer kort berigt van elken Schrijver, en zijn eenige der moeijelijkste woorden opgehelderd. Deze keuze had echter, of strenger, of ruimer kunnen zijn; thans vindt men zeer vele moeijelijke spreekwijzen niet opgehelderd, en daarentegen vele woorden, die dagelijks voorkomen, b.v. assister, mûrir, foule, salut, cachot, enz. vertaald. Ook hebben wij er eenige fouten in gevonden; b.v. bl. 1. hommage, hulde, hier door eerbied vertaald, - bl. 2. maux à venir - toekomstige droefheden, beter smarten, - bl. 9. humide langueur; humide is door nat, vochtig, en langueur door smart vertaald; dus moet de leerling overzetten, vochtige of natte smart. Beter ware het geweest, ses yeux brilloient d'une humide langueur, te omschrijven, door, hare oogen zwommen in tranen eener zachte aandoening. Op bl. 60 is arbitre door goede man verklaard; dit woord is dubbelzinnig, vooral in den zin, waarin het hier voorkomt; doch scheidsman levert geene zwarigheden op. Onder de druksouten is eene doorloopende op bladz. 501 en verv., Anis voor Anio.


{==144==} {>>pagina-aanduiding<<}

Wintervermaak voor Kinderen van verschillenden ouderdom, die zich en hunne Medgezellen willen verlustigen, bestaande in Kunststukjes, enz. enz. Naar het Hoogduitsch. Te Amsterdam, bij J. Tiel. In 8vo. 125 Bl. f :-14-:

Hoewel er reeds zoo veel van allerlei aard voor kinderen geschreven werd, is iedere nieuwe bijdrage den kleinen nog altijd welkom, en eene verzameling, als thans voor ons ligt, verdient door den kindervriend niet over het hoofd gezien te worden. De kunststukjes, waarvan de titel gewaagt, zijn 46 in getal, en meestal van dien aard, dat een eenigzins handig jongsken dezelve zich gemakkelijk eigen maakt, en met weinig kosten en zonder vrees voor nadeel zich en zijn gezelschap er mede vermaken kan. Daartoe worden ook 13 onderscheidene gezelschapsspelen voorgesteld, waarachter eene opgave van niet onaardig gekozene straffen voor de genen, die pand verbeurd hebben. Deze spelletjes kunnen de kleinen vermaken, en er is een en ander onder, dat tevens niet onleerzaam is. Nu volgen een aantal raadsels en charaden, met de oplossingen; voorts anekdoten om te lagchen, en fabelen. Van de laatste rubriek geven wij de volgende ter proeve:

De honigbij en de paardenvlieg.

Eene Paardenvlieg was eens aanschouwster van den arbeid der Bijen. ‘Hoe!’ begon zij eindelijk te brommen, ‘wat is dit toch een stijf, gedwongen, langzaam werk? - Waartoe is het nuttig, alles zoo af te passen, zoo zorgvuldig te verdeelen, en zoo rein te maken? - Gij zoudt tienmaal meer uit kunnen vliegen, in den tijd, die hier met onnoodige orde verloren wordt.’ - ‘Stoor mij niet, vriendin,’ antwoordde de Bij; ‘zonder orde te werk te gaan, schijnt wel te vorderen, doch het is op het einde het grootste tijdverlies. Maar hij heeft de helft van zijnen arbeid gedaan, die zich aan orde gewent.’






{==145==} {>>pagina-aanduiding<<}

Beoordeeling.

De Brief van den Apostel Paulus aan de Galatiërs, uit het Grieksch vertaald, met Aanmerkingen en een Onderzoek over den Brief van Jacobus, door E.J. Greve, in leven Hoogleeraar in de Oostersche Talen en Joodsche Oudheden te Franeker. Met een Voorberigt van deszelfs Broeder E.H. Greve, S.S.M.C Te Amsterdam, bij W. Brave. In gr. 8vo. XIV, 353 Bl. f 2-4-:

De Broeder van den onlangs overledenen Franekerschen Hoogleeraar greve, ook voorheen Uitgever van het eerste Deel der Vertaling van eenige Brieven van Paulus, door denzelven vervaardigd en reeds in 1790 in 't licht verschenen, heeft ook de uitgave van dit vierde en laatste Deel op zich genomen, en er een kort Voorberigt voor geplaatst. Men ziet daaruit, dat de Schrijver zelf het ter perse bezorgd heeft, en dat men reeds bezig was met het afdrukken van het Onderzoek over den Brief van Jacobus, als een vervolg van bl. 145, 146 der Aanmerkingen bij den Brief aan de Galatiërs, toen de dood daarmede een einde maakte. Men ontvangt hier ook eenig verslag van des Hoogleeraars denkwijze over het Christelijk leerstelsel, en van het voornemen zijns Broeders, om eene korte en duidelijke opgave en verklaring van deszelfs begrippen omtrent de leer des Christendoms, volgens aanleiding zijner van tijd tot tijd uitgekomene onderscheidene werken, handschriften en bijzondere gesprekken, in eene geregelde orde bijeen te brengen. Wij hebben vernomen, dat daarvoor werkelijk eene inschrijving is opengezet, die wij echter niet weten, of genoeg bijval gevonden hebbe; om te mogen verwachten, dat dit werk zal tot stand komen.

{==146==} {>>pagina-aanduiding<<}

Op dezelfde wijze, die men kent uit de vorige Deelen over de Brieven aan de Efesiërs, Colossers, aan Timotheus en Philemon, aan de Romeinen en Corinthiërs, wordt ook, in dit vierde Deel, de Brief aan de Galatiërs behandeld. In eene voorafgaande Inleiding wordt gehandeld, 1. over den tijd, waarin dezelve geschreven is; 2. over den toestand der Gemeenten van Galatiën; 3. over de aanleidingen tot het schrijven van den Brief; 4. over de oogmerken des Briefs, en den inhoud in 't algemeen. Hierop volgt de dubbele Vertaling, de eene namelijk de woordelijke, en de andere de vrijere; daarna eenige verschillende Lezingen, en eindelijk de uitlegkundige Aanmerkingen.
Men herkent, ook in dit boekdeel, allerwegen den ervarenen en zelfdenkenden Schriftverklaarder, die veelal zijnen eigen weg gaat, en niet zelden van de meeste uitleggers verschilt. En dikwijls zal zijn juist oordeel over den zin van min of meer moeijelijke en veeltijds kwalijk uitgelegde plaatsen bijval vinden. Somtijds, echter, vinden wij zijne verklaring zeer gedrongen, en, althans naar ons gevoel, geheel onaannemelijk. Bij voorb. H. III:19. alwaar hij, in plaats van de gewone vertaling, door de engelen, deze voorslaat en verdedigt, door onderscheidene opeenvolgende boodschappen. - IV. 24. waar voor de gewone overzetting, 't welk dingen zijn, die eene andere beduidenis hebben, aan deze de voorkeur wordt gegeven, 't welk dingen zijn, aan welke eene andere beteekenis gegeven wordt. - VI:14. zal Paulus, door het voorzetsel bij het woord, door wereld vertaald, weg te laten, hetzelve, als een eigen naam, gebruikt hebben, en daardoor zal de uitdrukking iets eigenaardigs hebben, hetgeen de Hoogleeraar niet beter weet uit te drukken, dan door deze vreemd luidende omschrijving: ‘'t zij verre van mij, dat ik ergens grootsch op zou zijn, dan op 't kruis van Christus: waardoor Monsieur de wereld bij mij aan 't kruis hangt, en ik bij hem.’ Hoe veel eenvoudiger en natuurlijker, en hoe veel beter op taalkundige gronden gebouwd, zijn de verklaringen dier plaatsen in den voortreffelijken Commentarius van den beroem-
{==147==} {>>pagina-aanduiding<<}
den Hoogleeraar borger, van welken 't ons verwondert, dat de Heer greve, die ze gekend moet hebben, weinige of geene partij heeft getrokken.
Allerminst zijn ons die Aanmerkingen bevallen, waarin hij over het leerstellige uitweidt, en zijne godgeleerde begrippen in den tekst van Paulus indringt. Zoo handelt hij, in zijne Aanmerkingen op H. III:6-29, uitvoerig over de leer der regtvaardiging uit het geloof, en beweert ten sterkste, dat de door Paulus aangehaalde woorden, Abraham geloofde God, en Hij rekende het hem voor geregtigheid, tot de vergeving der zonden en de regtvaardiging, waarvan Paulus in de Brieven aan de Romeinen en Gatiërs spreekt, regtstreeks behoort; dat Paulus, van de werken der wet sprekende, als uit welken geen mensch bij God geregtvaardigd wordt, onder dezen naam, zoo wel de zedelijke en steeds blijvende wet, als de burgerlijke en ceremonieele wetten van God onder Israël, heeft begrepen; en dat het geloof, waaraan de Apostel, met uitsluiting der werken, de regtvaardiging verbindt, bestaat in de kennis der waarheid des Evangeliums, en het vertrouwen door den Heiligen Geest, dat niet alleen anderen, maar ook onszelven, vergeving van zonden, en onstrafbaarheid, en het eeuwig leven, van God uit genade geschonken worden, om des lijdens en stervens van Christus wille. Hier weten wij soms niet, hoe wij het met den Heer greve, die anders aan geene bijzondere gevoelens van eenig Godsdienstig Genootschap wilde schijnen slaafachtig verkleefd te zijn, hebben. 's Mans ijver gaat zoo verre, dat hij, om het systematisch begrip, welk hij aan de leer van Paulus, dat wij door 't geloof bij God geregtvaardigd worden, hecht, des te gemakkelijker vol te houden, de daarmede, zoo hij meent, strijdige leer van Jacobus heftig tegenspreekt, en, voornamelijk om deze reden, diens geheelen Brief, als een ondergeschoven stuk, eenen Apostel onwaardig, smadelijk verwerpt. Dit geschiedt opzettelijk in een bijgevoegd Onderzoek van den Brief van Jacobus, waarmede niet minder, dan 148 bladzijden,
gevuld worden.

{==148==} {>>pagina-aanduiding<<}

In dit Onderzoek spoort de Hoogleeraar eerst na, wat de geschiedenis en de schriften der oude Kerkvaders aangaande den Schrijver van dit stuk, en deszelfs gezag in de eerste Christenheid en vervolgens, ons leeren. Vóór origenes heeft niemand van dezen Brief, als van een Apostolisch geschrift, eenig gewag gemaakt; en deze is zichzelven ook niet gelijk. Eusebius plaatst denzelven nu eens onder de onechte schriften, en dan weder onder die, welke tegenspraak lijden. Hieronymus bekent, dat deze Brief, welken men oordeelde, onder den naam van Jacobus, door een ander uitgegeven te zijn, evenwel allengskens, in verloop van tijd, canoniek gezag verkregen had. Dat men dit geschrift in de oude Syrische vertaling aantreft, doet weinig af, omdat de oudste Christenschrijvers in Syrie er evenwel geene melding van maken. De overeenstemming van alle latere Schrijvers, die dezen Brief in denzelfden rang met de andere ontwijfelbare Apostolische schriften plaatsen, heeft ook geen 't minste gezag, omdat zij daarin zonder genoegzamen grond zijn te werk gegaan. Deze en dergelijke aanmerkingen zijn meermalen door anderen gemaakt; doch er is ook reeds voorlang, met voldoende redenen, zoo 't ons toeschijnt, vooral door j.d. michaëlis, kleuker, pott en hug, op geantwoord. Nog heftiger is de bestrijding van het Apostolisch gezag van dezen Brief, die er de Heer greve op laat volgen, op dogmatische gronden, ontleend uit den inhoud zelven. Deze wijkt, naar het oordeel van den Hoogleeraar, geheelenal af van de leer van Petrus en Paulus, en draagt allezins zoodanige kenmerken, dat men denzelven geenszins voor een Apostolisch geschrift, dat een goddelijk en onbedriegelijk rigtsnoer voor ons geloof en voor onzen wandel bevat, mag aannemen. Evenwel ook hier bedient de Schrijver zich van geene andere wapenen, dan die, reeds in de zestiende eeuw, door
luther en anderen, in de hitte des geschils over de regtvaardigmaking, en naderhand door dezen en genen, uit misverstand van de ware leer van Paulus, zijn ter hulpe genomen; en

{==149==} {>>pagina-aanduiding<<}
waartegen de vermaardste Godgeleerden reeds voorlang de hooge waarde van dezen zoo veel goeds en schoons bevattenden Brief, door de overtuigendste aanwijzing van de volkomenste overeenstemming, zoo wel met Petrus en Paulus, als met de eigene leer van Jezus, in dier voege gehandhaafd hebben, dat wij naauwelijks onze oogen hebben kunnen gelooven, onder 't lezen van dit Onderzoek. De Schrijver vindt zich wel gedrongen, daarin vele treffelijke en godvruchtige gezegden te erkennen, en aan den Opsteller een geestig en vlug vernuft toe te kennen; maar beschuldigt hem desniettemin, op een meesterachtigen en verachtenden toon, als ware hij een Schriftverdraaijer, die de Christelijke leer niet verstaat, dingen, die verschillend zijn, verwart, en jammerlijk redeneert. 't Lust ons niet, de zwakheid en nietigheid der bijgebragte redenen, die den Heer greve tot deze harde oordeelvelling vervoerd hebben, aan te toonen. Wij willen alleen dezulken, welken de magtspreuken van dien geleerden man welligt tot wankelen mogten brengen, naar twee uitmuntende Verhandelingen van den beroemden knapp wijzen; de eerste, De dispari formula docendi, qua Christus, Paulus atque Jacobus, de fide et factis disserentes, usi sunt; en de andere, In periocham ex Ep. Jac. Cap. I:22 - II:26.
Het gewigt der zake, het gezag des Schrijvers, en de wijze, waarop hij in dezen is te werk gegaan, verpligtten ons, aldus te spreken van het werk eens Overledenen.

Sermons sur divers textes de l'Ecriture sainte, par J.G.C. de la Saussaye, Pasteur de l'Eglise Walonne à la Haye. à Amsterdam, chez Changuion et den Hengst. 8vo. XII, 459 pag. f 3-:-:

Het bevreemdt ons, dat deze schoone Leerredenen ons zoo lang onbekend gebleven zijn, en wij verheugen ons zeer, dat wij ze hebben leeren kennen. Zij kunnen met de besten wedijveren, en behoeven voor dezelve misschien,

{==150==} {>>pagina-aanduiding<<}
over het geheel genomen, niet te wijken. Men vindt daarin grondige uitlegging, fraaije ontwerpen, naauwkeurige ontwikkeling van dezelve, en rijkdom van zaken. De stijl is zuiver, aangenaam, duidelijk, en vervuld met dát gevoel, dat niet overweldigt, maar, gelijk een weldadig vuur, zich door alle de aderen van ons hart verspreidt, en algemeene inwendige verwarming voortbrengt. - Dit boekdeel, (waarop geen vervolg schijnt te wachten) bevat veertien Leerredenen, over verschillende belangrijke en ten deele buitengewone onderwerpen. Derzelver opschriften zijn deze:
I. Over de wezenlijke waarheden van den Godsdienst, die gedurig herinnerd, en over de woordentwisten, die altijd ontweken moeten worden; uitgesproken bij de opening der Synode, gehouden te Haarlem, 10 Sept. 1789 env., naar 2 Tim. II:11-14 - II. Leerrede, uitgesproken ter inwijding van de Kerk der Walsche Gemeente van den Haag, 6 Nov. 1808, over Ps. CXXXII:8 - III. De bediening van het Evangelie eene bediening der liefde; uitgesproken ter bevestiging van den Leeraar d. serrurier, in de Gemeente van den Haag, 28 Mei 1809, naar 1 Pet. V:2. - IV. De Eeuwigheid van God; uitgesproken ter besluiting der vorige Eeuw, 28 Dec. 1800, naar Exod. III:14. - V, VI, VII. loopen over Agur's bede, Spreuk. XXX:8, 9. - VIII. Over de opvoeding van arme kinderen; uitgesproken bij de jaarlijksche Collecte ten voordeele van het Huis van Weldadigheid, naar Spreuk. XXII:6. - IX. Wederzijdsche pligten van Ouders en Kinderen, naar Exod. XX:12. - X. De troostbronnen des Ouderdoms, naar Ps. LXXI:9. - XI. Mephiboseth, of de dankbare Mensch en deugdzame Burger, naar 2 Sam. XIX:30. - XII. Onze bekeering en de terugkomst van onzen vorigen voorspoed; uitgesproken op Biddag 15 Maart 1801, naar Klaagl. V:21. - XIII. Jezus Christus voor Herodes, naar Luc. XXIII:5-12. - XIV. Jezus gaande naar Golgotha, naar Luc. XXIII:25-31.
Ten bewijze en proeve van het gunstig oordeel, dat wij over deze Leerredenen geveld hebben, zullen wij het ontwerp der derde, en een gedeelte der twaalfde Leerrede aan

{==151==} {>>pagina-aanduiding<<}
onze Lezers mededeelen. Eer wij dat ontwerp opgeven, wete de Lezer, dat de Schrijver slechts het eerste en laatste deel van 1 Pet. V:2. ten tekst nam, en dus las: weidt de kudde van Christus, die u toevertrouwd is, - uit een beginsel van liefde. - Na aangemerkt te hebben, dat voor ieder mensch juist die deugd de noodzakelijkste is, die voor zijnen bijzonderen stand het meeste voegt, en dat zonder deze alle zijne andere goede eigenschappen van weinig waarde en niet zelden gevaarlijk zijn, zoekt de Eerw. de la saussaye, naar aanleiding van den voorgelezen tekst, (die geene afzonderlijke verklaring behoefde) aan te toonen, dat menschenliefde de hoofddeugd van den Leeraars-stand is, en rigt dit betoog dus in: De bediening van het Evangelie is eene bediening der liefde, het zij gij let op het oogmerk, waarnaar zij streeft, het zij gij acht geeft op den arbeid, dien zij oplegt, het zij gij ziet op de wijze, waarop die wordt uitgeoefend. - Het oogmerk der bediening is hetzelfde met dat van den Godsdienst; en deze bedoelt zigtbaar der menschen tijdelijk en eeuwig geluk. Hoe zou nu dat doel zonder liefde bereikt worden? En die liefde boezemt den Leeraar zijn Godsdienst in. - De arbeid, dien hij verrigt, is een arbeid der liefde. Hij moet prediken; maar wat? Niets dan waarheden, die ons eeuwig heil betreffen. Bij alle overige verscheidenheid blijven deze de hoofdzaak. Hij moet de jeugd onderwijzen; maar waarin? In de kennisse van die verborgenheden, die haar wijs kunnen maken tot zaligheid. En deze lastige taak wordt hem ligt, door de hope op heerlijke vrucht. Hij moet de raadsman der verlegenen, de teregtwijzer der dolenden, de Engel des vredes der twistenden, en de vriend der armen en
behoeftigen wezen. Hij moet, eindelijk, in de ure des doods, allen zonder onderscheid bijstaan, hen voor den dood bereiden, en het sterven ligt en vrolijk maken. Dit is zijn werk: en is dat geen werk der liefde? - Eindelijk leert de natuur der Evangelie-bediening, dat de wijze, waarop zij moet worden uitgeoefend, liefderijk wezen moet. Alle liefdeloosheid daarin toch strijdt met haren geest en met het voorbeeld van Jezus en de Apostelen. Laten wij deze algemee-
{==152==} {>>pagina-aanduiding<<}
ne gevolgtrekking toepassen op twee van hare hoofdverrigtingen; te weten, de verdediging der waarheid, en de verbetering der zeden. De Evangelie - dienaar moet de waarheid verdedigen, niet met laffe toegevendheid, maar met vasten ijver. Maar wat zou die baten zonder liefde? Niets, dan de harten sluiten; terwijl de liefde die voor haar opent. De Evangelie-dienaar moet de zeden verbeteren; en tegen ondeugenden zou hardheid, gewis! het meeste voegen. Maar Paulus beveelt toch ook tegen dezen de liefde; zij betaamt zwakke en gebrekkige menschen; de ondeugendste verdient mededoogen, en wijze liefde heeft ook in dezen de beste werking. - Op dit betoog volgt eene toepassing, die aandringt op hoogachting voor het Leeraarambt, om deszelfs inwendige voortreffelijkheid en beminnelijkheid, - deszelfs minachting tegengaat, - tot wederliefde voor de bekleeders van hetzelve aanspoort, - de betamelijkheid en nuttigheid daarvan aanwijst, - den nieuwen Leeraar aan de Gemeente, en de Gemeente aan den nieuwen Leeraar hartelijk aanbeveelt, - en eindelijk met een roerend woord over de liefde van den Spreker zelven, over zijnen veertigjarigen welgewilden dienst, over zijn verlangen om nog verder naar zijn vermogen tot welzijn zijner kudde mede te werken, en over zijne vurige wenschen voor hare welvaart en zegen, besluit.
Bij deze schets voegen wij het slot der twaalfde Leerrede, dat, vrij vertaald, dus luidt: ‘De voorspoed is niet altijd een zegen. Dit is eene onwedersprekelijke waarheid, door de ondervinding maar al te dikwijls bevestigd, zoo ten opzigte van bijzondere personen, als van geheele volken. Indien wij niet voorbereid zijn, om denzelven te ontvan gen, indien wij die gevoelens en geschiktheden missen, die wij bezitten moeten, om hem te genieten, zonder hem te misbruiken, dan is de tegenspoed verre boven den voorspoed te verkiezen: met één woord: wij moeten ons overtuigd houden, dat de voorspoed nimmer een wezenlijk goed is, dan voor hen, die dien waardig zijn. Welk een zegen is zulk een voorspoed, die met matigheid en ootmoed ge-
{==153==} {>>pagina-aanduiding<<}
noten wordt, die de edelste aandoeningen van godsvrucht en weldadigheid verhoogt, die ons met dankbaarheid aan zijnen Goddelijken Bewerker vervult, en die, dienstbaar aan zijne vaderlijke bedoelingen, in onze hand een middel tot gelukzaligheid wordt, - een middel, om aan onwetenden onderwijs, aan zwakken bescherming, aan behoeftigen onderstand te bezorgen, en zijne weldaden over allen te verspreiden! Maar zoo is het niet met de zaak gelegen, als de voorspoed ten deele valt aan een ondeugend en bedorven volk, dat allen eerbied voor God en alle menschelijkheid heeft afgelegd. - Denkt niet, M. H! dat wij met deze hatelijke trekken het volk van deze gewesten willen kenschetsen. ô, Zulk eene gedachte zij verre van ons! Neen, neen, (en God zij daarvoor gedankt,) dit volk is zóó zeer niet ontaard; er is onder ons nog deugd, liefde en vreeze des Heeren! - Maar met regt kan men ons toch verwijten, dat wij, in plaats van toe te nemen in de genade, gelijk wij behoorden, in tegendeel aanmerkelijk vervallen zijn van datgene, hetwelk wij te voren waren; dat de ligtzinnigheid, de laauwheid en de onverschilligheid voor den Godsdienst en zijne openbare uitoefening bij den dag aangroeijen; dat ons geloove
zwak en dikwijls onvruchtbaar is; en dat de geest van vrede, liefde en eendragt, die de geest van onzen Heer Jezus Christus is, bestendig zeldzamer wordt. Bij dit verval van Godsdienst en zeden zou de voorspoed ons verderf voltooijen, indien hij onze verbetering voorafging; of, beter gezegd, hij zou ons verhinderen in onze verbetering, en misschien ons ter nederstorten in allerlei soort van toomelooze ongebondenheid. Inderdaad, indien wij in deze dagen van vreeze en duisternis onze harten overgeven aan gerustheid en vreugde, wat zouden wij dan wel doen in eenen tijd van vrede en kalmte? Indien wij in deze dagen van moeijelijkheid en vermindering een weekelijk leven leiden, slechts bedacht op onze vermaken, en alle de luimen eener alles te boven gaande en verwoestende weelde opvolgende, hoe zouden wij dan wel leven in

{==154==} {>>pagina-aanduiding<<}
dagen van grooten overvloed? Met één woord, indien onze lusten zoo magtig zijn, dat geene omstandigheid dezelve genoegzaam beteugelt, wat zou er dan van worden, als de voorspoed hun onophoudelijk nieuw voedsel aanbood? - Voor zoo verre wij dan niet verbeterd zijn, zoo laten wij ons wel wachten van naar voorspoed te verlangen. Voor een volk zonder berouw is hij geen gunst van den Hemel, maar veeleer eene kastijding, die zoo veel te vreesselijker is, daar zij altijd een voorbode is van eenen naderenden ondergang. ô! Dat wij dan vreezen, dat God tot ons zegge: Dit is een volk zonder wetenschap; Ik heb het geslagen, maar het heeft geen pijn gevoeld; Ik zal niet langer met hetzelve twisten; maar ziet hier, wat Ik doen zal: Ik zal het den wensch van zijn hart geven, - voorspoed, wiens betooveringen somtijds het verstand der wijzen verbijsteren, en altijd het verderf der dwazen berokkenen. Welaan, ô Voorspoed! bezoek dit volk; spreid voor hetzelve alle uwe bekoringen ten toon, en stort alle uwe begoochelingen over hetzelve uit; verzadig het met uwe lekkernijen, en maak het dronken met uw vergift. Maar bovenal verberg voor deszelfs oog den afgrond, dien Ik het delve; maak deszelfs harte dik; dat het hoorende niet hoore en ziende niet zie, opdat het...... Maar, groote God! neen, niet alzoo! - ô, Dan liever alle uwe rampen! Zij zullen minder wreed zijn, dan zulk een voorspoed. Keur ons uwer kastijdingen toch niet onwaardig; verdubbel de slagen van uwe roede, en houd niet op ons te slaan, tot dat wij, nedergebogen aan uwe voeten, met ootmoed en berouw vervuld zijn, en onze verkeerde wegen verlaten, om voortaan het pad van uwe geregtigheid te volgen. Dan, ô God! keer dan tot ons weder, om ons te verblijden naar de mate, naar welke Gij ons bedroefd hebt.’
Op elk menschelijk werk zijn aanmerkingen te maken, en wij zouden die ook ligtelijk op deze Leerredenen kunnen vinden. Maar de waardige Schrijver is niet meer onder de levenden; en wie berispt gaarne het werk der genen, die ontslapen zijn, en noch daaruit eenig nut trekken, noch

{==155==} {>>pagina-aanduiding<<}
zich verdedigen kunnen? Daarenboven hebben wij geene aanmerking van eenig belang, en herhalen, waarmede wij begonnen; te weten, dat deze Leerredenen, naar ons oordeel, zeer voortreffelijk zijn. Wij prijzen dezelve, derhalve, aan alle onze Lezers, die ze lezen kunnen, van ganscher harte aan, en wenschen er hun die leering en stichting van, die zij ons gaven, en waarvoor wij den Algoeden danken.
Slechts dit ééne nog: Met veel genoegen lazen wij, in de tweede Leerrede, de wijze verdediging van den Schrijver voor de instandhouding der Fransche Kerken in ons Vaderland. Al waren zij ook te voren op vele plaatsen van ons Vaderland geene behoefte, dan nog zouden wij dezelve niet overtollig rekenen, omdat wij gaarne anderen de voldoening aan eenen schuldeloozen smaak gunnen, en omdat die voldoening voor sommigen een middel was, om hun gezonde en voedzame spijze toe te dienen, van welke zij misschien anders minder zouden genuttigd hebben. Dat dezelve in onzen tegenwoordigen staat niet overtollig, maar zelfs meer noodzakelijk zijn geworden, spreekt van zelve. Gelijk men echter de beste dingen misbruiken kan, zoo worden ook vaak deze Inrigtingen kwalijk aangewend. Wij bedoelen, dat men niet zelden van Fransche Kostscholen zulke leerlingen naar de Fransche Kerken brengt, die der Fransche tale nog niet genoeg magtig zijn, om den Leeraar te verstaan, en daardoor niet alleen van den openbaren Godsdienst geen het minste nut trekken, maar zich daarbij vervelen, en alzoo met tegenzin tegen denzelven vervuld worden. En, dat sommigen zich van dezelve bedienen, om, zonder genoegzame reden, het Diakenschap in de Nederduitsche Gemeenten te ontduiken, en zich alzoo te onttrekken aan eenen moeijelijken, maar weldadigen last, dien ieder waar Christen, indien hij kon, uit liefde tot God en tot zijnen Broeder, met alle bereidwilligheid moest opnemen, - wie zal het eerste misbruik verstandig, het laatste edelmoedig noemen?





{==156==} {>>pagina-aanduiding<<}

De Navolging van Jezus Christus, in vier Boeken, uit het Latijn op nieuw vertaald, met Inleidingen, Aanteekeningen en Gebeden vermeerderd, door J.M. Schrant, R.C. Priester. Te Amsterdam, bij B.J. Crajenschot. 1811. In kl. 8vo. XL en 540 Bladz. f 1-16-:

Het is eene verblijdende gewaarwording, in onzen tijd een verschijnsel te zien, 't welk tegen menige zinnelijke onaangenaamheid kan opwegen, daar het onze hoogere natuur verheft: te weten, de toenadering en onderlinge verstandhouding van deugdzame gemoederen, ook uit de schijnbaar verst verwijderde Godsdienstige Genootschappen. Neen! zelfs de edelste menschen brengen niet meer, gelijk in de Eeuw der Hervorming, het onreine twistvuur op den altaar des Heeren; zij, (en hun aantal is nog niet gering) die boven den heerschenden stroom der onverschilligheid zich verheffen, geven elkander als Christenen de broederhand, om zamen te werken tot opbouw van het Rijk der Waarheid en Deugd. Roomsch en Onroomsch maakt hier geen onderscheid. Wat doen ook bovennatuurkundige leerstukken of willekeurige plegtigheden af? Zijn wij niet alle Christenen, die dezelfde hoop op God, en dezelfde bestemming hebben? Zoo, ten minste, begrijpen het vele achtenswaardige Leeraars, zoo wel van de Protestantsche, als van het Roomsch-katholijke Kerkgenootschap; en onder dezen bekleedt gewis de Eerw. schrant eene der eerste plaatsen. Niet afgeschrikt door de lasteringen, door een' duisterling tegen zijn Leven van jezus uitgebraakt, gaat de verdienstelijke man voort, met aan zijne Kerk, ja met aan alle beminnaars van het ware en goede in zijn Vaderland nuttig te zijn. De door hem thans bewerkte taak loopt over een zeer algemeen bekend, doch in onze dagen min algemeen gelezen boekje: de Navolging van Jezus Christus, waarschijnlijk door

{==157==} {>>pagina-aanduiding<<}
thomas à kempis; een werkje, 't welk, genoegzaam gelijktijdig, ook door den eerbiedwaardigen de perponcher in onze taal is overgebragt. (Zie No. IX van ons Tijdschrift voor 1812. bl. 395.) Het is hartverheffend, te zien, hoe kiesch, hoe onbaatzuchtig, hoe verwijderd van alle jaloerschheid, zoo eigen aan Concurrenten tot hetzelfde doel, de Roomsche Priester van den Protestantschen Leek en zijn werk spreekt, 't welk het zijne slechts even was voorgekomen. ‘Getrouw mogen wij de vertaling van den Heer de perponcher noemen, die, ofschoon Protestant, het werk, zoo als het is, zijnen Lezeren heeft willen aanbieden, en daardoor een openlijk blijk heeft gegeven van den edelen geest, die hem bezielt.’ (Voorr. bl. XXXVIII.) Reeds de toevallige vereeniging van twee zulke kundige mannen tot één doel moet ons het voorwerp van hunnen arbeid, het punt, waarin zij zamentreffen, als een gewrocht doen beschouwen, onzer aandacht niet onwaardig. En, inderdaad, is de Navolging van Christus, hoezeer het werk van eenen Monnik uit de vijftiende Eeuw, voor zijnen tijd een wonder van godsvrucht, van edele beginselen, en waardering van den adel onzer zedelijkheid boven onze zinnelijke natuur, ja hier en daar zelfs van verlichte begrippen. Hoe gepast is, b.v., zelfs thans nog, voor het algemeen de raad, om in den Bijbel dingen eenvoudig voorbij te gaan, die ons onoplosbaar voorkomen? (bl. 23). De geheele inhoud van het boek ademt zulk eene reine ziel, dat men niet voorbij kan, den Schrijver, wie hij zij, lief te hebben, en dat het een koud hart verraadt, met sommigen dit werk, als geheel dwaas en der lezing onwaardig, af te keuren. Doch, aan den anderen kant, vinden wij den Heer schrant veel te eenzijdig in de lofspraken, door hem in de voorrede zoo ruimschoots aan
dit geschrift toegezwaaid. Hij poogt alle daarin voorkomende gebreken te verschoonen, en schijnt te ontkennen, dat er overdrevene gevoelens in dit boek gevonden worden. Dan, hoezeer de Vertaler de uitdrukkingen verzacht hebbe, waarin die ge-
{==158==} {>>pagina-aanduiding<<}
voelens voorkomen, zoo is het b.v. onmiskenbaar de grootste onwetendheid, die in de volgende spreuk wordt aangeprezen: (bl. 11.) ‘Onthoudt u van eene al te overdrevene begeerte om veel te weten, want doorgaans gaat zulks met groote verstrooijing en bedrog gepaard,’ vergeleken met het volgende. Is dan onkunde ook voor den Godsdienst niet het schadelijkste, wat men bedenken kan? Ook de zoogenoemde monniken-moraal, die alleen bespiegeling en geene daden eischt, heerscht op zeer vele plaatsen in dit geschrift, en maar al te sterk preekt men er eene bestendige eenzaamheid aan, die noch den eenzamen, noch der wereld van nut is, en de ziel eindelijk óf tot de dwaalwegen van verfijnde zinnelijkheid vervoert, óf in den afgrond der ergste dweeperij nederstort. Tot werken, tot vervulling onzer pligten in de Maatschappij, tot omgang met onze Broederen, werden wij immers, volgens den blijkbaren inhoud van het Evangelie, geroepen; en het is waarlijk geene bloote inkleeding, maar aanprijzing van een wanbegrip, zoo iemand ons het onheilige kluizenaarsleven wil smakelijk maken. Zeer verschoonlijk is wel in een' Geestelijken, in een' Monnik der vijftiende Eeuw, deze dwaling; maar eene dwaling blijft zij toch altijd; en waarom dus zulke plaatsen niet liever weggelaten? Het is hier niet om de zuiverheid van den tekst, maar om de stichting des harten te doen; en daarom komt het ons, onder verbetering, voor, dat de Heer schrant, in plaats van dergelijke uitdrukkingen, als wij boven aanvoerden, met eene gezonde en verlichte Zedekunde te willen overeenbrengen, 't geen toch niet dan gedwongen geschieden kan, dezelve liever moest onderdrukt
hebben.
Anders hebben de aanteekeningen van dezen Vertaler, die onder iedere bladzijde voorkomen, en zekerlijk niet minder dan een vierde van het boek uitmaken, eene wezenlijke waarde, daar zij vele zeer nuttige, en somtijds noodzakelijke teregtwijzingen en toepassingen op onze tijden en zeden bevatten. De Heer schrant heeft zich daarbij dikwerf van het geleide van sailer bediend; een' man,

{==159==} {>>pagina-aanduiding<<}
die, gelijk hij te regt aanmerkt, zijn Kerkgenootschap zoo zeer tot eere strekt, en ook een der (beste) overzetters van de Navolging in zijne landstaal is. Voorts wordt ieder boek door inleidingen, ter aanwijzing van den hoofdinhoud, voorafgegaan, en elk hoofddeel met gebeden besloten, die doorgaans een' regt Christelijken geest ademen, en door ieder' volgeling van jezus, van welk Kerkgenootschap hij zij, met stichting kunnen gebruikt worden.
In eene uitvoerige voorrede spreekt de Heer schrant nog over de waarde van dit boekje, welke hij, zoo door de opgave van deszelfs geheele strekking, en de getuigenissen van voorname mannen, - voetius, (die hier echter, als een onverlichte geestdrijver, zoo als hij zich in de vervolging van descartes toonde, minder afdoet) leibnitz, fontenelle, perponcher en sailer, - als door de beantwoording van eenige tegenbedenkingen, poogt te staven, en voorts de vereischte gemoedsgesteldheid en de beste wijze opgeeft, om het werk te lezen; waarop, ten slotte, nog iets wegens den vermoedelijken Schrijver en deze vertaling wordt medegedeeld.
Het werk zelf is te bekend, al ware 't alleen uit de versche overzetting van den Heere de perponcher, om iets ter proeve daaruit mede te deelen. De stijl van den Heer schrant is vloeijend, en de uitvoering zeer net en compres. Met genoegen zagen wij op verscheidene plaatsen (in de Noten) de Vertalingen van van der palm en andere Protestantsche Bijbelvertolkers aangehaald.





{==160==} {>>pagina-aanduiding<<}

Nieuwe Prijsverhandelingen, bekroond door het Genootschap ter bevordering der Heelkunde, te Amsterdam. Isten Deels 2de Stuk. Te Amsterdam, bij R.J. Berntrop. In gr. 8vo. 310 Bl. f 3-:-: (Ook onder den titel: J.C. Reich en J. Logger, Verhandeling over het afzetten der ledematen.)

Het eerste Stuk dezer Nieuwe Prijsverhandelingen, bevattende de bekroonde Verhandeling van den Heere logger over de Zwarte Staar, is, ter zijner tijd, in de beide Tijdschriften, welke door dit vervangen zijn, beoordeeld geworden; weshalve wij ons nu tot het tweede Stuk des eersten Deels bepalen zullen. Hetzelve bevat eene lezenswaardige Verhandeling van de Heeren reich en logger, ter beantwoording der in het jaar 1807 voorgestelde vraag omtrent het afzetten der ledematen. Zij is, naar aanleiding der vraag zelve, verdeeld in zes afdeelingen; behelzende, 1o. de verschillende manieren om de leden af te zetten, van a. paré tot op onzen tijd; 2o. de redenen, waarom men van de afzetting met den lap wederom afgegaan en tot de cirkelsnede teruggekeerd is; 3o. de voor- en nadeelen, aan ieder dezer verschillende manieren verbonden; 4o. de beste wijze, om deze kunstbewerking te verrigten, opgemaakt zoo wel uit de ondervinding van anderen, als uit die der Schrijvers zelven; 5o. de beste behandeling van de stomp, na de afzetting; en 6o. de oorzaken, de voorbehoeding en genezing der algemeene kramp en der mondklem in het bijzonder, welke somtijds het gevolg dier kunstbewerking is.
De afzetting der ledematen is, even als alle andere hulpmiddelen der kunst, door de Natuur zelve aangewezen, die altijd, hetgene bedorven of onheelbaar is, van het gezonde tracht af te scheiden. In de eerste afdeeling zien wij uit het kort geschiedkundig overzigt, hetwelk ons de Schrijvers

{==161==} {>>pagina-aanduiding<<}
geven, de langzame schreden, welke de kunst, eerst door de Natuur onderwezen, gedaan heeft, om haar doel gemakkelijker en veiliger te bereiken. Drie dingen zijn er voornamelijk, waarop, ten allen tijde, de kunstenaars bij deze kunstbewerking hebben gemeend te moeten letten; vooreerst op de wijze der afzetting zelve, vervolgens op de stelping van het bloed, eindelijk op de genezing der wond. Wat het eerste aangaat, zien wij, dat men eerst de insnijdingen tusschen het bedorvene en gezonde, tot op het been toe, verrigtte; dat echter celsus reeds beval, de insnijding in het gezonde deel zelve te doen; welke manier naderhand algemeen de overhand heeft genomen: wij zien, dat er onderscheidene gereedschappen zijn uitgevonden om de operatie te verrigten, en dat de eenvoudigste door de ondervinding het meest worden aangeprezen: verder leeren wij, dat de cirkelsnede lang alleen in gebruik is geweest; dat het vormen van lappen uit het vleesch van het lid, ten einde het been beter te kunnen bedekken en gemakkelijker eene stomp te kunnen vormen, de cirkelsnede nimmer heeft kunnen verdringen, en eindelijk geheel weder in het vergeetboek is geraakt. Wat de bloedstelping betreft, dit trachtte men in 't eerst voornamelijk door middel van het brandijzer te bewerken; na de ontdekking van den bloedsomloop en de uitvinding van het tourniquet, door drukking, en ook wel door bloedstelpende middelen; doch eindelijk heeft het binden der vaten, hetwelk reeds zeer lang bekend was geweest, alle andere middelen ter zijde doen stellen, terwijl men gedurende de operatie eene gepaste drukking blijft aanwenden. Ten aanzien van de genezing der wond, eindelijk, vinden wij, dat men dezelve óf door verettering zocht te volbrengen, óf door eene matige ontsteking, gebruikende men tot het een en ander verschillende middelen, terwijl men er vooral op bedacht is, om het been te bedekken en alle spanning voor
te komen, waartoe vooral de afzetting met den lap dienen moest.
De reden, waarom de afzetting met den lap weder in vergetelheid geraakt is, vinden de Schrijvers, zoo in de

{==162==} {>>pagina-aanduiding<<}
geringe voordeelen, welke dezelve geeft, als in de verbetering der cirkelsnede, door alanson ingevoerd, en sedert genoegzaam algemeen gevolgd. Dit een en ander wordt in de tweede afdeeling kortelijk aangetoond.
In de derde afdeeling geven de Schrijvers de voor- en nadeelen van beide wijzen van afzetting op. Zij bepalen zich hier (wij zien niet, om welke reden) vooral tot de afzetting met den lap. De voordeelen dezer manier zijn vooral, het besparen van vleesch en huid; de spoediger genezing en mindere vrees voor afschilfering van het been; de mindere pijn na de kunstbewerking; de genezing zonder verettering; de zekere stuiting van het bloed, en de betere geschiktheid der stomp tot het aanleggen van een kunstbeen. Tegen deze voordeelen staan weder eenige nadeelen over, als b.v. de meerdere moeijelijkheid en pijnlijkheid der kunstbewerking; de mogelijkheid, dat de lappen óf niet overal gelijkmatig op de stomp liggen, en dus gelegenheid tot etterholligheden geven, óf afscheuren, en daardoor ontsteking, pijn en verettering veroorzaken; of dat er een bloedvloed ontsta, welke alsdan zeer moeijelijk kan gestild worden; behalve dat het ook niet altijd mogelijk zij, de lappen behoorlijk te vormen. - De rondgaande snede, volgens de wijze van alanson, vereenigt de meeste der voordeelen, en heeft deze nadeelen niet.
Het is daarom, dat de Schrijvers, in de vierde afdeeling, aan deze manier boven alle andere de voorkeur geven. In deze afdeeling beschrijven zij verder de wijze, waarop zij gewoon zijn die kunstbewerking te verrigten, zoowel aan de dije als aan de overige ledematen. Hoewel wij nu, met hen, eenstemmig ten voordeele van de manier van alanson denken, meenen wij echter, dat zij de voor- en nadeelen van dezelve in de vorige afdeeling meer uiteen hadden moeten zetten, om dan vervolgens, in deze afdeeling, proefondervindelijk aan te toonen, dat die manier de beste zij. Zij hebben dezelve echter niet zonder eenige wijzigingen gevolgd: zij aan de huid niet om; verrigten de snede ook niet schuins, hetwelk hun, zoowel als de meeste ove-
{==163==} {>>pagina-aanduiding<<}
rige Heelkundigen, zeer moeijelijk was voorgekomen; voorts binden zij alle vaten, die bloed geven, ten einde alle bloedstortingen te voorkomen. De afzetting van den opperarm uit het gewricht bewerken zij volgens lafaye en dessault, die van het dijebeen volgens larrey.
Het vijfde gedeelte der vraag betreft de beste behandeling der stomp, vooral om het uitsteken van het afgezaagde been te verhinderen. Hiertoe brengen de Schrijvers, niet zonder reden, hoewel zulks in de vraag zelve niet opgesloten ligt, ook het verband, en de uit- en inwendige behandeling na de kunstbewerking. Zij geven de voorkeur aan de onmiddellijke vereeniging der wondlippen en de genezing door ontsteking, boven die door verettering, welke nog door sommige Fransche wondheelers gevolgd wordt. Zij bevestigen de wondlippen door kleefpleisters en door een zeer eenvoudig, welbevestigd verband, waarvan de hoofdzakelijkste deelen door eene plaat worden opgehelderd. Bij de dije en opperarm worden de wondlippen dwars aaneen gehecht; bij het been schuins, ten einde de spanning op het scheenbeen voor te komen. Verder wordt er, door de aanvulling met pluksel, aan de platte stomp eene rolronde gedaante gegeven, en eene gelijkmatige drukking te weeg gebragt. - Veel waarde hechten de Schrijvers ook aan eene geschikte inwendige behandeling. Zij keuren, over het algemeen, de antiphlogistische behandeling af, en prijzen eenen versterkenden leefregel en prikkelende geneesmiddelen aan; hetwelk ook voorzeker in de meeste gevallen, waarin deze kunstbewerking verrigt wordt, noodzakelijk is. Men moet echter ook altijd onder het oog houden, dat langdurige, plaatselijke ongemakken, als beenbederf enz., zeer wel met eene groote mate van levenssterkte, prikkelbaarheid en volsappigheid kunnen gepaard gaan, welke alsdan eene tegengestelde behandeling vorderen. De Schrijvers vreezen ook ten onregte, dat eene verkoelende geneeswijze de reproductie hinderen moet. Middelen, welke de werking van het vaat- en vooral van het zenuwgestel te zeer aanzetten, verminderen de reproductie, die

{==164==} {>>pagina-aanduiding<<}
vooral dáár sterk bevonden wordt, waar de werking van vaten en zenuwen laag gestemd is. - Eene reeks van belangrijke waarnemingen, waarmede deze afdeeling besloten wordt, dient ter bevestiging van de stellingen der Schrijvers.
In de zesde afdeeling, eindelijk, wordt het laatste gedeelte der vraag beantwoord, betrekkelijk de oorzaken, de voorbehoeding en de geneeswijze van de mondklem. De Schrijvers beschouwen dit ongemak, te regt, als een minderen graad van de algemeene kramp, welke de lijders, na de kunstbewerking, somtijds overvalt. De naaste oorzaak dezer kwaal stellen zij in eenen sterken graad van zwakte, vooral in het zenuwgestel; waarmede echter, volgens hun oordeel, eene bijzondere qualitative verandering der zenuw moet gepaard gaan. Misschien speelt hier de veranderde opslorping en verspreiding van het zenuwvocht eene rol; dit is ten minste het gevoelen van soemmerring. Hoe dit zij, zoude ook een vermeerderd leven der zenuwen niet even zoo zeer deze ziekte doen ontstaan? Kramp is toch op verre na niet altijd asthenisch. De ondervinding heeft echter geleerd, dat dezelve bij geamputeerden uit verzwakkende oorzaken voortkomt, vooral echter uit eene ruwe behandeling der stomp, en uit het afbinden der zenuwen met de slagaderen. In die gevallen kan men dezelve althans aan geene asthenie van het zenuwgestel toeschrijven.
Wat de voorbehoeding dezer schrikkelijke kwaal betreft, zoo vinden zij dezelve voornamelijk in eene goede manier van afzetten, waarbij vooral vleesch genoeg gespaard wordt, zoo als de hunne; in eene zorgvuldige behandeling der stomp; in een geschikt en zuiver verband, en in de versterking en opwekking van het gestel des lijders. Ter genezing hebben zij, na de beste waarnemingen daaromtrent vergeleken te hebben, geene behandeling beter gevonden, dan die, welke vooral door den grooten mursinna wordt aangeprezen, namelijk het gebruik van het opium in zeer groote en steeds opklimmende giften, somtijds tot 50 en 100 droppels laudanum liquidum om het uur, behalve inwrijvingen van kamfer en laudanum. Voorts stellen zij

{==165==} {>>pagina-aanduiding<<}
ook eenig vertrouwen in de methode van stutz, of het afwisselend gebruik van opium en kali, hoewel mursinna hetzelve niet billijkt, en van gevoelen is, dat dit laatste de werking van het eerste verzwakt. Ondertusschen kon juist dit voordeelig zijn, doordien het opium dan telkens met meer geweld en als met schokken werkt.
Wij gelooven, na dit verslag, reden genoeg te hebben, om deze schoone Verhandeling elken Heel- en Geneeskundigen aan te prijzen.

Natuurkundige Verhandelingen van de Maatschappij der Wetenschappen te Haarlem. VIden Deels 1ste Stuk. Te Amsterdam, bij J. Allart. 1812. In gr. 8vo. 171 Bl. f 1-5-:

Bij de ongemeene vorderingen der Scheikunde in de laatste halve eeuw, was het zeer eigenaardig, dat de aandacht der geleerden op den aard en de hoedanigheden der meelstoffe tot het brood bepaald werd. Hoe overoud ook de werktuigelijke kunst van broodbereiding moet geschat worden, bleef de scheikundige ontleding der bestanddeelen voor onze tijden bespaard. Den beroemden parmentier en fourcroy, den Hoogll. einhoff en driessen, den Heere j.c. cannegieter en weinige anderen, komt de verdienste toe, dit voor de huishoudkunde zoo belangrijk onderwerp van alle deszelfs zijden zoodanig te hebben toegelicht, dat men zich thans, met tamelijke gewisheid, tot vaste grondbeginselen en gevolgtrekkingen kan vereenigen. Raadselachtig nogtans scheen die gisting, welke voor de zamenstelling van goed brood onontbeer ijk wordt geoordeeld, en ongemeen belangrijk was alzoo de vraag, door de Haarlemsche Maatschappij tot scheikundig onderzoek opgegeven: Wat is er te houden van de zoogenoemde Broodgisting? Is zij eene zigene soort van gisting? Welke ligchamen zijn voor dezel-
{==166==} {>>pagina-aanduiding<<}
ve vatbaar? Onder welke omstandigheden kan zij plaats hebben? Welke zijn de verschijnselen, die haar verzellen van het begin tot den einde toe? Welke veranderingen ondergaan de naaste bestanddeelen der ligchamen, aan deze gisting onderworpen? en wat leert men uit dit een en ander ter verbetering van de kunst van Broodbakken? Hoe treffelijk uiteengezet deze vraag, door den Hoogl. brugmans bij de gen. Maatschappij voorgesteld en door haar ter algemeene nasporing overgenomen, ook mogt worden beschouwd, deed derzelver uitvoerigheid ligtelijk de vrees ontstaan, dat zoodanig omslagtig onderzoek voor den arbeid van eenen afzonderlijken geleerden te groot zoude zijn, en de vraag welligt niet naar wensch zoude worden beantwoord.
Dan, het gelukte der Maatschappij, in den Heer l.a. van meerten, Secretaris bij het voormalig Geneeskundig Bestuur over de Armee, in 's Hage, zoodanigen proefondervindelijken naspoorder te vinden, en aan hem, in den jare 1811, den gouden eerprijs voor zijnen doorwrochten arbeid toe te wijzen. Het is alzoo deze Verhandeling, welke een voornaam gedeelte van dit hier boven aangekondigde Stuk uitmaakt, waarvan wij gaarne het navolgende kort verslag aan onze Lezers mededeelen.
Na eene korte Inleiding ter ontvouwinge van de noodzakelijkheid der broodgisting, en eene beknopte geschiedenis dezer kunstbewerking tot op onzen tijd, houdt zich de Schrijver, in de eerste plaats, onledig met de uiteenzetting der naaste bestanddeelen van het Tarwenmeel, als bestaande, volgens genomene proeven, in de kleefstoffe, het zetmeel, de eiwitstof, de slijmsuiker, het zuivere plantenslijm of gom, en den phosphorzuren kalk. Hierna beproeft hij het gevoelen van fourcroy over de broodgisting, gelegen in de uitzetting der kleefstoffe door het ingezogen water, en daarna overgaande tot azijnverzuring en tot rotting; bewijzende de Schrijver, dat in de broodgisting volkomen geformeerde alcohol wordt voortgebragt; dat zij alzoo meer behoort tot de wijnachtige, en eerst dan aan de

{==167==} {>>pagina-aanduiding<<}
azijnachtige grenst, wanneer het deeg tot zuurdeeg begint over te gaan. Tot dit bewijs dient al verder des Schrijvers nasporing van de onderscheidene gistingen, door hem tot een viertal gebragt, als de suikerachtige, de wijnachtige, de zure of azijnachtige en de rotte gisting, onder welke laatste ook de kleurende behoort, en uit welker uitvoerige vergelijking, het zij dan door middel der zuurstof van den dampkring, of van de vermenging der stikstof, het besluit volgt, dat de prikkel der broodgisting gelegen is in de kleefstoffe zelve en de daarin vervatte stikstof; dat de daarbij gevoegde gest de werking vermeerdert; dat zij kan gelijk worden gesteld aan de wijnachtige, en eerst in verderen graad met de azijnachtige, en dat het alzoo geene eigene soort van gisting is. - Tot de Ligchamen, voor deze gisting vatbaar, brengt de Schrijver de tarwe, spelt, turksch koren, rogge, garst en aardappelen. Hoe meer kleefstoffe daarin plaats heeft, des te geringer is de gisting en de deugd van het brood, gelijk zulks blijkt uit de kunstgrepen dier bakkers, die rogge-kort, grof meel en ook meer zemelen gebruiken, dan de tarwe in natuur bevat. - De Omstandigheden der broodgisting zijn een warmte-graad van omtrent 80 gr. van Fahrenheit, genoegzaam evenredige kleefstof en vocht, goede gest, ook de vorm van het deeg voor de zwelling en eene rustige behandeling, kunnende zoo wel in de gewone dampkringslucht, als in het luchtledige en andere gaz-soorten geschieden. - De Verschijnselen der broodgisting bij voortduring zijn de uitzetting van het deeg, vermeerdering van omtrek, vervulling van holligheden, ontlading van elastieke vloeistof, zuiverheid en aangenaamheid van reuk en het met alcohol verbonden koolstofzuur gaz, bij welk alles de warmte toeneemt, de kleur verandert, de lijmige hoedanigheid verloren gaat, de stevigheid toeneemt en de smaak wijnachtig prikkelend en aangenaam wordt, en dus verwijderd van alle rotting; makende zelfs het zoogenoemde zure fransche brood,
hoe zeer, door eene meerdere werking van het hefdeeg, eenigzins in azijnachtige gisting getreden, daarop geene uitzondering, gelijk de Schrij-
{==168==} {>>pagina-aanduiding<<}
ver met veelvuldige proeven omtrent het koolstofzuur- en stikstof-gaz bewijst. - Even naauwkeurig zijn des Schrijvers proeven omtrent de Veranderingen, welke de naaste bestanddeelen van het graan bij de broodgisting ondergaan, als waaruit blijkt, dat de slijmsuiker, de gom en de eiwitstof grootstendeels worden vernietigd; dat een gedeelte der kleefstof, bij de voortbrenging van alcohol, verloren gaat, terwijl een ander gedeelte in haar geheel blijft en zich met het stijfsel vermengt, en dat een gedeelte des stijfsels wederom tot gom overgaat, met vermeerdering van slijmsuiker. - De Verbeteringen, eindelijk, uit al het vorige omtrent de kunst van broodbakken afgeleid, worden door den Schrijver tot de navolgende regelen gebragt. Men neme goede Tarw, zwaar van gewigt, groot van stuk, helder geel van kleur, aangenaam van reuk en smaak, het meel niet al te wit, maar geelachtig, droog, zwaar, kleverig en zonder reuk: men hange het Meel in zakken op eene drooge en luchtige plaats, nu en dan uitgestort, omgeroerd en aangevuld: men bediene zich van zuiver Water, dat natuurlijk of kunstmatig met koolstofzuur is bezwangerd, en niet warmer, dan op 80 graden van Fahrenheit: de Gest zij versch, wijnachtig en werkzaam, zorgvuldig tegen de dampkringslucht bewaard, en dus onbedorven: men verkieze het Hef-deeg, van het vorig baksel terug gehouden, boven het Zuur-deeg, in den zomer op een derde van het geheele deeg, en des winters iets minder, omdat het alsdan verder in gisting gevorderd kan dienen: de Oven zij matig gestookt, niet te koud, noch ook te heet: de Broodgesting zelve geschiede in diepe, luchtig gedekte vaten, of in houten of gemetselde Gest-stoven, die behoorlijk kunnen worden verwarmd; en de Bakkerij, emdelijk, zij laag in den grond en niet blootgesteld aan togt. - Bij zulk eene voortreffelijke behandeling des
onderwerps, mag de beminnaar van scheikundige nasporingen zich van rondom bevredigd achten, en heeft zich de Schrijver allezins verdienstelijk gemaakt bij de beschaafde volken.

{==169==} {>>pagina-aanduiding<<}

Op deze Verhandeling volgt eene Beschrijving en Verklaring van de Echo te Muiderberg op de Buitenplaats Rustrijk, en reeds alom bekend door hare zonderlingheid, dat niet de spreker zelf den weêrklank zijner woorden hoort, maar wel een ander, die eenige voeten van den spreker afstaat, en alsdan de duidelijk nasprekende stem uit den grond hoort opkomen. De Heer j. buys had dit verschijnsel, reeds in den jare 1810, onderzocht, en zijne verklaring aan de Maatschappij medegedeeld, welke ook met goedkeuring was aangenomen. Dan, er bleven nog twijfelingen over, welke alleen door zorgvuldige meting konden worden opgelost. Deze meting nu werd, in 1811, door hem herhaald, in het bijzijn en met behulp van den Heer p.w. linden van dijk, en nog nader door eene proefneming van den Heer m. van marum bevestigd. Het is deze arbeid, met deszelfs berekeningen en afbeelding van het ware standpunt, die ons alhier wordt medegedeeld; blijkende daaruit, dat dit verschijnsel het best kan worden verklaard uit den Ellipsöidischen muur, die het geluid eenigzins kegelformig terug kaatst, zoodanig dat het gehoorpunt zich op de spits van eenen gevormden kegel bevindt: uit welke ophelderingen van dit drietal van bevoegde kunstminnaren de theorie van het geluid op nieuw eene zeer belangrijke bijdrage bekomen heeft.
Nog volgt, in dit stuk, eene opgave van Naturaliën en andere bijzonderheden, door den Heer j.a. de mist, bij deszelfs verblijf als Commissaris Generaal, aan de Kaap de Goede Hoop, in de jaren 1803 en 1804, en door den Heer s.h. rose, Oud Raad Extraordinair van Hollands Indiën, te Java en aan de Kaap, verzameld, en door beiden aan de Haarlemsche Maatschappij ten geschenke gegeven. Dezelve bestaan in eene treffelijke verzameling van Insekten, Huiden en Horens van voorname dieren, Slangen en Vis schen, Spons- en Zee-gewassen, Houtsoorten, Pijlen en Kleeding-stukken der Kaffers, IJzerklomp van 172 ℔, en een aantal zeldzame en naauwkeurig opgezette Vogelen, waarmede dus het reeds aanzienlijk Kabinet der

{==170==} {>>pagina-aanduiding<<}
Maatschappij uitmuntend is verrijkt en verbeterd geworden.
De Maatschappij alzoo hebbe den dank voor deze allezins gewigtige bijdragen, waarmede zij en de voor elken staat onontbeerlijke huishoudkunde en tevens de geleerde wereld, bij de mededeeling van scheikundige en natuurkundige nasporingen, op nieuw aan zich verpligt heeft.




Geschiedkundige Proeve over de wereldlijke magt der Pausen, over het misbruik, hetwelk zij gemaakt hebben van hunne geestelijke bediening, en over de Oorlogen, die zij verklaard hebben aan de regerende Vorsten, en in het bijzonder aan die, welke de opperste magt in Italië uitoefenden; oorspronkelijk uit het Spaansch, en thans uit het Fransch, volgens de tweede verbeterde Uitgave vertaald. Te Breda, bij W. van Bergen. 1812. In gr. 8vo. VIII en 434 Bl. f 3-8-:

Wij hebben den bovenstaanden breeden titel geheel uitgeschreven, ten einde den Lezer in ééns de bedoeling en strekking dezes werks te doen kennen. Het beantwoordt vrij wel aan de beloofde opgaven, natuurlijk niet omstandig, maar toch met genoegzame duidelijkheid. De ongenoemde, Roomsch-katholijke Schrijver, spreekt onbewimpeld over de grove misbruiken, welke den Herder van Rome's Christengemeente van lieverlede tot eenen onbepaalden Gebieder over de magtigste Vorsten van het Christenrijk verhieven, en dus de twee zoo zeer uiteenloopende wijzen van bestuur, geestelijk toezigt door liefde, en wereldlijke heerschappij door vrees, met elkander verwarden.
De verdeeling van dit werk is bij Eeuwen, die wel schijnbaar de gemakkelijkste is, doch aan den anderen kant de groote tijdperken van deze Geschiedenis niet juist verdeelt, daar dezelve weinig met het einde of begin eener Eeuw overeenkomen. Onzes inziens had de Schrijver beter

{==171==} {>>pagina-aanduiding<<}
gedaan, met zijne rustpunten te nemen bij de merkwaardige tijdstippen, door hemzelven, in den loop van dit werk, en in zijne algemeene overdenkingen ten slotte, opgegeven. 1.) Begin en spoedige aanwas van het wereldlijk gezag der Pausen, in de achtste Eeuw, door de zwakheid en den verren afstand der Grieksche Keizers, de zucht der Romeinen naar onafhankelijkheid, waarbij zij den Paus tot beschermer kozen, en de magtige vriendschap en ondersteuning van den nieuwen Frankischen Koning pepijn, en zijnen opvolger karel den Grooten. (De Schrijver twijfelt aan de bekende gift van het Exarchaat, door pepijn, zoo 't heet, aan Paus stephanus in 753 gedaan.) De zwakheid van lodewyk den Vromen en zijner Opvolgers, en hunne onderlinge verdeeldheden, stijfden al mede het gezag der Pausen in de negende Eeuw. - 2.) Verval van het aanzien der Pausen, in de tiende Eeuw, door de schandelijke levenswijze en de buitensporigheden dier Kerkvoogden, waarvan er één openbaar minnaar eener ligtekooi, een ander zoon en afhangeling van eene heerschzuchtige vrouw, de derde en vierde wreedaards, en beulen van hun volk waren. Benedictus IX, in de elfde Eeuw, overtrof schier alle zijne voorzaten in wellust en wreedheid. Ook verminderde het gezag der Pausen allengs: otto de Groote en hendrik III. oefenden te Rome volmaakt het oppergebied uit; doch nu verrees hildebrand (gregorius VII.) en met hem eene grootere magt der Pausen, dan waarop zij immer hadden durven hopen. - 3.) Stoute aanspraken der Pausen, van het laatst der elfde tot het einde der twaalfde Eeuw. Hildebrand
voerde eene strengere kerktucht in, maar verbood (om de Geestelijkheid tot een geducht ligchaam te vereenigen) den priesteren het huwelijk, vereenvoudigde de verkiezing van den Paus, door dezelve tot minder personen te bepalen, en begon dien merkwaardigen strijd met de Keizers, welke, onder den naam der Guelfsche en Gibellijnsche partijen, zoo veel bloeds heeft doen stroomen. Urbanus II. predikte de Kruistogten; paschalis II. ruide 's Keizers zoon tegen

{==172==} {>>pagina-aanduiding<<}
zijn' vader op, en brak den heiligsten eed, op de hostie bezworen. Calixtus II. leide nogtans het geschil bij, en onder de Pauselijke regering van adriaan IV. en alexander III. handhaafde de dappere Keizer frederik Roodbaard zijne regten met veel nadruk. Doch onder eugenius III. verdichtte gratianus de valsche Decretalen, en gaf daardoor verdubbelde klem aan de eischen der Pausen. - 4.) Volstrekte heerschappij der Pausen, in de dertiende Eeuw. Onder innocentius III. scheen het doel bereikt. Hij schreef Koningen en Keizers, ongestraft, de wet voor; gelastte Kruistogten, stelde de Inquisitie in, en onttroonde Vorsten naar verkiezing. (De geestelijke orden vermeerderden zich tevens bijzonder sterk). Gregorius IX, innocentius IV. en clemens IV. vervolgden met woede den braven Keizer frederik II. en het edele Huis van Hohenstauffen, waarvan, d en ten gevolge, de laatste afstammeling konradijn op een schavot het leven verloor, omdat hij het erfgoed zijner Vaderen eischte. Bonifacius VIII. deed nog buitensporiger eischen dan alle zijne voorgangers, en wilde zich schier als eene halve Godheid doen eeren; doch vond zijn' man in Koning filips den Schoonen van Frankrijk. - 5.) Verzwakte invloed der Pausen, door hun verblijf in Frankrijk, tot over het midden der veertiende Eeuw. Sedert clemens V. zijnen zetel te Avignon vestigde, moest men althans den Franschen Koning ontzien; en dezelfde filips de Schoone, die aan de banvloeken van
bonifacius VIII. had blootgestaan, werd door clemens V. gewillig beliefd in de zaak der Tempelheeren. Ook Keizer hendrik VII. deed zijne regten gelden, en de lange regering van lodewijk den Beijer was een gedurige strijd met de Pausen johannes XXII. en clemens VI, welke laatste echter in karel IV. een' veel gedweeër' en onderdaniger' zoon der Kerke vond. Dan, de Romeinsche zetel was meer naar het middelpunt van Europa vooruitgerukt, en er leefden reeds petrarca's, die de weelde en alle de ondeugden van dien

{==173==} {>>pagina-aanduiding<<}
zetel opmerken, en krachtig schetsen konden. - 6.) Ondermijning van het Pauselijk gezag door de groote Westersche scheuring, in het laatst der veertiende en het begin der vijftiende Eeuw. Sedert 1378 was Europa onder twee Pausen verdeeld, waarvan de een zijn' zetel te Rome, de andere te Avignon vestigde, en die elkander wederzijds vervloekten. Frankrijk ontsloeg zich in 1398 plegtiglijk van beider gehoorzaamheid. De Kerkvergadering te Pisa ontzette beide mededingers van hunne waardigheid, en benoemde een' derden tot Paus, doch verdubbelde daardoor slechts de scheuring. De Kerkvergadering van Constantz nam krachtiger maatregelen ter hand, en deed niet slechts Pans johannes XXIII. (dien men zeide, dat driehonderd nonnen verleid had) gevangen zetten, maar ook haar gezag boven de Pausen vaststellen. Volgens die grondstelling wilde ook de Bazelsche Kerkvergadering geëerbiedigd worden, en had hevige geschillen met eugenius IV. Zij benoemde zelfs een' Tegenpaus. Eindelijk werd de Christenheid onder nicolaas V, een' letterlievenden en vreedzamen Kerkvoogd, hereenigd. Frankrijk had intusschen door de pragmatieke sanctie aan het Pauselijk gezag een' sterken knak gegeven. - 7.) Begin of vermeerdering van het Pauselijk Nepotismus, of zucht tot uitbreiding van hun geslacht, in de laatste helft der vijftiende en het begin der zestiende Eeuw. Deze verzwakte heerschzucht, die slechts voor den regerenden Vorst, niet voor het Pausdom, in Italië voedsel zocht, was, volgens onzen Schrijver, een goede afleider tegen de gevaren, waaraan Europa, sedert de hereeniging der Pauselijke magt, zou hebben blootgestaan. Nu waren gruwelstukken, zoo
als de moord der medicis, aangestookt door sixtus IV, en die der vitelli's door cesar borgia, zoon van alexander VI, beiden onder het mom van hartelijke vriendschap, slechts aan de onmiddellijke naburen van den kerkelijken staat gevaarlijk. Julius II. zou bijna het oude stelsel hebben doen herleven; dan, de letteren bloeiden, en luther leefde reeds. - 8.) Verlies der Pauselijke magt

{==174==} {>>pagina-aanduiding<<}
door de Hervorming, in de zestiende Eeuw. Deze allergewigtigste gebeurtenis stelt de Schrijver op verre na niet in het behoorlijke licht, en gewaagt daarvan schier als van eene bijzaak. Langer vertoeft hij bij het Concordaat tusschen frans I. van Frankrijk en Paus leo X. in 1516, waardoor de Koning de regten der Gallicaansche Kerk aan zijn eigen gezag en dat van den Paus opofferde. Paulus III. deed in de bulle in coenâ Domini de beginselen van gregorius VII. bijna herleven, waarvan paulus IV. nog minder verwijderd was, en die, voor een goed gedeelte, door de Kerkvergadering van Trente gewettigd werden. Gregorius XIII. liet den gruwelijken Parijschen moord door geschut en vreugdevuren vieren. Sixtus V. achtte elisabeth van Engeland en hendrik IV. hoog, en toch deed hij beiden in den ban, en ontsloeg hunne onderdanen van alle gehoorzaamheid aan die Vorsten. Zonder de welgevestigde Hervorming, en den onwrikbaren moed der Protestanten, ware Europa verloren, en, onder zoo vele bekwame en heerschzuchtige Pausen, gewis tot de dagen van innocentius III en IV terug gekeerd. - 9.) Zwak bestuur der Pausen van de zeventiende Eeuw. Slechts in het begin dier Eeuw deed paulus V. Venetië in den ban, om de teregtstelling van eenige moordenaars, die juist monniken waren. Dan, Venetië hield zich standvastig, en de Paus moest tot bemiddeling overgaan. Innocentius X. liet, in een' twist met den Hertog van Parma, Castro tot den grond toe slechten, omdat de Hertog achterstallig was in
het betalen van interessen. Dan, deze zwakke woede werd hoe langs zoo magteloozer, en het Protest van dien zelfden Paus tegen den Westfaalschen Vrede kwam bij niemand meer in aanmerking. In 1682 deed men in Frankrijk de beroemde verklaring der vier artikelen van de vrijheden der Gallicaansche Kerke, uitgelokt door de verschillen van lodewijk XIV met innocentius XI. - 10.) Vertraagde ondergang der Pauselijke regering, in de achttiende Eeuw, door de wederkeerige ijverzucht der Vorsten. Even als de Turken, liet

{==175==} {>>pagina-aanduiding<<}
men de Pausen bestaan, opdat niemand zich met hunne Staten zou verrijken. Benedictus XIII. en clemens XIII. waren, veel te laat voor den tijd, doordrongen met denkbeelden der oude Pauselijke oppermagt; benedictus XIV. en clemens XIV, daarentegen, uitmuntende en zachtaardige Kerkvoogden. De laatste gaf aan den wensch van vele Europische Hoven toe, door de afschaffing der Jesuiten-Orde. Van pius VI en VII, als nog te versch in 't geheugen, spreekt de Schrijver niet. Hij besluit met eenige algemeene overdenkingen.
De Schrijver schijnt den Protestanten niet zeer gunstig, die hij overal Ketters noemt; een gebruik, in het geheele beschaafde Europa verbannen. Echter verklaart hij zich ten sterkste voor de algemeene verdraagzaamheid. - De Vertaling is tamelijk vloeijend.




De Hollandsche Natie, in zes Zangen, door J.F. Helmers. Te Amsterdam, bij J. Allart. 1812. In gr. 8vo. XVIII, 192 Bl. f 3-12-:

Wij zijn het met den Heer helmers volkomen daarin eens, dat onze vaderlandsche Dichtkunst (over het geheel genomen) nooit tot zulk eene hoogte is opgevoerd, als waarop wij haar thans aanschouwen. Wij gelooven met hem, dat dit niet moeijelijk zoude te bewijzen zijn; en het is, inderdaad, te bejammeren, dat de kundige en smaakvolle jeronimo de vries, in zijne keurige bekroonde Verhandeling over de vorderingen en verachtering der Nederduitsche Dichtkunst in de achttiende Eeuw, zijn onderzoek niet tot de thans levende Dichters hebbe uitgestrekt. Wij gevoelen wel de zwarigheden, die zulk eene onderneming zoude gehad hebben; doch het belangrijke der stof moest, naar ons inzien, die zwarigheden hebben overgewogen. De taak, door hem begonnen en anders zoo loffelijk afgewerkt, scheen een dusdanig onderzoek te vorderen; en wij twijfelen geen oogenblik, of de verdiensten van onze, thans bloeijende, puikdichters zouden de balans ten voordeele der achttiende Eeuw hebben doen overslaan. Eene andere vraag is het, intusschen, of wij ons, te dezen

{==176==} {>>pagina-aanduiding<<}
aanzien, op de hoogte, waarop wij voor eenigen tijd hebben uitgeblonken, zullen staande houden? dan of het slechts aan het toeval, of eenige gunstige omstandigheid, moet worden toegeschreven, dat eenige weinige zeldzame vernuften juist op hetzelfde tijdstip hebben geschitterd? Wie zal dit beantwoorden? De toekomst is donker; de gebeurtenissen zijn onzeker. Dan - schoon ook het ergste mogt plaats hebben; schoon ook de fakkel, die sedert eenigen tijd den Hollandschen kunsttempel zoo helder en heerlijk verlicht, langzamerhand mogt beginnen te kwijnen en allengskens weder ganschelijk uitdooven, dit althans is voor tijdgenooten en nakomelingen, voor allen, die onze taal verstaan en niet door partijdigheid verblind zijn, zeker geworden, dat de Hollander, in het vak der poëzij, met ieder ander volk kan wedijveren; ja, dat hem, wanneer men onderscheidene omstandigheden in aanmerking neemt, de lauwer boven anderen regtmatig toekomt. Welk een rijkdom, welk eene kracht, sierlijkheid en zoetvloeijendheid onze taal bezitte, hebben onze Dichters getoond; en al konden wij ook slechts eenen bilderdijk noemen, zijn naam zoude daardoor alleen reeds onsterfelijk zijn, dat hij het trezoor der Hollandsche taal hebbe ontsloten, en al de schatten, al den overvloed, daarin verborgen, tot kwistens toe, hebbe uitgestort.
Wij ontveinzen niet, dat wij voor de kwijning, waarvan wij zoo even spraken, wel eens ernstig gevreesd hebben. Buiten de meesterstukken van bilderdijk, waarop wij nog al van tijd tot tijd werden vergast, kwam er, dezer dagen, weinig in het licht. Onze overige keurpoëten zwegen. Hoe meer ons deze daadzaak niet zelden in eene treurige stemming bragt, des te aangenamer gevoelden wij ons verrast door de verschijning van het boven aangekondigde Dichtwerk van den Heer helmers. Wij hebben in langen tijd geene lettervrucht met meer genoegen ontvangen. Wij waren reeds vooraf tot een zeker gevoel gestemd, en, na het lezen der Voorrede, waren wij al bij voorraad verzekerd, dat wij door deze toonen zouden verrukt worden. Het onderwerp en de naam des Dichters strekten ons daarvoor ten waarborge. Onze verwachting was hoog, zeer hoog gespannen. Wij begonnen dadelijk met de lezing; wij verslonden het - en onze verwachting werd, over het geheel genomen, niet te leur gesteld, op sommige plaatsen zelfs overtroffen. De Heer helmers, dien het dichtlievend

{==177==} {>>pagina-aanduiding<<}
publiek reeds uit andere voortbrengselen als een gevoelig, stout en krachtig Dichter heeft leeren kennen, dien de algemeene stem reeds eene vereerende plaats onder de beste Zangers van onzen tijd heeft toegekend, houdt zijnen met regt verworvenen roem door dit Dichtwerk staande. Wij zullen onze Lezers nader met hetzelve bekend maken. Bovenal schijnt het ons noodzakelijk, hier op te merken, dat de titel iets anders belooft, dan hier gegeven wordt. De Dichter bezingt eigenlijk niet de Hollandsche Natie: want dan zoude hij zijn onderwerp hebben moeten uitstrekken tot het tijdstip, dat wij in het Fransche Rijk werden ingelijfd. Dit plan zoude evenwel, naar ons inzien, niet uitvoerbaar zijn geweest; en de Lezer behoeft zich niet te beklagen, dat hij hier iets anders aantreft, dan hij, naar den titel, misschien wel had verwacht. Wij zouden echter liever gezien hebben, dat de Heer helmers eenen anderen titel had gekozen. Hetgeen hier wezenlijk gegeven wordt, bestaat in een doorgaand Lofdicht op ons Voorgeslacht. Wanneer men dit vooraf weet, dan zal men ook des Dichters hooggestemd gevoel, geestverrukking en geheele ontvlamming kunnen begrijpen en billijken. Het was hoogachting voor zijne Voorvaderen, liefde voor het Land zijner geboorte, welke hem het dichtpenseel in handen stelden. - Het onderwerp is rijk. Of het te rijk is, gelijk de Heer helmers gelooft, daaraan meenen wij met reden te mogen twijfelen. Het is waar, zulk een rijk en uitgebreid onderwerp is moeijelijk te behandelen. Het komt daarbij op plan, keus van stoffe, schikking der deelen, en gelukkige zamenbrenging van alles tot een weldoordacht geheel, aan. Hier leert men juist den echten en geoefenden Dichter kennen. Wij ontkennen niet, dat het nietigst onderwerp door de behandeling eene zekere belangrijkheid kan bekomen; doch wij voor ons vliegen niet hoog met die nietige
onderwerpen, waarbij de kunst zich meestal te veel vertoont. De grootste Zangers van alle tijden hebben ook grootsche onderwerpen behandeld - en de middelmatige Dichter moge eene dagelijksche stof dragelijk bewerken, aan waarlijk rijke en stoute onderwerpen zal hij zich nimmer wagen, zonder zich aan schande bloot te stellen.
Aan het hoofd van dit Dichtwerk is een Voorzang geplaatst, zijnde een lierzang, in den vorm van een Bardenlied, waarin de

{==178==} {>>pagina-aanduiding<<}
Dichter zijne hulde aan den grond en de oudste bewoners dezer gewesten toebrengt. In den eersten Zang behandelt de Heer helmers, na den aanhef, de voorstelling en aanroeping, en na den grond, dien wij bewonen, als een gewrocht der kunst beschouwd te hebben, de Zedelijkheid onzer Voorouderen; in den tweeden wordt hun Heldenmoed te Land, in den derden hun Heldenmoed ter Zee bezongen. De vierde Zang vereeuwigt de Zeevaart der Nederlanders, en de togten, door hen gedaan; terwijl de vijfde Zang aan de Wetenschappen, en de zesde aan de schoone Kunsten is toegewijd. - Op de verdeeling en schikking veroorlove ons de Dichter eene enkele bedenking. Komt het bij de behandeling van zulk een rijk en uitgebreid onderwerp mede daarop aan, dat men de aandacht des Lezers niet alleenlijk bezig houde, maar zelfs zijne verwachting allengskens meer en meer spanne en opwinde, en zijne belangstelling gedurig doe toenemen en levendiger worden, dan zoude dit Dichtstuk, naar ons gevoelen, door eene andere verdeeling in de behandelde onderwerpen, of andere rangschikking der Zangen, vrij wat gewonnen hebben. Het valt bij de bloote opgave des inhouds der onderscheidene Zangen van zelf in het oog, dat de onderwerpen van den tweeden, derden en vierden Zang de belangrijkste zijn, zoo wel ten aanzien van den roem onzer Voorvaderen, als met betrekking tot de dichterlijke voorstelling. Ieder Volk heeft zijne nationale deugden; ieder Volk heeft zijne geleerden en kunstenaars: maar in den tachtigjarigen worstelstrijd met Spanje hebben wij Europa over onzen heldenmoed en onze standvastigheid doen verbaasd zijn, en op de zee hebben wij wonderen verrigt,

‘Wier weêrga de aard nooit zag, ligt nimmer weêr zal zien.’ 

Deze onderwerpen zouden dus, naar onze meening, het laatst moeten behandeld zijn, en daarbij zou het geheel, zoo wij ons niet ten eenemale bedriegen, aanmerkelijk gewonnen hebben. Aan de verdeeling, door den Dichter gevolgd, meenen wij te moeten toeschrijven, dat de beide laatste Zangen ons minder voldaan - niet volkomen bevredigd hebben. Gelijk wij de onderwerpen van den derden en vierden Zang voor de belangrijkste houden, zoo komt het ons ook voor, dat de Dichter in de behandeling van deze onderwerpen het gelukkigst

{==179==} {>>pagina-aanduiding<<}
geslaagd is. Hier verheft zich zijn geest; zijne borst gloein hier voor den roem van het Voorgeslacht; zijn vuur neemt toe, zijne verrukking stijgt ten top, als hij Hollands heldenmoed ter zee bezingt; en in de schildering der zeetogten en ontdekkingen, door Hollanders gedaan, schijnt hij zichzelven te overtreffen. Hier is de Dichter op het hoogst geklommen, en het was noodzakelijk, dat het speeltuig bij den lof der wetenschappen en kunsten eenige toonen lager wierd gestemd. Ook zien wij niet, dat de orde minder geregeld zoude geweest zijn, bijaldien, na de deugden onzer Voorvaderen, eerst hun vernuft en hunne glorie in het vak van wetenschappen en kunsten, en dan hunne grootheid, heldenaard en stoutmoedigheid ware bezongen.
Wij zouden thans tot bijzonderheden (détails) moeten overgaan, om den Lezer de waarde van dit Dichtwerk eenigermate te doen kennen. Hier zijn wij, echter, verlegen, en weten niet, wat wij zullen kiezen. Indien wij al het schoone en voortreffelijke, al het hart- en geestverrukkende wilden vermelden, zouden wij bijna het geheele Dichtwerk moeten afschrijven. Wij zullen ons daarom bij eenige meest uitstekende plaatsen bepälen, en daaruit eenige regels overnemen, ter versiering van ons Tijdschrift zoo wel, als ter uitlokking van onze Lezers, om zich spoedig het werk zelve aan te schaffen. Inderdaad, alle uittreksels zijn en blijven stukwerk. Een dichtwerk als dit moet in zijn geheel gelezen worden. Kan er een onderwerp zijn, dat meer de aandacht van den Hollander waardig is - een onderwerp, dat door eenen Hollandschen Dichter op eene echt Hollandsche en tevens regt dichterlijke wijze is behandeld? Allerwegen prijzen zich deze voortreffelijke Zangen aan door het vaderlandsch gevoel van den Zanger. Zoo iemand, dan is hij met hoogachting jegens zijn Voorgeslacht, met liefde tot den vaderlijken grond tot in de ziel doordrongen. Men treft hier ware gevoelens van het hart aan, en men is, schoon men den Heere helmers ook niet persoonlijk kenne, er volkomen zeker van, dat hij het moent, wanneer hij uitroept:

‘Ik juich! geen hooger heil heeft ooit mijn ziel gestreeld, 
Dan dat ik, Nederland! ben op uw grond geteeld.’ 


{==180==} {>>pagina-aanduiding<<}

's Dichters gevoelige erkentenis jegens de groote mannen, die den grond, welken wij bewonen, door kunst, onbegrijpelijke moeite en geduld geschapen en aan de golven ontwoekerd hebben, straalt overal door, en neemt ons allergunstigst voor hem in. Het is hem pligt, heilige pligt, om den Lezer tot die dankbaarheid op te wekken:

‘Stijg, Beemster! Purmer, stijg! meldt, welige valleijen, 
Op wier beklaverd veld thans vette kudden weijen, 
Vermeldt den voorspoed, aan der oudren vlijt verpligt! 
Uw welvaart zegt ons meer dan 't schoonste lofgedicht. 
ô Grond! in vroeger eeuw in schuimend nat bedolven! 
ô Grond! door 't voorgeslacht gewoekerd uit de golven, 
Gij dondert ons in 't oor met onweêrstaanbre kracht: 
Bemint uw vaderland, vereert uw voorgeslacht!’ 

De Heer helmers onderscheidt zich verder allerroemrijkst door zijne krachtige en gespierde verzen, door zijne treffende beelden en vergelijkingen, die dikwijls geheel nieuw, altijd fraai uitgewerkt zijn, door het vuur, dat hem steeds bezielt, dat nimmer kwijnt of verflaauwt, waardoor hij zijn bruisend gevoel telkens in nieuwe stroomen uitgiet en in het hart van den Lezer overstort.
De vergelijking van de weelde (bladz. 19) schijnt ons nieuw, en veel gelukkiger dan die van de zedigheid onzer Voorvaderen, bl. 7. De hulde, aan hambroek en schaffelaar toegebragt, is kort, maar krachtig. De heldendood van byling wordt uitvoeriger bezongen; het is eene zeer fraaije uitweiding. De vergelijking van Nederland bij den Rijn, in den aanvang van den tweeden Zang, is wederom even nieuw als schoon. Welke heerlijke verzen! Men ziet de rivier daarhenen schieten; men hoort het bruisen harer golven:

‘Allengskens aangegroeid, schiet hij langs breeder boord, 
Met jonglings-vuur en kracht, zijn stoute golven voort, 
En stort bij Lauffen zich met ongehoord gedonder 
In d'afgrond, schuimt, en bruist, en woelt, en wringt van onder 
De klippen zich hervoor; getergd door wederstand, 
Verbreekt, verbrijzelt hij de rotsen aan zijn' kant. 
Een hel van water stort hij neêr met schriklijk klateren, 
En heel de landstreek dreunt van de afgeschoten wateren.’ enz. 


{==181==} {>>pagina-aanduiding<<}

De herinnering aan willem den I. is plegtig roerend. De magt van Nederland, tegen Spanje aangevoerd, wordt vergeleken bij een sneeuwvlokje, dat, van den top der Alpen losgeraakt, allengskens grooter en eindelijk een sneeuwberg wordt. Dit beeld is wel niet oorspronkelijk van den Heer helmers, maar weder allervoortreffelijkst uitgevoerd:

‘Klein, nietig was de magt, waarmede, in de eerste dagen, 
's Lands vaderen den strijd met Spanje dorsten wagen. 
Gelijk, bij 't kleppen van een' reiger in den wind, 
Een nietig vlokje sneeuw zich van het ijs ontbindt, 
Dat de Alpen overschorst, maar spoedig meerder vlokken 
In d'eerst naauw zigtbren val om zich heeft zaamgetrokken, 
Zich tot een' klomp vergroot, en ras een sneeuwberg wordt, 
Die, bonzend, dommelend en dondrend neêrgestort, 
De rotsen kneust en breekt, van 's aardrijks eeuwge bergen 
Het ijs, dat eeuwen lang den zonnegloed dorst tergen, 
Verbrijzelt, rotsen splijt, de zuilen van graniet, 
En bosschen, oud als de aard', verbreekt als siddrend riet, 
En, als een waterval in d'afgrond neêrgeschoten, 
Het klein beginsel toont, daar 't al uit is gesproten; 
Zoo zwak, zoo nietig was de Nederlandsche leeuw, 
Toen hij in 't strijdperk trad met Spanje in vroeger eeuw; 
Zoo spoedig wies zijn kracht, zoo ras zijne ijzren tanden, 
Zijn scherp gewette klaauw, nooit strafloos aan te randen; 
Zijn forsch gebrul drong door tot aan het verste strand, 
Van Hecklaas sneeuwgebergt' tot Javaas gloeijend zand; 
Zijne oogen schoten vuur, als de avondster bij duister, 
En de aarde knielde in 't stof voor Neêrlands heldren luister. 

De beschrijving van het zielenveld, dat de Dichter in volle geestverrukking aanschouwt, is heerlijk. Hier ziet hij de heldenrij van het Voorgeslacht, omringd van de schoone geesten. Het doet ons leed, dat wij deze schildering niet kunnen overnemen. Vondel voorspelt hier de toekomst in eene taal, die vondel waardig is. De Dichter laat er op volgen:

‘Hij zwijgt! vol van den God, die hem heeft aangedreven, 
En 't heilig voorgeslacht ziet weêr zijn vreugd herleven. - 

{==182==} {>>pagina-aanduiding<<}

Verbeelding, gij verlaat me! ik stort op de aarde neêr! 
En 'k vind me, ô Nederland! in uwen omtrek weêr.’ 

Met deze regels moest de Dichter dezen Zang gesloten hebben. De daarop volgende aanroeping van de groot komt ons hier ter plaatse niet gepast voor, en op het beeld van den teederen nachtegaal zouden hier nog al eenige aanmerkingen kunnen gemaakt worden.
De nu volgende derde Zang is, in ons oog, uitmuntend. Hier vertoont zich de Heer helmers in al zijne dichterlijke grootheid. Welke beelden! welke beschrijvingen! welke stoute, krachtige verzen! De glorie van de ruiter brengt hem in de hoogste verrukking. Hij roept uit:

‘ô Had ik woorden, had ik krachten, had ik zangen, 
Hoe zoudt ge, ô vaderen, mijn dankbre hulde ontvangen! 
Hoe zou ik, met het vuur mijns boezems toegerust, 
Uw' lof weêrgalmen doen van Oost naar Westerkust, 
Ja, vreemde volken voor uw grootheid neêr doen knielen, 
En 't diep gevallen kroost weêr met uw kracht bezielen!’ 

Nu wordt de lof onzer groote Zeehelden, in eenige zeer schoone regels, kort maar krachtig vermeld. Het laatste gedeelte van dezen Zang is bij uitnemendheid schoon. Hier is het den Dichter gelukt, zijn brandend gevoel in vlammende woorden uit te storten.
De geheele vierde Zang is, in ons oog, een meesterstuk - het schoonste onder zoo grooten overvloed van schoonheden. Hier wisselen achtbaarheid en kracht, verhevene gevoelens en stoute beeldspraak met betooverende zachtheid, teederen weemoed en lieve, bevallige schilderingen beurtelings af. Wat zullen wij als voortreffelijk vermelden, daar schier ieder regel van dezen Zang verdiende vermeld te worden? Ja, waarlijk, dat is poëzij! Alles kenschetst hier den meester. Wat zullen wij overnemen? De schilderachtige beschrijving van de Nederlandsche Maagd?

‘Daar staat zij, Neêrlands maagd. Door golvend licht omschenen, 
Slaat zij haar scheppend oog door 't ruim des hemels henen, 

{==183==} {>>pagina-aanduiding<<}

En kluistert, met één wenk, elk stervling aan haar zij'. 
Elk schijnt voor 't juk gevormd, en zij alleen is vrij. 
Gevoel van waarde en kracht, en hoogheid, en vermogen, 
Vereedlen haar gelaat en vonklen in hare oogen. 
Zij drilt een zware speer in de uitgestrekte hand, 
Terwijl de glans der zon op 't gouden harnas brandt. 
De blanke vederbos golft in de zonnestralen, 
Die van den zilvren helm weêrkaatsend nederdalen. 
Fier staat zij, als een telg of lievling van de goôn, 
En is het ideaal van 't eedle, en 't ware, en 't schoon. 
Daar staat zij, Neêrlands maagd. De schatting aller volken 
Ontvangt zij. Wierookgeur stijgt voor haar naar de wolken. 
De grijze Ganges rijst van uit zijn' heilgen vloed, 
En voert met d'Indus haar zijn gaven te gemoet. 
De reine parel, in der watren diep verloren, 
Is haar van Ormus strand tot diadeem verkoren. 
De vrucht, die 's wijzen brein verheldert in den nacht, 
Wordt haar door d'Arabier van Mochaas grond gebragt. 
De geurige kaneel uit Taprobaansche bosschen; 
De voedende muskaat, in dik gezwollen trossen, 
Aan Bandaas grond ontvoerd, ontvangt ze, en schenkt ze aan de aard'.’ enz. 

Of de stoute beschrijving van den storm op zee?

‘Een tastbre nacht bedekt het eeuwig ruim der wateren; 
't Schip rijst ten hemel, stort in d'afgrond; 't schriklijk klateren 
Des donders, 't rosse licht des bliksems, 's volks geween, 
Wart aklig dag en nacht, en lucht en zee, door een.’ enz. 

Of de verschrikkelijke afbeelding van den nevelvorst op Afrika's voorgebergte? Of het tafereel van de wreedheden en gruwelen der Portugezen? Of de aandoenlijke geschiedenis van de bekoorlijke adeka, haren schoonen en dapperen bruidegom en braven, eerwaardigen vader? Deze episode doet hier eene overheerlijke werking. Mogten wij dezelve in haar geheel overnemen! Hoe zacht, hoe schilderachtig wordt het ongelukkige meisje beschreven!

‘Schoon is de teedre adeke, in 's levens lentebloei, 
Rank als de kokosboom in onbedwongen groei; 

{==184==} {>>pagina-aanduiding<<}

Zacht is haar teeder hart, dat steeds het weldoen streelde, 
En mild, gelijk de grond in morgenlandsche weelde; 
Betoovrend is adeke, aanvallig is haar lach, 
Beminlijk haar gelaat, gelijk een lentedag; 
Haar ziel is zuiver, als de reine zonnestralen; 
Haar stem aandoenlijk, als het lied der nachtegalen.’ enz. 

Kunnen wij de ontdekkingen van tasman, Nederlands cook, voorbijgaan? Mogen wij hiervan melding maken, zonder de bevallige en weelderige beschrijving van den wellustigen en minzieken aard der Vrienden-eilanders te gedenken? En kunnen wij weder deze warme schilderij de voorkeur geven boven het tafereel van de stoutmoedige, doch ongelukkig uitgevallen, onderneming van barendsz, en de siks uitgevoerde beschrijving der Walvischvangst? Alles is even schoon. - Bij het slot van dezen uitmuntenden Zang worden de vruchten der Zeevaart voorgesteld; terwijl de Dichter de Volken doet opmerken, dat Holland hier het voorbeeld heeft gegeven, en dat zij hun handel en hunne schatten aan Holland verschuldigd zijn.
Wij zouden uit de beide volgende Zangen, die ook inderdaad veel voortreffelijks bevatten, gaarne nog eenige uitmuntende plaatsen aanhalen; doch wij hebben reeds te veel afgeschreven. Dit weinige nog, ter proeve, dat helmers ook bij zachter onderwerpen een meester in het schilderen is:

‘....... Wie zal u ooit vergeten, 
Van merken! flonkerstar der heilige poëten? 
Zacht, als een lentelucht, die door de bloemen zweeft; 
Bevallig, als de zwaan, die door de vlieten streeft, 
Voor de uitgezette borst de watren heen ziet schuimen, 
En vloeibre parels spat op zilverblanke pluimen; 
Ja, zielverheffend, als 't bewustzijn van een' pligt, 
Ten koste van ons bloed, voor 't Vaderland verrigt; 
Betoovrend, als het lied der jonge nachtegalen, 
En rein, als d'uchtenddauw en gloed van zonnestralen, 
Is 't lied, dat uit uw ziel, van merken, zuiver vloeit, 
En eeuwig Nederland aan uw gezangen boeit.’ 

Wij vertrouwen, dat wij onze Lezers zullen hebben belust gemaakt, om zich nevens ons op deze keurige, heerlijke dicht-
{==185==} {>>pagina-aanduiding<<}
vruchten te vergasten, en dat zij, reeds door den voorsmaak dezer kleine proeve gestreeld, met ons hunnen dank zullen toebrengen aan den treffelijken Zanger voor dit kostelijk geschenk. Wie nog aan de verdiensten en grootheid onzer Voorvaderen moge twijfelen, die leze ... neen! die leze dit Dichtwerk niet. Tot hem heeft helmers zich niet verlaagd. Maar wie van hunnen roem doordrongen is; - wien het een wellust is, hunne edele en grootsche bedrijven door eenen waardigen Priester der Natuur, in echte Godentaal, te hooren bezingen; - wien het een wellust is, in stille bepeinzingen te toeven bij al hetgene zij geschapen, gedaan, gewerkt, ontdekt, uitgevonden, versierd, bezield, volmaakt en veredeld hebben; - wie gevoelen kan, welke vruchten wij van hunnen arbeid geoogst, welke voordeelen wij door hunne deugden, wijsheid en vlijt reeds genoten hebben en nog dagelijks genieten; - wie behoefte heeft, om dat alles te erkennen, en zijne erkentenis, met warme, dankbare tranen in het oog, en met hoogachting, liefde en eerbied in den boezem, in de gelouterde toonen der goddelijke poëzij uit te storten; - wie vatbaar is voor heilige geestverrukking, en onzen ingewijden Zanger kan nastamelen, bij de vermelding van evertsen's heldendood:

‘ô! Wie bij dit verhaal zijn borst niet voelt ontgloeijen, 
Niet naar zijn tombe snelt, dáár niet een' traan laat vloeijen, 
Dáár niet met bloote kruin het koude marmer kust, 
Waar onder 't overschot dier martelaren rust; 
Dáár God niet knielend dankt met zaamgeklemde handen, 
Verdient des mijnslaafs lot, in 's aardrijks ingewanden!’ 

wie dit alles gevoelen en verstaan kan, die verlustige zich in dit oost op gouden schalen; die loutere, die verheffe, die veredele zich door deze Zangen! - Zangen, die het schoonste gedenkteeken opleveren voor de glorie der Hollandsche Natie; dewijl zij, de grootsche bedrijven van het Voorgeslacht vereeuwigende, tevens de dichterlijke verdiensten van onzen tijd boven alle bedenking stellen - ja! de waarheid der stelling, dat de Vaderlandsche Dichtkunst nooit zulk eene hoogte als thans bereikt heeft, al konden wij ook geen' bilderdijk, loots, tollens en anderen noemen, genoegzaam zouden voldingen.

{==186==} {>>pagina-aanduiding<<}

Na den lof, dien wij, uit volle overtuiging en met een dankbaar gevoel, aan dit uitmuntend Dichtwerk hebben toegezwaaid, hebben wij geenen lust, om de lijst van aanteekeningen, die wij bij eene herhaalde lezing dezer verzen gemaakt hebben, en onze aanmerkingen op eenige beelden, uitdrukkingen, woorden enz. bevatten, na te zien. Bij eene zoo warme aankondiging zoude eene ijskoude kritiek kwalijk voegen. Het doet ons echter leed, dat de Heer helmers zijn werk aan zoodanige kritiek heeft blootgesteld; en het is geene vitterij, wanneer wij zeggen, dat wij hier en daar op feilen hebben gestooten, die men wel in de eerste bedwelming der verrukking niet bemerkt, doch die bij bedaarder stemming en herhaalde proeving eene onaangename gewaarwording verwekken. Het is te bejammeren, dat zulk een voortreffelijk gewrocht van den vrijen dichtgeest op deze wijze eenigzins wordt ontluisterd door blijken van nalatigheid; het is te bejammeren, dat de Heer helmers, die onder de klassieke Dichters van de gouden eeuw onzer poëzij verdient gesteld te worden, niet gezorgd hebbe, om zijn werk, ook ten aanzien van taal, spelling en interpunctie, boven alle kritiek te stellen. De aangetogene plaatsen hebben wij van dergelijke onnaauwkeurigheden gezuiverd. Het is waar, het zijn slechts kleinigheden; maar zij verminderen toch het genot en ontsieren het geheel. Het zijn enkele bittere droppels, onder den heerlijken Godendrank vermengd.
De Heer helmers zal het ons wel niet ten kwade duiden, dat wij de bedoelde feilen hier niet opgeven. In waarheid, wij zijn daartoe thans niet gestemd. Hij zal dezelve, buiten ons, ook wel ontdekken. Wij hebben hem slechts opmerkzaam willen maken voor het vervolg (*). Zijne ware eer vordert, om te zorgen, dat zijne schitterende voortbrengselen niet meer op deze wijze ontsierd worden. Men kan in zulke dicht-juweelen geen naauwelijks zigtbaar vlekje dulden.


{==187==} {>>pagina-aanduiding<<}

De kleine Klokkenspeler, naar het Fransch van den Heer Ducray-Duminil, Schrijver van Alexis, of het Huisje in het Bosch, van Victor, of het gevonden Kind, enz. enz. Te Amsterdam, bij J. Belinfante. In gr. 8vo. Iste Deel, 1810, 343 Bl. f 2-16-: IIde Deel, 1812. 410 Bl. f 3-:-:

Alhoewel goede wijn geenen krans behoeft, zoo begreep de Vertaler echter, naar het schijnt, dat een krans, een Fransche krans voor 't minst, bij uitstek rijk en keurig gevlochten, geene schade doet; waarom hij de gunstige beoordeeling van dezen Roman in het journal de l'empire, het meest geachte en tevens meest gevreesde Fransche dagblad, gelijk hij zegt, de plaats eener Voorrede vervangen doet; en alzoo versierde hij dit werk op zoodanig eene wijze, als wij in gemoede verklaren, dat ons niet mogelijk geweest zou zijn. Eenigermate verwondert het ons echter, dat hij zich niet liever alleen aan de taak van Vertaler hebbe gehouden, maar (volgens zijne opgave) zich heeft veroorloofd, door eenige uitlatingen, hier en daar het werk minder omslagtig en minder kostbaar te maken; en dat niettegenstaande de vereerende getuigenis, door gemelde Journal den Schrijver gegeven, ‘dat hij alles met zorg heeft vermijd, wat den gang van zijnen Roman kon vertragen.’ Wij voor ons wachten ons voor het minst liever, het meest geachte en meest gevreesde Journal eenigzins te na te komen, door bij den milden lof, dien hetzelve goedvond aan dit werk te geven, iets toe of af te doen; maar willen, met eene eerbiedige buiging, ons oordeel naar hetzelve eenvoudig rigten en verbeteren.
Naauwkeurig wordt het beloop des verhaals opgegeven; zoo naauwkeurig, dat wij waarlijk daar niets aan kunnen veranderen: ‘Een tweejarig kind wordt in de Champs-Elysées, te Parijs, verlaten, door eenen speelman of muzijkant opgenomen, en aan arme lieden toebetrouwd, die het opvoeden en doen gelooven, dat hij hun zoon is. Eenige papieren, die bij hen zijn gevonden, geven niet dan onvoldoende berigten wegens zijne afkomst. Zijne aangenomen ouders leeren hem op een klein beweegbaar klokkenspel spelen. Door die bekwaamheid boezemt het kind den Parijzenaren belang in, en

{==188==} {>>pagina-aanduiding<<}
van alle zijden vloeijen hem geschenken toe. Welhaast spreekt men van niets anders, dan van den kleinen Klokkenspeler. Eenige personen merken hem van nabij op, en schijnen te twijfelen, of hij de zoon wel is van hen, die hem hebben opgevoed. De naam van dominique, dien men hem heeft gegeven, omdat men denzelven in de gezegde papieren heeft gevonden, wordt voor hem beurtelings een voorwerp van hoop en schrik. Eenige onbekenden verschrikken zijne zoogenaamde moeder met de vragen, die zij haar doen. Dominique wordt bij eenen dorpspriester geplaatst, die voor zijne opvoeding zorg draagt en hem gebruikt om op de klokken van het kerspel te spelen. Welhaast leert hem een groot heer kennen, op welken de naam van dominique eenen indruk van verwondering en afgrijzen maakt. Een ander groot heer wordt er insgelijks door getroffen en verschrikt. Met één woord, die naam verwekt op allen, die denzelven hooren noemen, dezelfde uitwerking als die van ilbondocani, in het zangspel de Kalif van Bagdad. Een rijk geslacht biedt zich tot bescherming van den jongman aan; een ander, niet minder rijk en magtig geslacht legt hem hinderlagen en schijnt het op zijn leven toe te leggen; maar zoodanig is de schijn van weerskanten, dat noch hij, noch zijne ware vrienden bemerken kunnen, aan welke zijde het gevaar, aan welke zijde de hulp daar tegen is. De personen, die dominique tot zich zoeken te trekken, verfoeijen elkander onderling en hebben allen groote wroegingen en groote geheimen; al hetwelk eenen geheimzinnigen sluijer op hunne daden werpt, die alleen bij de ontknooping wordt opgeheven. In de kasteelen, die zij bewonen, gaan buitengewone zaken om, zoodanig, dat men gedurig in het land der spoken en geesten waant te zijn. Dominique, gedurig door vrees en hoop geslingerd, werpt zich dikwijls in de armen zijner
vijanden, denkende aldaar eene schuilplaats te zullen vinden; ieder oogenblik denkt men dat het tijdstip van zijnen ondergang gekomen is, en de kunst des Romanschrijvers verlost hem gedurig uit gevaren, die onvermijdelijk schijnen. De gebeurtenissen vermenigvuldigen zich, dringen elkander met eene groote gezwindheid voort, en echter ontdekt zich nog geenszins het geheim zijner geboorte. Niet dan na lange ongerustheid, na lang lijden, en de wonderbaarlijkste lotgevallen, ontdekt zich alles en wordt de veree-
{==189==} {>>pagina-aanduiding<<}
niging bewerkstelligd van alle de personen, die, sinds het begin des verhaals, verstrooid en verdeeld waren.’
Het belangrijke van het verhaal; de kunstgreep des Schrijvers, om de ontknooping gedurig te doen verwachten en echter telkens op te houden; de volstrekte eenheid van handeling, zonder episoden of vreemde verhalen; klaarheid en voortvarendheid in de schrijfwijze, - ziet daar, wat de Schrijvers van het Journal de l'Empire met bijzonderen lof vermelden; en, als zij schijnen te berispen het al te gelijksoortige van sommige karakters; het te menigvuldige der gebeurtenissen; het alleen maar niet onmogelijke van sommige middelen, waardoor de held gered wordt; het toevallige van een aantal ontmoetingen; den dikwijls te grooten zweem naar het wonderdadige, voegt de Steller er aanstonds bij: ‘Ik vergeet, dat ik juist datgene gisp, wat den kleinen Klokkenspeler het meest moet doen lezen; en zoo de Heer ducray-duminil de onbehendigheid gehad had, de feilen, die wij hem verwijten, te mijden, zou zijn Roman koud hebben toegeschenen aan hen, die niet buiten spoken en geesten kunnen. De Schrijver geeft hun nimmer de voldoening, hun wezenlijke spoken te doen zien, maar hij doet ze hun onophoudelijk hopen; en dit is eene kunst te meer, die men hem moet dank weten.’
Een oordeelkundig berigt aangaande de veranderde taak des Romanschrijvers gaat deze beoordeeling vooraf. Ziet hier hetzelve, met eenige bekorting: Voor een paar eeuwen was zoodanig opstel een zeer ingewikkeld en uitvoerig verhaal van een aantal personen en lotgevallen, een aantal intriguen door- en in-een geward, tot eindelijk in eens de ontknooping alles oploste. - In vervolg van tijd koos men eenvoudiger handelingen, soms ook wel maar eene enkele, en minder episoden; men gaf der verbeelding minder werk, maar ontleedde de hartstogten, de gevoelens en gewaarwordingen. - Sinds twintig jaren maakte men het werk minder moeijelijk, en de Romans vermenigvuldigen. (‘De vrouwen hebben hedendaags te dien opzigte eene volslagene meerderheid; hetgeen schijnt te bewijzen,’ - maakt den Journalist eene diepe reverentie, Dames! - ‘dat haar schrijftrant geenszins die van de cervantessen en richardsons is.’) Iedere tegenwoordige soort kan niet afzonderlijk worden aangestipt; dan de hoofdsoorten zijn maar twee: die, waarin men bovennatuurlijke middelen be-
{==190==} {>>pagina-aanduiding<<}
zigt; en die, waarin de Schrijver zich bij het mogelijke of waarschijnlijke houdt. De eerste (dank hebbe de zwakheid der menschen!) zullen altijd bevallen, als een bekwaam Schrijver dezelve behandelt; (een slecht uitgevonden en slecht geschreven verdichtsel kan geen opgang maken;) men moge met spoken en tooverij lagchen, men leest er toch gaarne van; en ‘ik geloof niet aan spoken, maar vrees dezelve,’ is de taal, immers de heimelijke taal van velen, zelfs verstandigen. Het vermaak in de buitensporigste vertellingen van spoken, toovergodinnen, dolende ridders, enz. spruit uit zekere soort van twijfel, of dezelve wel onwaar zijn, en uit den geheimen wensch,
dat dezelve waar mogen wezen; zegt de Heer de la mothe le vayer; en hoe bekoorlijk deze soort van Romans voor het meerendeel der lezers is, blijkt ook daaruit, dat zij, die de tweede der laatstgenoemde soorten kiezen, en alzoo zich tot het mogelijke of waarschijnlijke bepalen, alle moeite doen om hunne verhalen te doen gelijken aan die, waarin duivels en spoken eene rol hebben. Van dien aard is het werk van den Heer ducray - duminil, en hij is er uitnemend in geslaagd. Om lezers, die aan dat geweid gewoon zijn, te behagen, heeft hij zijnen Roman met buitengewone voorvallen opgevuld, - op iedere bladzijde denkt men, dat hij zich in het land der verdichtselen en wonderwerken zal begeven, en ieder oogenblik daarna brengt hij u, door eene eenvoudige, duidelijke en meestal onverwachte uitlegging, tot de waarschijnlijkheid terug.
Maar dit zij genoeg. Wij geven gaarne onze toestemming aan dien lof, en gelooven, dat het werk in zijne soort een kunststuk is. Evenwel wij zijn aan zoodanig geweld nog niet regt gewoon, en zouden voor onszelven alzoo Romans, die iets meer nog zijn dan enkel geestig spel, verreweg verkiezen.
Het gezegde geeft onzen Lezer voldoende inlichting omtrent het werk, waarvan wij de vertaling aanmelden, en op welke, als zoodanig, wij niets van groot belang hebben aan te merken. Wij betuigen den Vertaler almede onzen dank voor de mededeeling van het bovengemeld aanprijzend verslag, dat wij met genoegen eens lazen, en dat ons nu zoo veel moeite uitwon; en wij vereenigen ons vooral welmeenend met het slot daarvan: ‘Wij prijzen den Schrijver te hartelijker - vermits hij altijd de goede zeden heeft ontzien, alhoewel zijn on-
{==191==} {>>pagina-aanduiding<<}
derwerp hem dikwijls de verleidelijke gelegenheid verschaft, om minder ordelijk en minder betamelijk te zijn.’
Op de veel te kleine lijst der zinstorende drukfeilen vinden wij: ‘Bl. 95. reg. 9, 10. staat: eene grooten tafel moet zijn: eens grooten tafel.’ - Dat zijn eerst letterhelden!

Tafereel der Algemeene Geschiedenis, voor Scholen. Te Rotterdam, bij W. Locke. 1812. In 8vo. 69 Bladz. f :-10-:

Dit beknopte werkje is vrij voldoende, voor zoo veel de Grieksche en Romeinsche Geschiedenis aangaat, welke daarin synchronistisch, en dus niet afzonderlijk, behandeld zijn; iets, 't welk wij zeer goedkeuren, daar men anders, tot op de tijden van pyrrhus, beider beloop en tijdrekening geheel afgezonderd beschouwende, geen algemeen overzigt van gelijktijdige gebeurtenissen bekomt. Doch in de Egyptische, Assyrische en Perzische Geschiedenis (die te zamen tot op xerxes nog geene zeven bladzijden uitmaken) is veel willekeurigs, ja tegenstrijdigs. Men stelle die aloude gebeurtenissen der jeugd zoo kort voor, als men wil; doch men leere haar geene op zijn minst gewaagde tijdrekenkunde, die dezelve naderhand slechts verwart. Dus is in de jaartelling boven het hoofdstuk, Egypte, aan dat Rijk slechts 1158 jaren during toegekend, 't welk niet alleen met de optellingen, die onmiddellijk volgen, geheel niet strookt, maar ook met den aard der Egyptische gedenkstukken blijkbaar strijdt. Het zal altijd wel vergeefsche moeite zijn, de tijdrekening van mozes met die der Egyptenaren en andere oude Volken overeen te brengen, zoo lang wij de juiste grootte der jaren niet weten, waarvan men zich in de Aloudheid bediende, en zoo lang het niet bewezen is, dat de Hebreeuwsche geslachtlijsten vóór abraham onafgebroken op elkander volgen. De Schrijver geeft niet op, wien hij in de ontwarring van den bajert der Assyrische Monarchij gevolgd hebbe; zijne poging schijnt ons tot dat einde niet volkomen gelukkig, daar hij niet eens van het oude Assyrische Rijk tot sardanapalus gewaagt. In de Geschiedenis van cyrus volgt hij
xenophon, even als sprak dit van zelve.
De Grieksche Geschiedenis is vrij wat korter behandeld dan

{==192==} {>>pagina-aanduiding<<}
de Romeinsche, 't geen ook, naar ons oordeel, in een gelijktijdig overzigt der algemeene Geschiedenis natuurlijk zoo moet uitvallen, daar de Romeinen eerst op zichzelve de aandacht wekken, en daarna, van lieverlede de geheele beschaafde wereld aan zich onderwerpende, alleen op het tooneel blijven.
Historische kritiek, zelfs door verzwijgen van twijfelachtige gebeurtenissen aan den dag gelegd, moet men in dit werkje niet zoeken. De onwaarschijnlijke marteling van regulus wordt b.v. zonder eenige bedenking ter neder gesteld. - Stijl, druk en papier zijn goed.

Nuttig Tijdverdrijf voor Kinderen, of Verzameling van verschillende onderwerpen tot leering en vermaak der Jeugd; met tien gekleurde Plaatjes, waarop dertig Afbeeldingen. Te Leyden, bij P.H. Trap. 1812. 12mo. 108 Bladz. f :-18-:

Een dergelijk stukje als wij reeds vroeger hebben aangekondigd, en dus als een vervolg te beschouwen, schoon dit op den titel niet staat uitgedrukt, waarschijnlijk om niet te doen denken, dat men juist allen moet bezitten, om er iets aan te hebben. Wij herinneren ons, dat het vorige de orde van het a.b.c. volgde, en dat wij ons beklaagden, daardoor dikwijls zeer ongelijksoortige dingen bij elkander te vinden. Dit vindt hier dan ook geene plaats. Bovendien schijnt het ons toe, vooral in belangrijkheid van inhoud, boven het ander vooruit te hebben. Wij zouden, echter, dit belang nog al vermeerderd wenschen, door het weglaten van al zulke verklaringen, als, uit hoofde van algemeene bekendheid, overbodig zijn; b.v. dat men de aardbeijen meestal op het nageregt eet, enz. Daarentegen vordert het ook wederom vele omzigtigheid, dat zaken, al te moeijelijk om te vatten, al schijnen het ook grondigheid en volledigheid te vorderen, den kinderen niet worden voorgedragen; gelijk b.v. ten aanzien der lakenbereiding al te ver gegaan, al te diep geput wordt. Wij herhalen dus onze vroegere vermaning, en doen dit in het algemeen, dat meer kindertoon gevoerd worde. Dan zullen de lesjes de prentjes evenaren; en het geheel een keurig boekgeschenkje en aardig tijdverdrijf voor de lieve kleinen vormen.





{==193==} {>>pagina-aanduiding<<}

Beoordeeling.

De Geschiedenis van 's Heilands Lijden, tot bijzonder en huisselijk gebruik bearbeid, door G. Benthem Reddingius, Doctor der Godgeleerdheid en Predikant te Assen. Iste Deel. Te Groningen, bij W. Zuidema. 1812. In gr. 8vo. 371 Bl. f 2-14-:

De geschiedenis van 's Heilands lijden moest wel de meest gekende bij ieder' Christen zijn, daar dezelve jaarlijks voor iedere gemeente behandeld wordt. Dit oud gebruik behoort echter nog niet te worden afgeschaft, eensdeels omdat het ver af is dat dezelve naar behooren door allen gekend zou zijn, anderdeels omdat ook zij, die dezelve genoegzaam kennen, van derzelver behandeling telkens nieuwe stichting hopen, en zich geen vruchtbaarder onderwerp kunnen voorstellen; en over het geheel heeft deze voorvaderlijke gewoonte eenen goeden godvruchtigen grond; waarom wij derzelver bewaring, met die der Christelijke feesten, gaarne ook gunnen aan ons nageslacht. Zekerlijk werd deze geschiedenis niet altijd op het nuttigst voor de gemeente behandeld; zekerlijk geschiedt dit nog niet overal en door allen op de beste wijze; zekerlijk is dit thans, over het geheel, veel beter dan in vroegere dagen, (de vroegste dagen der Christenheid willen wij echter uitzonderen;) hierin zijn wij het met dezen Schrijver volkomen eens; en wij durven ieder' Christen daarenboven aanraden, om, in de weken, voor de lijdenspredikatiën bestemd, bij aswisseling, nu eens het werk, dat thans voor ons ligt, dan weder eenig ander soortgelijk, ter herinnering van hetgeen hij hoorde, ter aanvulling en nadere wijziging daarvan, en in het geheel tot stichting van zijn huisgezin, te gebruiken. Wij beloven hem daarvan opwekking en blij-
{==194==} {>>pagina-aanduiding<<}
vend nut; zijne aandacht wordt daardoor gescherpt, en zijn gemoed tot de openbare leerredenen voorbereid; zoodanige Christelijke oefeningen geven voorzeker in de huisgezinnen overvloedige aanleiding tot leerzaam onderhoud, en vermeerderen en bevestigen alzoo het huisselijk genoegen. Dat tot zoodanig heilzaam gebruik reeds ettelijke geschikte werken voorhanden zijn, is geene voldoende reden, om de uitgave van dezen arbeid des Heeren reddingius af te keuren. Verschillende lezers hebben toch eenen verschillenden smaak; ook verlangt men wel
eens afwisseling, en variis modis bene fit. Echter willen wij hiermede iederen prediker, zelfs niet iederen geschikten prediker over de lijdensstoffen, geenszins opwekken, om zijne leerredenen ter perse te geven; en, openhartig gesproken, zouden wij voor ons, in des Doctors geval, juist geene sterke roeping gevonden hebben, om deze opstellen te doen drukken; hoewel wij geenszins twijfelen, of hij geeft daarmede aan een aantal lezers genoegen, en het ons niet bevreemdt, dat hij door den bijval zijner vroegere werken daartoe werd uitgelokt. De reden van dit ons gevoelen is niet, omdat wij in dezelve van belang te berispen vinden, maar omdat wij noch in den inhoud, noch in de wijze van behandeling, iets bijzonders hebben opgemerkt, hetgeen niet ook bij de mondelinge of schriftelijke voordragt van anderen evenzeer te vinden is, en men echter natuurlijk iets van dien aard bij de uitgave van een zoo dikwijls behandeld werk verwachten zou. Het is waar, de Leeraar hoopt, dat hij alzoo misschien zal medewerken ter bevordering van die eenvoudige, algemeen bevattelijke, leerzame en troostrijke behandeling dezer zoo opmerkelijke geschiedenis; maar dit mag dan ieder oordeelkundig leeraar, die jaarlijks deze zelfde stoffen behandelt, evenzeer van zijnen arbeid hopen, en zoo kwam er aan het drukken van deze soort van predikatiën geen einde; - ook wil de Doctor zich geenszins ten leermeester van zijne ambtgenooten opwerpen, maar schikt zijn werk enkel tot huisselijk gebruik voor Christelijke toehoorders in den tijd voor Paschen; maar, indien daartoe

{==195==} {>>pagina-aanduiding<<}
al geen genoegzame geschikte voorraad reeds gevonden worde, geldt dit echter alleen voor eenvoudigen en minvermogenden, voor welken dit werk, hoewel het in twee deelen zal afloopen, nog te kostbaar is. Dan, ieder volgt zijne neiging, en, daar deze opstellen bewijzen opleveren van gezonde uitlegkunde, goeden smaak en gezond verstand, zoo is dit dezen Leeraar gaarne toegestaan, wat ons betreft, al hebben wij dan bij hem ook niets, dat nieuw of bijzonder was, gevonden; hij behoeft ook voor de uitgave geene verontschuldiging te maken; daar niemand toch tot het koopen gedwongen wordt, is een ‘car cela est notre bon plaisir’ iets, dat iederen schrijver buiten verantwoording stelt.
Wij hebben deze beschouwingen of afdeelingen hier boven leerredenen genoemd; want dat zijn zij inderdaad ook bij de uitgave gebleven, welk eene rigting de Leeraar nu ook aan dezelve gegeven hebbe bij den druk; het zijn leerredenen, nagenoeg in denzelfden smaak alle bearbeid, en daardoor vrij eenzelvig, en alleen wat de verklaring betreft, naar het ons voorkomt, een weinig bekort. Na den geheel uitgedrukten tekst, volgen telkens: 1) ophelderende aanmerkingen, 2) omschrijving, 3) overweging van den inhoud, 4) praktikale aanmerkingen. En daar het goede leerredenen zijn, is geheel dit werk zeer geschikt om in katerns gesneden, en zoo medegenomen te worden op den predikstoel; het zal naauwelijks voor iemand noodig zijn, zelfs eenmaal na te lezen, wat men preken wil; die maar eenig menschenverstand gebruiken kan, geeft zonder moeite aan het meer abrupte in het begin de noodige houding. - Voor jeugdige leeraren, die niet gaarne zelve willen arbeiden, is alzoo dit werk eene vrij goede en zeer gemakkelijke pons. Daarom vooral ook wenschten wij, dat het in meer afgelegene gemeenten in de handen van vele toehoorders kwam, en vlijtig werd nagezien.
Hoe gaarne wij deze leerredenen voor de gemeente waarlijk welverdienden lof geven, willen wij daarom niet zeggen, dat alle ons evenzeer behagen, en dat zij boven iedere be-
{==196==} {>>pagina-aanduiding<<}
risping zijn. Over het geheel zien wij niet gaarne iederen lijdenstekst op dezelfde wijze behandeld, en hebben liever in iedere leerrede daarbij de hoofdvoorstelling en het doorloopende denkbeeld: de lijdende Heiland. Hoezeer ook een aantal nuttige aanmerkingen en lessen zich als van zelve voordoen, gelooven wij niet, dat het doelmatig zij, die opzettelijk op te nemen en te behandelen bij die gelegenheid, dan alleen als daartoe strekkende en daarmede in het naauwst verband. Dit is nu weder in ons oog de éénige regte wijze van het behandelen dezer stoffen in de lijdensweken, welke wij echter niemand opdringen, en wij meenen, dat het, bij het behoorlijk verdeelen der taak, geene moeite is, om ook alsdan herhaling en eenzelvigheid te vermijden, en dat de geschiedenis van zelve aanleiding geeft, om uit een telkens nieuw en belangrijk oogpunt den lijdenden Zaligmaker voor te stellen.
Bij de behandeling van den Heer reddingius wordt de aandacht, dunkt ons, wel eens al te zeer van het eigenlijk doel dezer leerredenen afgeleid, en wordt de afleiding der praktikale lessen uit den tekst wel eens wat ver gezocht: b.v. Matt. XXVI:6-10. het koopen van den akker des pottebakkers. 1. Gelukkiger is hij, die zijne eigene verkeerdheden leert kennen, dan die de misstappen van anderen ziet. (Hoe ligt dit in den tekst? Het geld mogt niet in de offerkist, omdat er een slecht gebruik van was gemaakt. Judas had onbetamelijk gehandeld, door geld aan te nemen tot overlevering van eenen medemensch. Maar, dat zij tot zulk een einde geld uit de offerkist genomen hadden, enz. bedachten zij niet.) 2. In kleinigheden naauwgezet te zijn, is wel goed; maar het voorname behoort daarom niet verwaarloosd te worden. 3. Hij is niet waarlijk deugdzaam, die goed doet om zijn geweten gerust te stellen over zijne ondeugden, en om eenen naam bij de wereld te maken. 4. De Voorzienigheid doet den raad der arglistigen voor hen tot schande verstrekken; maar de zaak van J.C. zal zij steeds doen zegevieren. - Nuttige waarheden en lessen, maar niet de regte toepassing van eene

{==197==} {>>pagina-aanduiding<<}
passiepreek in ons oog; de laatste alleen, misschien anders aangedrongen dan hier geschiedt, daartoe geschikt.
Zoo is dan ons oordeel over dit werk: goede, vrij goede leerredenen, die de geschiedenis oordeelkundig ophelderen, en vele heilzame lessen daaruit afleiden; over het geheel eigenlijk niet, wat wij van lijdenspreken verwachten. Een werk, dat al, en ook wel niet, zonder groote schade kon gedrukt worden. Dit eerste deel bevat 22 afdeelingen, waarvan de laatste Luc. XXIII:13-16 behandelt.




Bijbel voor de Jeugd, door J.H. van der Palm. Iste Stuk. XII, 182; IIde Stuk, 192 Bl. Te Leyden, bij D. du Mortier en Zoon. 1811 en 12. In 8vo. f 1-16-:

Wanneer een man, die alleen gewoon is voor volwassenen te spreken en te schrijven; een man, wiens post eigenlijk vordert, de geheimen der gewijde taalgeleerdheid, en den zin der heilige oorkonden van ons geslacht, te ontvouwen voor jongelingen, die, voor dieper navorschingen vatbaar, door hem tot het gewigtig ambt van Christenleeraar opgeleid worden, - wanneer een man, die met zijnen geest meestal in de hoogere gewesten verkeert, welke zijne bezigheden voor hem ontsluiten, - wanneer zulk een man in de lagere kringen der kinder-wereld afdaalt, om het woord te voeren tot dezulken, wier verstand zich pas begint te ontwikkelen, en nog ontbloot is van kundigheden, - wanneer hij, in de taal van kinderen, voor kinderen spreken en schrijven, en de belangrijkste waarheden in eenen, voor het kinderlijk verstand en hart geschikten, vorm wil voordragen; dan zal het groote verschil dezer beide pogingen ons doorgaans een' ongunstigen uitslag doen voorspellen. Immers, hoe zeldzaam is de vereeniging van die bekwaamheden, waardoor de mensch even gemakkelijk afdaalt tot het eenvoudig en natuurlijk gesprek met kinderen, als hij zich verheft tot de hoogte van taalkundige en

{==198==} {>>pagina-aanduiding<<}
godgeleerde onderzoekingen! Intusschen, wij moeten bekennen, dat die vrees ons slechts in geringe mate bekroop, toen wij vernamen, dat de Heer van der palm die taak op zich genomen, en zijne pen aan het godsdienstig onderwijs der jeugd had toegewijd. Wij kenden, wel is waar, den man alleen uit zijne schriften voor volwassenen, als uitlegger der H.S., als prediker, en als redenaar; maar wij hadden in die schriften zulk eene juistheid van ontwikkeling, zulk eene klaarheid van voorstelling, zulk eene warmte van gevoel, en zulk eene eenvoudigheid van stijl bewonderd, dat wij ook het beste verwachtten voor het vak, waaraan hij nu zijne krachten had beproefd, en een' even uitmuntenden onderwijzer van kinderen in hem voorspelden. Deze bedenkingen verkregen nog meer gewigt bij ons door eene aanmerking, welke onder het lezen van de schriften des Heeren van der palm zich dikwijls onwikkekeurig aan ons opdrong, dat namelijk het peilen van de diepten der wijsgeerte niet zoo zeer het vak schijnt te zijn, waarin hij in zijne volle waarde schittert, als wel het spreken van de taal der natuur en der waarheid. Daarenboven voelden wij, dat het onderwerp zelf, aan welks behandeling hij zijne bekwaamheden had toegewijd, den gunstigen uitslag van zijne pogingen moest bevorderen. Het is, namelijk, de Bijbel, welken hij voor kinderen verklaart; het is de godsdienstige geschiedenis van ons geslacht, welke hij voor kinderen ontwikkelt; het zijn godsdienstige waarheden, welke hij hun tracht in te prenten. Voor zulke waarheden nu is het kinderlijk gemoed vooral vatbaar, dewijl zij daarin gegrond zijn. Het verstaat en gevoelt volkomen de taal der ware welsprekendheid, of der zuivere natuur, omdat die taal daaruit voortvloeit. Welk een heerlijk geheel van waarheid, van kracht en bevalligheid, moet er dus geboren worden, wanneer onderwerp en vorm alzoo zamenwerken!
Wij verheugden ons derhalve, toen wij zagen, dat de Heer van der palm zijne uitstekende begaafdheden aan eene verklaring des Bijbels ten dienste der jeugd had

{==199==} {>>pagina-aanduiding<<}
besteed. Wij verheugden ons, dat de jeugd nu ook gebruik zou kunnen maken van den arbeid eenes mans, die tot hiertoe alleen voor volwassenen werkzaam geweest was; en wij wenschten haar geluk, dat zij zich door zulk een' voortreffelijken leidsman zou zien voorgelicht tot het regt verstand van die schriften, welker geest met het zuiver gevoel hares harten zoo volkomen overeenstemt.
Om het werk in zijne wezenlijke waarde meer algemeen te doen kennen, zullen wij de bedoeling en den aanleg van hetzelve trachten open te leggen, volgens de opgave daarvan in het voorberigt.
De algemeene titel van het boek is: Bijbel voor de jeugd. Achter dezen is nog een bijzondere titel gevoegd, betrekkelijk tot dat gedeelte der H.S., hetwelk in elk stuk behandeld wordt, luidende: Bijbelsche tafereelen. Zoo heeft het eerste stuk nog den bijzonderen titel: Bijbelsche tafereelen uit de geschiedenis der eerste menschen; en het tweede: Bijbelsche tafereelen uit de geschiedenis der oude wereld. Door deze inrigting kan elk stuk, naar de bedoeling van den Schrijver, tot het gebruik van school- of kerk-prijzen voor de jeugd dienen.
Eene doorloopende Bijbelverklaring is de inhoud van dit boek. - ‘Door Bijbelverklaring,’ zegt de hoogeerw. Schrijver in het voorberigt, ‘versta ik, eene eenvoudige opheldering van den inhoud des Bijbels, waarbij de voorvallen, in denzelven verhaald, in hun natuurlijk licht, en, zoo veel mogelijk, aaneengeschakeld worden voorgesteld, met bijvoeging tevens van zoodanige aanmerkingen en herinneringen, als geschikt zijn, om het nuttig gebruik van dit onschatbaar boek te bevorderen.’ - Hij bedoelt met de jeugd, waarvoor hij schrijft, ‘jonge lieden van beide seksen, die den Bijbel reeds met vrucht en nut lezen kunnen; die ten minste den ouderdom van twaalf jaren bereikt hebben, en voor wie men in denzelfden stijl kan schrijven, als voor volwassenen.’ Echter wil hij het gebruik van zijn werk niet alleen tot zulke jonge lieden bepalen; maar hoopt, dat zij, die in jaren verder ge-
{==200==} {>>pagina-aanduiding<<}
vorderd zijn, en onderrigt in den Bijbel noodig hebben, hetzelve met eenig voordeel zullen kunnen in handen nemen. - De Autheur heeft zich bij het schrijven verbeeld, ‘jonge lieden voor zich te hebben, met wie hij over een gedeelte des Bijbels sprak; voor wie hij de voorkomende zwarigheden uit den weg ruimde; aan wie hij de eenvoudige toedragt der gebeurtenissen, den natuurlijken zin der spreekwijzen openleide; wie hij de waarheid en schoonheid van het verhaalde deed begrijpen en waarderen; en voor wie hij nu en dan, echter niet te dikwijls, om er den indruk niet van te verflaauwen, een woord van nuttige toespraak en vermaning daarbij voegde.’ - Over het gebruik van dit boek drukt hij zich in dezer voege uit: ‘In de huisgezinnen zou men eerst dat gedeelte des Bijbels, waarover ieder hoofdstuk handelt, en daarna het hoofdstuk zelf kunnen doen voorlezen; hetgeen dan gereedelijk tot verdere gesprekken, of althans tot verdere overpeinzingen, aanleiding zal geven.’ - Om de duisterheden, welke in het
begin van den Bijbel den lezer ligtelijk zouden kunnen afschrikken, op te helderen, en alzoo de waarde der heilige boeken te handhaven, betuigt hij de eerste vier hoofdstukken van Genesis vrij uitvoerig te zullen behandelen. Echter wil hij niet, dat men naar die uitvoerigheid de uitgebreidheid van het geheele werk zal beoordeelen. ‘In het vervolg, althans van de Aartsvaderlijke geschiedenis af,’ zegt hij, ‘zal alles gemakkelijker voortgaan. Over de Mozaische wetgeving zal ik, met de opgave van den algemeenen geest derzelve, en eenige voorname aanmerkingen daarover, volstaan. De Regter-tijden zullen ons wel weder moeijelijkheid baren; maar de verdere geschiedenis des Ouden Verbonds zal in weinige stukken kunnen afgehandeld worden. Ten aanzien der zoogenoemde Poëtische boeken, en de dichterlijke redevoeringen van de Profeten, zal ik slechts, in weinige klare vertoogen, den inhoud, aard en zamenstelling derzelve pogen in het licht te stelien, en met enkele proeven te staven. Er zullen echter hiertoe, voor het Oude Testament alleen, ten minste tien zoodanige stukken, als het tegenwoordige is, vereischt worden.’

{==201==} {>>pagina-aanduiding<<}

Op dit voorberigt laat de Schrijver eene inleiding, of eene toespraak aan zijne jeugdige lezers en lezeressen, volgen, over den eigenlijken aard van zijn geschrift. Hij ontwikkelt daarin, op een' innemenden en eenvoudigen toon, het voornaamste van 't geen hij in het voorberigt heeft opgegeven; zoekt den kinderen een betamelijk gevoel van hunne waarde, en van het belang hunnes jeugdigen ouderdoms, in te prenten; spreekt met warmte over den Bijbel, het oudste, rijkste en nuttigste boek; dringt de noodzakelijkheid en de wijze eener nadere opheldering en verklaring van hetzelve aan, en berigt, wat hij te dien einde hoopt te doen. Deze toespraak kan haar doel niet missen bij kinderen, wier gemoed openstaat voor de waarheden van den Godsdienst; zij is volkomen geschikt voor hun verstand; zij moet hun hart innemen door de warmte, de hartelijkheid en opregtheid, welke hare kenmerken zijn, en een' ieder het beste doen verwachten van het stuk zelve.
Wij zien uit deze opgave van den aard des werks, dat hetzelve geenszins zal dienen, om den Bijbel bij de jeugd te vervangen, of als een uittreksel haar ten gebruike te strekken. In den nieuweren tijd heeft, wel is waar, het gevoelen vrij algemeen in Duitschland, en zelfs ook bij ons meer of min veld gewonnen, dat de Bijbel, om zijn' onderwetschen vorm, om zijn verouderd spraakgebruik, en het Oostersch gewaad, waarin de zedelijke en godsdienstige waarheden gehuld, ja verborgen zijn, als boek voor de jeugd min geschikt is, en of door zedelijke en godsdienstige ieesboeken vervangen, of ten hoogste slechts in een uittreksel moet gelezen worden. Van daar die veelvuldige pogingen, om den Bijbel, ja den geheelen Godsdienst, te schikken en te plooijen naar de zoogenoemde bchoeften van den tijd; van daar die Bijbelvertalingen, die de aloude oorkonden van ons geslacht in geschiedboeken van onze tijden herschiepen, (waarin bahrdt met zijn gedrogtelijk werk voorging;) van daar die veelvuldige hulpmiddelen, om der jeugd het lezen van den Bijbel overtollig te maken; en van

{==202==} {>>pagina-aanduiding<<}
daar ook die uittreksels uit den Bijbel, waarin, door angstvallige schikking naar de begrippen en den geest onzer eeuwe, het kenmerkende in voordragt en stijl geheel niet meer te vinden is. Zonder deze pogingen in 't algemeen te wraken, en het goede, daardoor bewerkt, geheel te loochenen, kunnen wij aan dezelve toch maar een zeer bepaald nut toekennen, en meenen, dat het gebruik der bedoelde boekjes, hoe voortreffelijk dan ook in hunne soort, tegen het lezen der H.S. zelve nimmer kan opwegen. ô! Wie den Bijbel, zoo als hij thans is, onder welk voorwendsel ook, aan de jeugd onttrekt, onttrekt haar het dierbaarste geschenk; want niets ter wereld kan vergoeden de beste aanleiding ter ontwikkeling van hare vermogens, en ter vorming van haar hart tot deugd en godsvrucht; het voortreffelijkst handboek van die levenswijsheid, welke in lateren tijd haren voet voor afdwalingen beveiligen, en op het pad des heils zal bevestigen. Het moge al eens waar zijn, dat de Bijbel, om de bijzondere kleur, welke hij van tijd en volk en taal heeft aangenomen, hier en daar minder duidelijk is voor het jeugdige verstand; maar is hij in een ander opzigt, en wel met betrekking tot den eigenlijken geest en inhoud, niet zeer klaar voor het kinderlijk gemoed? Trouwens, hij kent noch den geest des Bijbels, noch den aard van het reine jeugdige hart, die niet gevoelt, dat er eene volmaakte zamenstemming tusschen deze beiden bestaat; hij weet niet, dat het eenvoudig oog de verhevenste waarheden vaak door het Oostersch gewaad henen ontdekt, die het woord des levens door menschelijke hulpmiddelen wil zien vervangen. Zoo weinig nut dergelijke boeken stichten, wanneer zij de plaats van den Bijbel innemen en op zichzelve gebruikt worden, zoo veel voordeels kunnen zij integendeel aanbrengen, wanneer zij te gelijk met de H.S., tot beter verstand van dezelve, der jeugd in handen gegeven worden.
Alle deze, en zekerlijk nog meer andere en gewigtiger bedenkingen over het lezen van den Bijbel voor de jeugd, in dien vorm, waarin wij denzelven thans bezitten, zijn bij

{==203==} {>>pagina-aanduiding<<}
den Heer van der palm buiten twijfel opgekomen, toen hij het ontwerp van dit werkje vormde. Zij hadden bij hem, die, door zijne grondige kennis van den geheelen vorm der H.S., het kenmerkende van dezelve zoo wél weet te waarderen, gewisselijk oneindig meer kracht, en bepaalden ook zijn besluit, om een bijbelsch leesboek te schrijven, dat, bij het lezen van den Bijbel zelven, met vrucht ter verklaring zou kunnen worden gebruikt. Dank zij den begaafden Schrijver en warmen Bijbelvriend voor dit besluit! dank voor dit geschenk!
Het eerste stuk behelst de volgende hoofdstukken: 1) Verhaal van de schepping der wereld. Genes. I en II:1-3. bl. 9-27. 2) De jeugd en onschuld des menschdoms. Genes. II:4-25. bl. 27-55. 3) Verhaal van des menschen val. Genes. III:1-6. bl. 55-73. 4) Vervolg der geschiedenis van des menschen val. Genes. III:7-15. bl. 73-91. 5) Slot der geschiedenis van des menschen val. Genes. III:16-24. bl. 91-119. 6) Kaïn en Abel. Genes. IV:1-8. bl. 119-143. 7) Kaïn voor God te regt gesteld. Genes. IV:9-16. bl. 143-161. 8) Lotgevallen van Adam en Kaïn, na den dood van Abel. Genes. IV:17-26. bl. 161-182. - In het tweede stuk worden de volgende onderwerpen behandeld: 1) Geslachtregister van Adam tot op Noach. Genes. V. bl. 1-27. 2) Vervolg van Noachs geslachtregister. Genes. V. bl. 27-49. 3) Algemeen zedebederf van het menschdom. Genes. VI:1-13. bl. 49-73. 4) Over den zondvloed en de arke. Genes. VI:14-22. bl. 73-101. 5) Verhaal van den zondvloed. Genes. VII en VIII:1-14. bl. 101-123. 6) Uitgang uit de ark. Genes. VIII:15 tot IX:7. bl. 123-145. 7) Slot der geschiedenis van Noach. Genes. IX:8-29. bl. 145-171. 8) Nieuwe bevolking der aarde. Genes. X en XI:1-9. bl. 171-192.
Wanneer wij betuigen, dat alle die onderwerpen over 't geheel met de diepste kennis van zaken, met de grootste duidelijkheid, met den keurigsten smaak en de innemendste bevalligheid zijn behandeld, zeggen wij niet meer, dan het

{==204==} {>>pagina-aanduiding<<}
algemeen bekende, niet meer, dan wat een ieder, die den Heer van der palm uit zijne overige geschriften heeft leeren kennen, vooraf veronderstellen, en na de lezing van het boek ook voorzeker zal toestemmen. Trouwens, ook hier zien wij, dat de man in den Bijbel en de Bijbel-wereld geheel te huis; dat hij met de denkwijze en de taal, met het leven, met de zeden en gebruiken der menschen uit de gewijde oudheid zoo volkomen vertrouwd is, dat hij alles, wat daaruit licht ontvangen moet, in zijne reine, objective waarheid weet voor te stellen. Zijne eenvoudigheid en klaarheid van voorstelling, zijne tooverkracht in stijl en in taal verloochenen zich daarenboven ook geenszins; neen! wij zien juist hier de beslissende proeve van zijne welsprekendheid, daar hij de belangrijkste en zelfs ingewikkelde zaken door dezelve voor het kinderlijk verstand weet op te helderen en te verduidelijken; zoo echter, dat ook de volwassene en beschaafde het als voor zich geschreven beschouwen moet.
Intusschen kunnen wij, bij dezen opregten lof, niet ontkennen, dat de Heer van der palm, naar ons gevoel, hier en daar schijnt te vergeten, dat hij voor kinderen tusschen twaalf en vijftien jaren schrijft. Wij staan gaarne toe, dat deze mindere duidelijkheid veelal wordt veroorzaakt door de onderwerpen, welke niet altijd in zedekundige en godsdienstige waarheden, maar somwijlen in wetenschappelijke, oudheid- en tijdrekenkundige onderzoekingen bestaan, die, met alle vermogen van taal en stijl, onmogelijk tot grootere klaarheid kunnen gebragt worden; doch dit neemt de aanmerking niet weg. Integendeel is die aanmerking juist tegen die onderwerpen gerigt. Het komt ons namelijk voor, dat vele van dezelve de bevatting van kinderen in dien levenstijd nog te boven gaan, en dat ook sommige redeneringen gebouwd zijn op eene dieper en uitgebreider kennis van wereld en van menschen, dan men gewoonlijk bij hen in die jaren kan vooronderstellen.
Eene andere eigenschap, welke ons in een geschrift, voor kinderen bestemd, minder behaagt, is de polemische

{==205==} {>>pagina-aanduiding<<}
aard van hetzelve. Wij bedoelen de dikwijls voorkomende bestrijdingen en wederleggingen der gevoelens en opvattingen van andere Bijbeluitleggers. Bij alle verdienste, welke deze wederleggingen, op zichzelve beschouwd, ook mogen bezitten, schijnen zij ons hier niet op hare plaats te staan, en niet overeen te komen met het oogmerk van den Schrijver, 't welk, volgens zijne eigene opgave, in eene eenvoudige opheldering des Bijbels voor de jeugd bestaat. Zoodanig eene opheldering nu heeft niets gemeen met de wederlegging der gevoelens van andersdenkenden. Het kind leest den Bijbel in zijne eenvoudigheid, met het vaste geloof aan de waarheid van denzelven, en zonder te denken aan de mogelijkheid van verdraaijing en ondermijning. Het behoeft daarom ook nog niet gewaarschuwd te worden tegen pogingen, welke die onedele strekking hebben, en het kan door zoodanige waarschuwingen wel eens in zijn kinderlijk geloof geschokt worden, in plaats van zich daarin bevestigd te zien.
Deze aanmerkingen verkrijgen bij ons nog meer gewigt, daar die wederleggingen ons veelal schijnen voort te komen uit eene overdrevene zucht, om alles naar de letter op te vatten, en bijkans nergens eene andere verklaring te laten gelden. Wij vereeren deze zucht als loffelijk, en achten haar zeer geschikt, om den Bijbel, zoo als wij denzelven bezitten, te handhaven; maar wij meenen tevens, dat zij werkelijk nadeel kan doen aan de wezenlijke waardering der H.S., en aan de vereeniging der strijdende partijen, wanneer zij overdreven wordt. Daardoor vervoerd, wordt men wel eens onregtvaardig tegen de pogingen van uitleggers, die van ons verschillen, en schrijft dezelve aan onedele beginselen toe, aan de zucht om de bijbelsche berigten tegen te spreken en naar zijnen zin te verdraaijen, terwijl niets dan opregte belangstelling in de handhaving van de eer der H.S. de bron daarvan was. Het is zoo, de ontwikkeling van den Heer van der palm is zoo meesterlijk, en de voorstelling zoo klaar, dat elk betwist punt daardoor altijd een' hoogen graad van waarschijnlijkheid verkrijgt; echter ge-
{==206==} {>>pagina-aanduiding<<}
looven wij, dat er veel meer toe vereischt wordt, dan het bijgebragte, om sommige punten, b.v. de erkende mogelijkheid, dat Adam de uitvinder van het letterschrift is geweest, voor de regtbank van wijsgeerte en geschiedkunde te voldingen.
Doch in 't algemeen schijnen dergelijke wederleggingen ons weinig af te doen, omdat de onderscheidene opvattingen en verklaringen afhangen van de onderscheidene stand punten. Wij hadden uit dien hoofde gewenscht, dat de Heer van der palm zijne jeugdige lezers en lezeressen vooraf op het standpunt had gesteld, waaruit zij den Bijbel behooren te beschouwen. Dit zou, onzes inziens, eene allernuttigste, ja onontbeerlijke inleiding geweest zijn tot het regt verstand van het boek zelve, en zou die wederleggingen veelal overtollig hebben gemaakt.

Des dispositions innées de l'ame et de l'esprit, du Matérialisme, du Fatalisme et de la Liberté morale, avec des réflexions sur l'Éducation et sur la Législation criminelle. Par F.J. Gall et G. Spurzheim. A Paris, chez F. Schoell. 1811. 8vo. pp. 397.

De inhoud van dit boek wordt door den titel vrij naauwkeurig aangewezen, en de naam van een der Autheurs zal gereedelijk de waarheid doen vermoeden, ten opzigte van het bijzondere doel, waaraan de behandeling van zoo algemeene onderwerpen hier wordt dienstbaar gemaakt. Eigenlijk bevat dit afzonderlijk stuk slechts een deel van een grooter werk over de bekende Schedelleer (*) in het alge-
{==207==} {>>pagina-aanduiding<<}
meen; te weten dat gedeelte, hetwelk aan de verdediging van voorzeide leer tegen onderscheidene verwijten en bezwaren is toegewijd. In drie stukken vervalt deze soort van verdedigschrift, welker eerste over de aangeboren eigenschappen der ziele, het ander over noodlot en zedelijke vrijheid, het derde over opvoeding en vooral lijfstraffelijke wetgeving handelt. Niet alle deze verschillende onderwerpen schijnen ons toe even gelukkig, even goed, even voldingend voor de onschuld en aannemelijkheid van het Gallsche stelsel, in het licht te zijn gesteld. Het eerste, tegen de overdrijvers van locke's leer, tegen helvetius en andere Fransche wijsgeeren, alle onze hoedanigheden, als mensch, aan opvoeding, gewoonte en wetgeving toeschrijvende, tegen lamarque eindelijk en zijne medestanders gerigt, die ook het dier zichzelven vormen, of wel door het toeval doen vormen laten; dit
stuk, zeggen wij, schijnt ons toe, der waarheid en naauwkeurigheid meestal aan de hand te gaan. Niet zonder belangstelling zal het, daarenboven, iemand lezen; schoon hij ook achten moge, dat zeer vele zaken geen bewijs behoefd, derzelver tegensprekers geene weerlegging verdiend hadden. De beschouwing van den mensch blijft toch altijd hoogst gewigtig; en, moet men ook dikwijls op het oude terugkomen, en het bekende als onbekend zien of althans meenen te zien verklaren, eene enkele schrede vordering, een enkele lichtstraal, eene enkele nieuwe opmerking, is hier misschien uren arbeids waardig. Het bestek laat ons niet toe, zoodanige heldere punten, hier welligt voorkomende, zorgvuldig op te zoeken en als zoodanig te doen kennen. Eenige weinige historische voorbeelden, hoedanigen de Schrijvers velen bezigen, en waardoor zij de lectuur niet weinig veraangenamen, mogen, ten aanzien van dit deel, de plaats van uittreksel zoo wel, als bedenkingen, vervullen.

{==208==} {>>pagina-aanduiding<<}

Vader mabillon had in zijne kindschheid slechts zeer beperkte geestvermogens; maar, te midden van zijne middelmatigheid, ontving hij eene zware hoofdwonde, en van dat oogenblik af aan spreidde hij grootsche talenten ten toon. - Een jongeling had tot zijn dertiende jaar in niets kunnen slagen. Hij viel boven van een' trap, kreeg verscheiden gaten in het hoofd, en, na zijne genezing, vervolgde hij zijne studiën met de meeste onderscheiding. - Een ander, 14 à 15 jaar oud, gaf insgelijks weinig hoop. Hij viel, te Koppenhagen, van de vierde verdieping den trap af, en sedert dezen val ontwikkelden zich in hem groote verstandelijke vermogens. Deze verandering was de eenige niet. Men had tot hiertoe geene de minste kwade eigenschap in hem gekend, en, na denzelfden val, vertoonde hij een zeer slecht karakter, dat hem, in het vervolg, uit een' aanzienlijken post verjagen, en in eene gevangenis deed opsluiten. - Wij kennen een meisje van 9 jaar oud, welks hoofd aan de regterzijde eenen stoot ontvangen heeft. Sedert klaagt zij over pijn, die zij aan de linkerzijde van het hoofd gevoelt, en die gemeenschap oefent met de plaats, waar zij den slag ontvangen heeft. Van tijd tot tijd is haar regter arm verslapt, en bijna verlamd; hare onderkaak beeft zonder ophouden; zij wordt gedurig door stuipen overvallen. Maar, van den anderen kant, hebben hare verstandelijke vermogens een' ongemeenen trap van opgewektheid verkregen, en, schoon ze slechts in haar elfde jaar is, zouden de trekken van haar gelaat, en haar ten uiterste gezet gedrag, haar voor eene volkomen gevormde vrouw doen nemen. - Haller spreekt van eenen dwaas, die, eene zware hoofdwonde ontvangen hebbende, gezond verstand bezat, zoo lang de wond duurde; maar in zijne onnoozelheid terug viel, zoodra de wond genezen was.
Op dit eerste stuk is het tweede eenigermate gegrond. Doch hetzelve schijnt ons toe, veel minder grondig te moeten geacht worden. Wij willen wel bekennen, steeds tot hen behoord te hebben, die geene verdediging der Schedelleer, tegen het verwijt van Materialismus en Fatalismus,

{==209==} {>>pagina-aanduiding<<}
het verwijt, dat des menschen bedrijf daardoor noodzakelijk bepaald, en zijne vrijheid weggenomen zou worden, in het minste noodig achtten. Immers aanleg en neiging voeren niet altijd dwang met zich. Deden zij dit, de leer der temperamenten; die der opvoeding en omstandigheden, als van den grootsten invloed op ons denken, gevoelen en handelen, zou al mede op vernietiging der vrijheid uitloopen. Bij ons, derhalve; die den uitvinder van het nieuwe stelsel in zijne bijzondere begrippen zoo naauwkeurig niet kenden, zou deze verdediging al ligt eene verkeerde werking doen, zoo wij niet gewoon waren het eigenlijke stelsel te onderscheiden van alle de bijzondere verklaringen en vooral toepassingen, schoon door den ontwerper zelv' daaraan toegevoegd; het Kantianismus, b.v., geenszins vijandig achtende tegen de Openbaring, schoon kant zelf er genoeg voor uitkomt in geene Openbaring te gelooven. Immers, de Schrijvers dezer verhandelinge laten zich niet slechts nu en dan op eene wijze uit, die zekerlijk van het aangetijgde verwijt niet wel zou zijn vrij te pleiten. Zij grijpen ook met hand en tand aan, wat maar eenig geheiligd gezag aan eene zekere noodlottigheid kan bijzetten; sparende daartoe noch de H. Schrift, wier uitdrukkingen in den volsten zin der oude voorbeschikkers en voorstanders van zedelijke onmagt worden opgevat, noch de Kerkvaders, en wel inzonderheid augustinus, noch latere leeraars en wijsgeeren uit de Roomsche kerk, ingevolge het begrip der Jansenisten, naar deze zelfde zijde overhellende. En eindelijk ontbreekt het hier, gelijk, helaas! nog bij zoo velen, aan het regt begrip van zedelijke vrijheid. Tusschen willekeur, namelijk, en overwigt van beweegredenen, moet eene keus geschieden; men verkiest natuurlijk het laatste, en weet nu welhaast geen ander onderscheid tusschen vrijheid en noodzakelijkheid, dan dat de eerste met bewustheid gepaard gaat. Het is waar, dit onderwerp behoort tot de bovenzinnelijken,
over welke het altijd moeijelijk is een volkomen licht te verspreiden. Doch, is het dan inderdaad zoo geheel onbegrijpelijk, dat ons verstand, of liever onze rede, aan el-
{==210==} {>>pagina-aanduiding<<}
ken mensch een inzigt van betamelijkheid, van pligt schenkt, hetwelk met al het bijzondere, ons aangaande, met ons belang, met onze neiging, met onze omstandigheden, niets gemeens heeft, dikwijls vierkant strijdt, en toch niet minder streng gebiedt? Is het onzinnig, en niet veeleer zeker, dat deze hoogere vlugt van onzen geest ons, inderdaad, verheft boven de geheele zinnelijke natuur, met hare wetten, met hare bepalingen, met hare invloeden; voor zoo verre, namelijk, als wij inderdaad willen, voor zoo verre als van onweerstaanbaarheid gesproken wordt? Immers, de eenvoudigste redenering kan dit ophelderen. Ik heb mijn woord gegeven, mijne trouw verpand, de heiligste verbindtenis aangegaan, en ik blijf daarbij, schoon alles mij tot het tegendeel noopt; want mijne rede heeft duidelijk ingezien, dat zonder waarachtigheid en trouw geene verbindtenis, geene maatschappij, geene menschelijke volkomenheid en geluk kunnen bestaan. Datgene, waarop het algemeene, en dus ook mijn heil, die tot het algemeen behoor, eeniglijk kan rusten, zou door mij worden aangetast, zoo ik ontrouw wilde worden. Het is dus eene algemeene wet, zoodanig eene wet als de schepper, hetzij der maatschappij in eenig bijzonder land, hetzij des menschdoms over de geheele wereld, voor noodzakelijk en gezaghebbend erkent, tot wier kennis zich de mensch verheft. Volgt hij die, dan handelt hij zoo vrij, alsof hij geheel onafhankelijk ware, alsof hij geen egoïsmus kende, in één woord als God zelf. - Bij gebrek aan dusdanig begrip der vrijheid, is altijd eene wijde deur voor misverstand en misbruik geopend. En het komt ons voor, dat deze omstandigheid den Schrijveren voorhanden zeer welkom is geweest. Wij willen althans niet ontkennen, dat hunne Hersenleer ons, in menig opzigt, een veel te materialistisch, te
werktuigelijk aanzien verkrijgt, ja nu en dan walgelijk en belagchelijk wordt; schoon, van de andere zijde, de bijzondere, letterlijk aangevoerde tegenbedenkingen, vooral van den Hoogleeraar ackerman, vrij gemakkelijk en volkomen schijnen uit den weg geruimd te worden.

{==211==} {>>pagina-aanduiding<<}

Het laatste stuk geldt de toepassing der leer van gall op bestuur en bestraffing der menschen. En hier voldoet hij, naar ons inzien, weer oneindig beter. Eene neiging toch kan tegengegaan, kan opgewogen of door dwangmiddelen volstrekt betoomd worden. En, het moge dan al onmogelijk zijn, eene volkomene regtvaardigheid uit te oefenen, omdat de verzoeking te ongelijk en niet wel juist te beoordeelen is; de veiligheid en het belang der maatschappij zullen hierbij minder lijden. Het is zelfs niet te ontkennen, dat de Schrijvers hier zeer belangrijke bedenkingen en lessen in het midden brengen. Dit schromen wij niet, ook van diegene te beweren, welke, van de andere zijde, misschien gevaarlijk zullen kunnen geacht worden. Over het geheel moet het ons voor den man innemen, dat zijne leer hier doorgaans tot zachtheid raadt. Er zijn eene soort van onvolkomen menschen, bij wien eenige zinnelijke lust de hoogste ontwikkeling heeft ontvangen, terwijl al de hoogere geestvermogens naauwelijks tot eenige rijpheid zijn gekomen. Er is vooral menigerlei onzinnigheid, hetzij op één punt, hetzij op zekere tijden of in bepaalde omstandigheden, en die zich, bovendien, wonderbaarlijk kunstig maskert. Het een en ander wordt met een aantal voorbeelden gestaafd, doch die wel eens een sterk geloof vorderen. Wie, b.v., erkent dit niet ten aanzien dier zwangere vrouwe, wier onnatuurlijke trek tot het vleesch van haren man haar dien doodslaan, slagten en inzouten deed?!
Te lang, misschien, hebben wij bij een werk stilgestaan, dat hier slechts in weiniger handen zal geraken. Niemand, intusschen, kan de bewuste Schedelleer een onbelangrijk verschijnsel in de wetenschappelijke wereld noemen; niemand bepalen, welken invloed dezelve of eenmaal uitoefenen zal, of al dadelijk uitoefent op de wijsgeerige beschouwing van den mensch. Dit boek zelve althans gaf ons aanleiding, de zaak van deze gewigtige zijde te beschouwen; en wie is dan niet genegen, ja vindt zich ten sterkste aangespoord, allen gevaarlijk wanbegrip den meesten tegenstand te bie-
{==212==} {>>pagina-aanduiding<<}
den? Zij dit dan de grond, op welken wij, is het noodig, verschooning voor onze uitvoerigheid vragen; die wij, door het aanhalen van ingevlochten korter en langer verhalen, schoon dikwijls belangrijk, dan ook niet verder durven rekken.




Nouvelle Théorie de construction pour les Mappemondes; par J.F. van Beeck Calkoen, etc.

Dat is:

Nieuwe Theorie ter vervaardiging van Wereldkaarten; door J.F. van Beeck Calkoen, Hoogleeraar in de Wis- en Sterrekunde aan de Akademie, en Directeur van het Observatorium, te Utrecht. Te Amsterdam, bij Mortier Covens en Zoon. In gr. 8vo. f 1-:-:

Dat de teekening op eene klootronde oppervlakte nooit in derzelver ware gedaante en onderlinge evenredigheden op een plat vlak kan worden overgebragt of vertoond, is van zelve duidelijk. De zoogenoemde Mappemondes, of Wereldkaarten, vertoonen de oppervlakte der Aarde in twee ronde vlakken, waarvan elk de helft van die oppervlakte bevat. Er zijn tweederlei projectiën of ontwerpen dezer Mappemondes; de stéréographische en de ortographische. De eerste en meest gebruikelijke heeft het voordeel, dat alle cirkelen der Globe ook in dezelve door cirkelbogen worden uitgebeeld; doch tevens het ongemak, dat de graden naast aan de buitenranden of omtrekken bijna het dubbel zijn van die in het midden. In de ortographische projectie worden alle de cirkelen door Ellipsen of Elliptische bogen verbeeld; deze zijn niet zoo gemakkelijk te trekken als cirkelbogen; maar daarenboven heeft deze projectie het ongemak, dat de graden, schoon in het midden nagenoeg gelijk blijvende, nabij de randen als geheel verdwijnen en te niet loopen. In beide deze ontwerpen kan dus de opper-
{==213==} {>>pagina-aanduiding<<}
vlakte der Aarde niet dan zeer onvolkomen verbeeld worden, ten aanzien van den waren stand van alles, wat op dezelve gezien wordt.
Wijlen de beroemde Utrechtsche Hoogleeraar van beeck calkoen heeft bedacht geweest om deze ongemakken weg te nemen door een ander ontwerp, hetwelk afhangt van de oplossing van het volgend voorstel: Eene halve klootronde oppervlakte te ontwerpen op een vlak, gaande door de polen, zoodat twee gelijke bogen, genomen op den Equator of op den eersten meridiaan des halfronds maar de eene bij het middelpunt, de andere bij de randen, toch dezelfde grootte schijnen te hebben.
De Hoogleeraar gaat dan eerst in dit stukje het punt zoeken, waar het oog moet geplaatst zijn, om aan deze voorwaarden te kunnen voldoen. Uit vergelijking van de constructie der genoemde ontwerpen volgt van zelve, dat dit oogpunt wel moet zijn in dezelfde verlengde middellijn der spheer, waar het in die projectiën voorondersteld wordt te zijn; doch verder van het middelpunt dan in de gewone stéreographische, schoon niet op eenen oneindigen afstand, gelijk in de ortographische projectie.
Allereerst dan worden de algemeene uitdrukkingen voor de nieuwe projectie analytisch ontwikkeld, en vervolgens het punt gezocht, waar het oog, volgens de voorwaarden des voorstels, geplaatst moet zijn. De Heer van beeck calkoen vindt, dat de afstand van het oog tot het middelpunt der spheer, in de middellijn, welke loodregt is op het vlak van projectie, zijn moet op 1,65292, de straal = 1 voorondersteld zijnde. Ook in deze projectie zijn de Meridianen en Parallelen Ellipsen; de Hoogleeraar geeft de formules ter berekening der noodige punten ter beschrijving der Ellipsen, welke men ten overvloede, aan 't einde van het stukje, in Tafeltjes berekend vindt.
Daar echter Cirkelbogen altijd gemakkelijker te trekken zijn dan Ellipsen, berekent de Hoogleeraar de stralen, waarmede de Meridianen en Parallelen, ook in deze projectie, met den passer kunnen getrokken worden: het ver-
{==214==} {>>pagina-aanduiding<<}
schil der kromming met die der Ellipsen is bijna onmerkbaar.
Ten slotte merkt de Hoogl. aan, dat de eenvoudigste constructie eener Mappemonde zekerlijk die schijnt te zijn, dat men den Equator en den eersten Meridiaan maar in achttien gelijke deelen (dus van 10o tot 10o) afdeelt, en dan cirkelbogen trekt door de drie punten, welke denzelfden Meridiaan, of denzelfden Parallel, bepalen.
Zoodanig eene constructie is zekerlijk strijdig met alle regelen der Perspectief, gelijk de Hoogl. verder aantoont: doch, nu wederom analytisch de stralen zoekende, waarmede in eene schijnbaar zoo onnaauwkeurige projectie de Meridianen en Parallelen moeten getrokken worden, vindt hij dezelve voor het werkdadige genoegzaam niets te verschillen van die, welke eerst gevonden waren voor die Cirkelbogen, welke door de berekende punten der Ellipsen getrokken moesten worden, indien men namelijk Cirkelbogen boven deze verkoos. En zie daar dan eene uitkomst, welke men niet scheen te kunnen verwachten; te weten, ‘dat, om eene projectie eener Mappemonde te maken, waarin de graden in het midden en aan de randen dezelfde grootte schijnen te hebben, men slechts den eersten meridiaan, en den equator in de projectie, elk in 18 gelijke deelen behoeft te verdeelen, en vervolgens door deze deelpunten de meridianen en parallelen met de berekende stralen te beschrijven.’
Voorts heeft men in twee uitslaande bladen de noodige figuren tot opheldering en verklaring der constructie. De laatste bevat eene groote figuur, waarin de nieuwe projectie van den Hoogleeraar met de gewone wordt vergeleken, en in welke natuurlijk tusschen die beide een aanmerkelijk verschil bespeurd wordt. Dat de projectie van wijlen den Heer van beeck calkoen aanmerkelijke voordeelen heeft boven de gewone, is wel ontwijfelbaar zeker; en daar zij zoo gemakkelijk is uit te voeren, twijfelen wij niet, of wij zullen, wanneer deze zijne Theorie meer algemeen bekend wordt, (waartoe dan ook dit stukje in de Fransche

{==215==} {>>pagina-aanduiding<<}
taal schijnt opgesteld) wel t' eeniger tijd Mappemondes, volgens deze Theorie vervaardigd, zien in het licht verschijnen.
Dit stukje, op één na de laatste der vele wiskundige en andere Verhandelingen van den beroemden Schrijver, herinnert ons deszelfs verlies, 't welk wij met alle Vaderlandsche Geleerden betreuren, daar hij door den dood werd weggerukt in de kracht van zijn nuttig en werkzaam leven (*). Verdere aanprijzing dan de naam des waardigen Mans behoeft dit stukje niet; en uittreksels zijn uit hetzelve niet te geven.






Levensschets van Wynoldus Munniks, uitgesproken in eene Vergadering van het Natuur- en Scheikundig Genootschap te Groningen, den 23 Januarij 1812, door J. Munniks, M.D. Te Groningen, bij J. Oomkens. 1812. In gr. 8vo. 46 Bl. f :-11-:

De Heer j. munniks heeft in deze Redevoering de gedachtenis gevierd van wijlen zijnen Vader, Hoogleeraar in de Genees-, Heel-, Ontleed-, Verlos- en Kruidkunde te Groningen. Directeuren van het Natuur- en Scheikundig Genootschap, alwaar dezelve werd uitgesproken, begrepen die, na bekomen verlof van den Spreker, als eene belangrijke bijdrage tot de Geschiedenis der Groninger Hoogeschool, door den druk te moeten gemeen maken. De Schrijver verhaalt de merkwaardigste lotgevallen van zijnen Vader, geboren in 1744; - zijne letteroefeningen op de Groninger Hoogeschool, en gemeenzaamheid met den grooten camper, wiens ambtgenoot hij in 1771 werd voor het Ontleed- en Heelkundige vak; - zijne verdiensten in de genezing der toenmalige Veeziekte; - zijne, gedeeltelijk

{==216==} {>>pagina-aanduiding<<}
letterkundige, reizen naar Frankrijk en Zwitserland; - zijne aanstelling tot Hoogleeraar in die vakken der Geneeskunde, welke door het vertrek van zijnen Vriend camper openvielen; - de onaangenaamheden, welke hem in 1796, zoo door gedeeltelijk ontslag, als door ontvreemding van zijn ontleedkundig Kabinet, overkwamen; en zijne veelvuldige en nuttige werkzaamheden tot aan 's mans dood op den 8 September 1806. - Hierop volgt eene schets van het karakter des Overledenen. Hoezeer zich de Spreker op het slot niet als Lofredenaar, maar als Geschiedschrijver wil doen voorkomen, heeft echter deze Levensschets eens Vaders geheel de houding eener lofrede. De stijl komt ons voor, gemakkelijkheid en hier en daar klaarheid te missen. Papier en druk zijn fraai.




Crimineel Wetboek met Onderrigtingen en Formulieren. Aanduidende het verschil en verband van het Crimineel Wetboek met de vorige en oude wetten, de overeenkomst van de artikelen des Wetboeks met elkander en met die van andere Wetboeken. Behelzende de voorschriften, zoo van processen-verbaal als van andere acten, op te maken door de Regters in de Keizerlijke Hoven, in de Hoven van Zittingen en bijzondere Geregtshoven, door de Procureurs-generaal, de Keizerlijke Procureurs, de Regters van instructie, de Raadkamers, de Griffiers, de Vrederegters, de Prefekten, Onder-prefekten, Algemeene Commissarissen van Politie, Officieren der Gendarmerie, Maires, Adjuncten, Concierges, Deurwaarders, Gendarmes, en Veld- en Boschwachters. Bevattende almede de definitien van de letter der wet, de noodige aanmerkingen ter oplossing der moeijelijkheden, welke uit de uitvoering van sommige artikelen kunnen ontstaan, alsmede van de overeenstemmende decisien van Schrijvers. Besloten door een Alphabetisch en Ontledend Register, uitmakende het Crimineel Woordenboek. Een nuttig Werk voor alle de opgenoemde Ambtenaren, voor Advocaten, Avoués, Pleitbezorgers, Beoefenaars der Wetten, alsmede voor alle Burgers, die tot de functien van Gezworenen, en voor Krijgslieden, die in de bijzondere Ge-
{==217==} {>>pagina-aanduiding<<}
regtshoven kunnen benoemd worden. Door J.M. du Four. Uit
het Fransch vertaald door Mr. J. van Koetsveld van Ankeren, Vrederegter van het Canton Schoonhoven. Iste Deel. Te Dordrecht, bij A. Blussé en Zoon. 1812. In gr. 8vo. f 2-4-:

Uit dezen breedsprakigen titel zal de aard dezes werks duidelijk genoeg blijken. Het zal echter niet ongepast zijn hierbij op te merken, dat men door Crimineel Wetboek (Code Criminel) Wetboek van criminele instructie (Code d'instruction criminelle) verstaat, en dat hier over de manier van procederen in correctionele en criminele zaken gehandeld wordt.
Voor zoo ver de werkzaamheden, aan de onderscheiden ambtenaren, op den titel vermeld, opgedragen, voor oud-Frankrijk ten deele - en voor de overige, met het Rijk vereenigde, Departementen geheel - vreemd en nieuw waren, is het eene lofwaardige onderneming van den Heer du four, dat hij deze ambtenaren eenige onderrigtingen mededeelt en met zijne meerdere kennis voorlicht en ondersteunt. De Schrijver volgt de orde des Wetboeks van criminele instructie, heeft ieder artikel, daarin voorkomende, doen afdrukken, en laat er dan zijne toelichtende aanmerkingen op volgen. Het grootste gedeelte van deze aanmerkingen bestaat in de opgave der overeenstemming of afwijking van de nieuwe wet met, of van, de oude. In dit opzigt is het werk zekerlijk voor de Franschen belangrijker dan voor ons, die met de oude wet nog minder dan met de nieuwe bekend zijn. Evenwel draagt eene dergelijke opgave altijd veel bij tot eene grondige kennis van den wezenlijken zin der wet, en kan dus voor de nieuwe Departementen geenszins als overbodig worden beschouwd. Verder zoekt de Schrijver eenige zwarigheden, over het regte verstand van deze of gene bepaling ontstaande, op te lossen, geeft te dien einde de gevoelens van andere Schrijvers in dit vak op, en licht niet zelden de meening van den wetgever toe door de aanhaling der beweegredenen (motiven) van de wet, zoo als dezelve door de sprekers van het Gouvernement, en door de Berigters der Commissie van wetgeving, bij het wetgevend Ligchaam zijn voorgedragen; terwijl, eindelijk, een genoegzame voorraad van formulieren de werkzaamheden der ambtenaren gemakkelijk maakt.

{==218==} {>>pagina-aanduiding<<}

Gaarne erkennen wij dus, dat dit werk, zoo als de aanprijzende titel te kennen geeft, nuttig is en veel goeds bevat. Het is echter niet te ontveinzen, dat het meer belooft dan het geeft. Dit is het gebrek van zeer vele hedendaagsche regtsgeleerde werken. De aanmerkingen zijn somtijds zeer oppervlakkig. Men houdt zich te veel aan eene bloote opgave der oude wet, waaruit de bepalingen van de nieuwe zijn overgenomen. Zelden dringt men tot den eigenlijken geest, tot de geheele nieuwe wetgeving in alle hare omtrekken, door, en, wanneer men verwacht over eenig artikel, dat niet duidelijk schijnt of voor onderscheidene uitlegging vatbaar is, eene grondige teregtwijzing te zullen ontvangen, vindt men zich zeer dikwijls te leur gesteld en treft hoegenaamd niets aan van hetgeen men zoekt en verwacht had te zullen vinden. De uitleggers vergenoegen zich veelal, met eenige losse aanmerkingen over zaken, die vaak geheel geene inlichting behoeven, en waaromtrent niemand twijfelt, met eene luchtige hand neder te werpen, en maken het boek uitgebreid en kostbaar, door de woorden van de wet, de onderscheidene Decreten, Besluiten, Decisien enz. letterlijk over te nemen.
Wat nu bijzonder de onderwerpen, hier behandeld, betreft - zij, die andere, hier over uitgekomene, Commentariën (en bijzonder het Handboek van bourguignon, waaraan de Recensent in vele opzigten de voorkeur zoude geven; om van het uitmuntend, eerst onlangs uitgekomen en nog niet vertaald, werk van den Heer carnot thans niet te spreken) bezitten, kunnen dezen arbeid van du four wel ontberen. Wij, althans, hebben in dit eerste Deel weinig gevonden, dat ons eenig nieuw gezigtspunt, ter beschouwing van de wet, aanbiedt, of eenige zwarigheid of duisterheid uit den weg ruimt en opheldert. Ook zijn wij het in alles niet eens met den Heer du four, en hebben op dit Deel onderscheidene aanmerkingen gemaakt, waarvan wij er eenigen zullen opgeven.
De werkzaamheden van den Procureur des Keizers, bij art. 32 des Wetboeks van criminele instructie voorgeschreven, hebben alleenlijk plaats, wanneer in cas van flagrant delict de daad lijf- of onteerende straf naar zich sleept. Van de zwarigheid, die zich hier opdoet, hoe de Procureur dadelijk zal beoordeelen, of het feit van dusdanigen aard zij? hoe hij zich in twijfelachtige gevallen, te dezen aanzien, behoore te gedra-
{==219==} {>>pagina-aanduiding<<}
gen? en van meer andere bedenkingen, bij dit artikel te maken, vindt men hier niets aangeteekend. De formulieren van processen-verbaal, welke de Schrijver heeft opgemaakt, hebben de eigenschap, dat zij niet zeer uitgebreid zijn; hetwelk, inderdaad, eene verdienste mag genoemd worden. Intusschen komen ons dezelve niet, in alle opzigten, volledig genoeg voor. Uit het proces-verbaal, op bl. 63 voorkomende, blijkt niet, dat er door den Procureur des Keizers eenige maatregel werd genomen, dat, terwijl men bezig was bij een' der verdachte personen onderzoek te doen, deszelfs complice inmiddels niet konde ontsnappen of de gestolene goederen verbergen; iets, hetwelk ons in het geval, hier voorgesteld, van het hoogste belang zoude hebben toegeschenen. Ook had uit dit procesverbaal moeten blijken, dat er eene sommaire ondervraging van den verdachten persoon nopens de aangehoudene goederen, volgens het bepaalde bij art. 35, had plaats gehad. Het gestelde van den Schrijver, dat de Procureurs des Keizers mandât de dépôt kunnen verleenen, ingevalle iemand op heeter daad betrapt wordt of de omstandigheden van het feit daarmede gelijk staan, komt ons voor niet in de wet gegrond te zijn; daar toch art. 45, waarop de Schrijver zich beroept, alleenlijk zegt, dat de verdachte persoon inmiddels in handen van de justitie
blijft en état de mandât d'amener, hetwelk, naar ons inzien, juist het tegendeel aanduidt, want zoo dra er een mandât de dépôt is uitgevaardigd, houdt de verdachte op in staat van een mandât d'amener te zijn.
Op de verklaring van den Doctor in de Heelkunde in het formulier van het proces-verbaal wegens gepleegden moord (bladz. 69 en volgg. voorkomende) zoude ook nog al iets zijn aan te merken. Deskundigen, althans, zouden zich met zulke gevolgtrekking, uit zulke praemissen opgemaakt, bezwaarlijk vergenoegen; schoon het ook waar zij, dat de vertaling hier niet volkomen naauwkeurig is. In de formulieren der processen-verbaal, door den Procureur des Keizers opgemaakt, laat de Schrijver telkens den Griffier van de Regtbank voorkomen, omdat, volgens hem, deze vorm voor de regelmatigste mag worden gehouden. Wij zijn, daarentegen, van oordeel, dat zulks met den geest en de bedoeling der wet geenszins overeenkomt. De werkzaamheden van den Griffier zijn gewoonlijk van zoodanigen aard, dat het de meening van

{==220==} {>>pagina-aanduiding<<}
den wetgever niet kan geweest zijn, om hem tegenwoordig te doen zijn bij de menigvuldige processen-verbaal, door den Procureur des Keizers op te maken. - Wij onthouden ons van meerdere aanmerkingen. De ambtenaren, die dit werk als een handboek verkiezen te gebruiken, zullen wel doen, om het niet blindelings te volgen, maar vooraf de bepalingen van de wet zelve te raadplegen. Zij zullen dan spoedig ontwaren, dat men onderscheidene zaken even goed op onderscheidene wijzen kan behandelen, en dat het steeds verkieslijk is de kortste en minst omslagtige manier te volgen, niettegenstaande de voorschriften van de Commentatores meestal tot het uitvoerige overhellen. Van dien aard is het gevoelen van den Heer du four, dat het verslag, door den Regter van instructie, volgens art. 127, aan de Raadkamer te doen, schriftelijk moet geschieden (*), omdat de wet vordert, dat er voorloopig communicatie van worde gegeven aan den Procureur des Keizers. De werkzaamheden der Regters van instructie zijn doorgaans zoo moeijelijk, dat het inderdaad van belang is, om dezelve niet noodeloos te vermeerderen. De wet spreekt nu niet van een schriftelijk verslag, en de aard der zake schijnt zulks ook niet volstrektelijk te vorderen. Het komt ons voor, dat art. 127 de uitlegging duldt, dat de Regter van instructie vooraf kennis moet geven aan den Procureur des Keizers, dat hij van die of die zaak verslag zal doen, door hem alle de stukken van het proces met een soit communiqué au Procureur Impérial ter hand te doen stellen.
Deze is dan in staat, om over de gedane instructie grondig te oordeelen. Hij stelt nu zijn requisitoir, en doet hetzelve met de stukken weder aan den Regter van instructie toekomen, die daarop mondeling verslag geeft in de Raadkamer, daarbij voorlezende zoodanige stukken van het proces, als hem noodig zullen voorkomen. Deze afloop schijnt ons even regelmatig toe, en wanneer hij niet tegen de wet inloopt en tevens voldoende aan derzelver oogmerken beantwoordt, is hij ook de beste, omdat hij de minst omslagtige is, en de werkzaamheden van den Regter van instructie niet noodeloos vermeerdert.
De vertaling is wel uitgevallen. Het beviel ons, dat de Heer

{==221==} {>>pagina-aanduiding<<}
koetsveld van ankeren de bekende kunsttermen veelal behouden, en aan dezelve boven eene gedwongene vertaling de voorkeur heeft gegeven. Op sommige woorden hebben wij, nogtans, eene aanmerking. De overbrenging van délit door wanbedrijf kwam ons niet gelukkig voor. Wandaad, wanbedrijf, zoo men dan al deze woorden mag gebruiken, zullen toch in de beteekenis weinig of in het geheel niets verschillen van misdaad, misdrijf. Hetgeen de Franschen in het strafwetboek door délit verstaan, schijnt ons niet dan gedrongen door een Nederduitsch woord te kunnen worden vertaald, en wij zouden daarom liever het woord delict, dat te voren reeds algemeen, schoon in ruimer beteekenis, gebruikt en verstaan werd, behouden. Dezelfde bedenking geldt ten aanzien van het woord correctionnel. De Vertaler brengt, in navolging van anderen, Tribunaux correctionnels, peines correctionnelles enz. over door Boetgeregten, boetstraffen enz. Het woord boete is eigenlijk eene geldstraf, en boeten duidt oorspronkelijk aan beteren, nadeel of schade vergoeden. Het gebruik heeft er een' veel uitgebreider zin aan gegeven, daar men niet alleenlijk zegt, eene beleediging met geldstraffe, maar ook met zijnen hals, met zijn leven boeten. Beide beteekenissen voldoen hier niet. Tuchtgeregten, tuchtstraffen zoude de voorkeur verdienen; schoon wij, om de reeds aangevoerde reden, liever het woord correctioneel, correctionele Regtbanken, correctionele straffen, zouden behouden. Wij zijn groote voorstanders van
onze rijke moedertale; doch men handelt, naar ons inzien, verkeerd, wanneer men bij de invoering van nieuwe wetten, in eene vreemde taal geschreven, de kunsttermen, daarin voorkomende, in zuiver Nederduitsch wil overgieten. Men behoort, zoo veel mogelijk, woorden te nemen, die de zaak duidelijk uitdrukken, en zich bovenal naar den aard der tale te rigten. Dit hebben de Franschen ook moeten doen, en vanhier kan het somwijlen gebeuren, dat men, door zich minder aan de letterlijke beteekenis dan wel aan de zaak te houden, zich in het Hollandsch duidelijker en volkomener uitdrukt dan in het Fransch zelve. Van dien aard is het woord Procureur Impérial, dat hier, gelijk elders, door Keizerlijke Procureur wordt vertaald. Dit drukt eigenlijk de zaak niet genoegzaam uit. Het is toch geheel iets anders dan b.v. Notaire Impérial. Te voren zeide men Procureur du Roi; doch kiesche voren verdragen niet, Procureur de l'Empereur te zeggen. Men

{==222==} {>>pagina-aanduiding<<}
is hierom genoodzaakt geweest, in het Fransch van de juiste beteekenis, procurator Imperatoris, zaakgelastigde van den Keizer, af te gaan, en, alleen welluidendheidshalve, Procureur Impérial te stellen. In het Nederduitsch bestaat echter deze reden niet. Men kan hierin de oorspronkelijke beteekenis volkomen uitdrukken, en men zou dus dezen ambtenaar, in onze taal, Procureur des Keizers behooren te noemen. Het woord instruction, door inrigting vertaald, zouden wij liever door instructie overbrengen. Instructie van een proces geeft, naar ons oordeel, iets anders te kennen, en men verstaat het beter dan inrigting van een proces. De vertaling van mandât de dépôt en mandât d'amener door mandament van besloten hechtenis en mandament van dwangdagvaarding is niet vrij van willekeurig te zijn. Waarom noodeloos zoo ver van de oorspronkelijke beteekenis afgeweken? Beter zoude ons bevallen: bevel van bewaring en bevel van overbrenging. Eindelijk heeft de Vertaler, naar onze meening, eene feil begaan, door hetgeen de Franschen prévenu, inculpé en accusé noemen, zonder onderscheid, door het woord beschuldigde over te zetten. De beteekenis van deze drie woorden is in het Fransche Regt zeer verschillend, en het schijnt ons volstrekt noodzakelijk, deze verschillende beteekenissen ook in het Hollandsch te behouden. Of zoude onze taal zoo arm zijn, dat zij daarvoor slechts één woord bezit? Wij, voor ons, zouden geene zwarigheid maken, om prévenu door verdachte, inculpé door
beklaagde, en accusé door beschuldigde te vertalen. Men kan, althans, nimmer het woord beschuldigde (accusé) bezigen, vóór dat er eene acte van beschuldiging is opgemaakt. Wij zouden dit onderwerp, dat in deze dagen niet onbelangrijk is, gemakkelijk kunnen uitbreiden; doch wij zijn ons bestek reeds te buiten gegaan, en stellen daarom de mededeeling van onze verdere begrippen hieromtrent liever tot eene geschikter gelegenheid uit.




Nieuwe Tooneelpoëzij van A.L. Barbaz. Iste Decl. Te Amsterdam, bij H. van Munster en Zoon. 1812. In kl. 8vo. 256 Bl. f 2-16-:

In eenen tijd, waarin de edelste aller kunsten door zoo weinigen wordt gehuldigd, en het vak der Tooneelpoëzij, in het bij-
{==223==} {>>pagina-aanduiding<<}
zonder, zeer schaars op eene waardige wijze wordt beoefend, waarin het helaas! reeds zoo ver is gekomen, dat de overheerlijke voortbrengselen der kunst, met den echt Griekschen geest doordrongen, worden miskend en vervangen door laffe, nietsbeduidende produkten van den dag, zoogenaamde melodrames, die even zeer den kieschen smaak beleedigen als zij tegen het gezond verstand aandruischen, spook- en rooversgeschiedenissen, die enkelen bombast ademen, en zoutelooze kluchten, wier eenige verdienste in zedelooze dubbelzinnigheden bestaat, moet men elke poging, om soortgelijke wangedrogten door stukken van beter gehalte te doen vervangen, van harte toejuichen, al zijn dan ook die stukken niet veel boven het middelmatige verheven. De onderneming zelve is reeds lofwaardig. Men ziet er uit, dat de smaak des Dichters nog niet bedorven, en dat zijn geest nog niet slaassch genoeg is, om zich naar den wansmaak der menigte op eene laffe wijze te schikken. Het is ook aan weinigen gegund, uitmuntende Treurspelen te vervaardigen; omdat weinigen Dichters zijn, in de echte beteekenis van het woord, en alle Dichters nog geene Tooneeldichters. Er bestond slechts één sofokles. Frankrijk had slechts één' corneille, één' racine; en wij, wij bezitten slechts één' bilderdijk. Zou nu hij, die niet als deze mannen kan dichten, in het geheel geene verzen mogen maken? Wanneer de oogst zoo gering is, moet men zich met enkele halmen vergenoegen, die toch altijd korenhalmen zijn, en smakelijker dan het onkruid, dat sinds eenige jaren zoo welig op Duitschen bodem getierd heeft.
Uit dit oogpunt meenen wij de Tooneelpoëzij van den Heer barbaz, voor zoo ver 's mans oorspronkelijke produkten betreft, te moeten beschouwen. Zijn doel is, inderdaad, te lofwaardig, hij onderscheidt zich te zeer van den algemeen heerschenden en zoo verbasterden smaak, de tijden zijn al te arm in voortbrengselen van den echten stempel en oorspronkelijken dichtgeest, om zijnen arbeid aan het oordeel eener gestrenge kritiek te onderwerpen.
De Schrijver levert ons in dit Deel drie Treurspelen. Het eerste is oorspronkelijk van den Heer barbaz, en verdient, dat wij er eenige oogenblikken bij vertoeven. Voltaire had aan de kunst eene nieuwe loopbaan geopend door zijn Treurspel De Scyten, hetwelk men, volgens den Heer barbaz, een Landelijk Treurspel (Tragédie champêtre) zoude kunnen noemen.

{==224==} {>>pagina-aanduiding<<}
De Dichter ducis is de eenige geweest, die dat spoor betreden heeft met zijn' Abufar. De Heer barbaz had het straks genoemde Treurspel van voltaire overgezet. Niet lang daarna ontstond in hem de lust, om ook te eeniger tijde een dergelijk stuk te vervaardigen; - dan het besef zijner geringe dichtvermogens schrikte hem gedurig van zulk eene onderneming af, te wel overreed zijnde van het bezwaarlijke, om iets van dien aard behoorlijk ten uitvoer te brengen. Eindelijk ging 's mans onwederstaanbare neiging ter bearbeiding van dat kunstvak zijnen schroom te boven .... en zie daar de Erigoné! De Dichter heeft daarin de zeden van het eiland Cyprus willen voorstellen, welks bewoners zoo zeer vermaard zijn wegens hunnen minzieken aard. Het kwam hem voor, dat de vereering der Mingodes op dat eiland iets bevalligs voor zijn stuk zoude kunnen opleveren, en zeer goed zamenwerken met het eenvoudige der landelijke zeden, welke hij poogde af te beelden, en dat de plegtigheden en vermaken eener bruiloft, gelijk de oude Dichters die hebben afgeschilderd, een sterk kontrast zouden kunnen maken met het sombere van minnenijd, haat en wraakzucht, die de werkraderen van het stuk zouden zijn. 's Mans zedelijke bedoeling met dit stuk was: het afschuwelijke en rampzalige eener ongeoorloofde liefde aan te toonen, in tegenstelling van die, welke door den echt gewettigd wordt; welk doel echter, naar ons oordeel, niet bereikt is. De Heer barbaz is voorts nog een' stap verder gegaan dan voltaire, door het Landelijk Treurspel met reizangen te verlevendigen.
En nu - ons oordeel over deze Erigoné? Wij kunnen juist niet zeggen, dat deze soort van Treurspelen ons bijzonder behaagt. Wij hebben andere begrippen omtrent het wezen des Treurspels, dan de Heer barbaz aan den dag legt; doch het is hier de plaats niet, om daarover met hem te twisten. Het was, naar ons oordeel, geene verdienste in voltaire, dat hij eene nieuwe soort van Treurspelen uitvond. Over het algemeen vliegen wij niet hoog met die middeldingen in de schoone kunsten, die noch tot het eene noch tot het andere behooren, al hebben zij dan ook door het waas der nieuwheid in den eersten opslag iets aanlokkelijks: maar met opzigt tot het Treurspel houden wij elke afwijking van die soort van Treurspelen, welke corneille ingevoerd en racine volmaakt heeft, eene afwijking van de ware en echte kunst, die thans helaas! niet meer

{==225==} {>>pagina-aanduiding<<}
bestaat. De verbastering in dit kunstvak (en zouden de nieuwigheden van voltaire daartoe niet vrij wat aanleiding gegeven hebben?) is eenmaal zoo zeer toegenomen, dat geene hedendaagsche voortbrengselen met die meesterwerken kunnen vergeleken, noch getoetst worden aan het hooge ideaal, dat wij ons van het Treurspel vormen. Om het (oorspronkelijk) werk van den Heer barbaz (die daarenboven zelf erkent geringe dichtvermogens te hebben) te beoordeelen, moet men dus, wil men tegen hem niet onregtvaardig zijn, de reeds lang ingewortelde verbastering en thans algemeen plaatshebbende ontaarding van het Fransche Treurspel in het oog houden, en alleen in aanmerking nemen, wat men, billijkerwijze, verwachten konde, dat barbaz zoude leveren - en dan zien, wat hij werkelijk geleverd hebbe. Dit ter harte nemende, zouden wij van de Erigoné zeggen, dat het stuk niet kwalijk is uitgevallen. Men heeft den Heer barbaz dikwijls vrij onzacht gegispt over het werktuigelijke zijner verzen. In dit Treurspel komen eene menigte fraaije en zeer vloeijende regels voor. Het stuk bezit schoonheden van détail, die ons bekoord hebben, en het zal, misschien, onder de hedendaagsche Treurspelen van den tweeden rang eene plaats kunnen bekleeden. Ten tooneele gevoerd, zal het, zonder twijfel, voldoen; daar de reizangen thans vreemd zijn, en vrij wat levendigheid en verscheidenheid (eigenschappen, waarop men thans bijzonder gesteld is) aan het geheel bijzetten. Evenwel heeft het in ons oog ook gebreken, en wel een hoofdgebrek, dat, zonder eene gansche omwerking van het stuk, niet is weg te nemen. Wij nemen de vrijheid, onze gedachten hieromtrent aan den Heer barbaz mede te deelen, andere geringer feilen met opzet voorbijgaande. De Dichter zegt in de voorrede, dat hij het stuk tot geen vijf of vier, maar slechts
tot drie bedrijven heeft durven brengen, uit vreeze, dat hij het niet belangrijk genoeg in handeling zoude kunnen maken. Dan - niettegen staande het dan nu slechts uit drie bedrijven bestaat, is het den Dichter, naar ons gevoelen, nog niet gelukt, de vereischte belangrijkheid van daad genoegzaam vol te houden. Dit hoofdgebrek schrijven wij voornamelijk daaraan toe, dat Peristes niet genoeg werkt. Had de Dichter dezen wonderlijken man, die zich bijna overal als een' razenden en onzinnigen vertoont, met overleg en verstand doen werken, het stuk zou er veel bij

{==226==} {>>pagina-aanduiding<<}
gewonnen hebben. Het eerste bedrijf loopt geregeld af, en spant de verwachting genoegzaam. De voorslag van Zeros (vriend en vertrouwde van Peristes) om Erigoné te schaken, door haar op het schip, waarmede Peristes kort te voren in het vaderland was teruggekeerd, te brengen, wordt door den laatstgenoemden goedgekeurd en aangenomen. Men verwacht er de uitvoering van, of althans toebereidselen tot de uitvoering te zien maken. Dit plan maakt reeds den aanschouwer, die natuurlijk deel neemt in het lot van Erigoné en haren geliefden Eufemedon, ongerust. Hij vreest voor dezen verfoeijelijken, doch koenen en ligt uitvoerbaren aanslag. Deze ongerustheid - deze vrees had de Dichter moeten onderhouden, opwekken, vermeerderen. In stede daarvan, ontdekt Peristes reeds in het tweede bedrijf het geheele plan aan Erigoné zelve, en verzoekt haar, in een anders fraai tooneel, dat zij hem volgen moge naar zijne kiel, om met hem de kust te verlaten, - ja, vergeet zich zelfs zoo ver, dat hij haar met geweld wil medeslepen. Deze onderneming is die van een' dolleman. Hierdoor wordt de belangstelling in het lot van Erigoné merkelijk verzwakt, omdat men van zulk eenen schaker niets meer te vreezen heeft. Peristes wordt belagchelijk, in stede van geducht en gevaarlijk; en na dit tooneel kan men niet begrijpen, waarom men den razenden, die volstrektelijk geene ondersteuning heeft, niet gevangen neemt; doch men bespeurt al spoedig, dat zulks niet gebeurt, omdat dan de geheele intrigue van het stuk zoude afgeloopen zijn. De man, dien de Dichter wezenlijk verschrikkelijk had kunnen maken, wordt een onbeschaamde, doch magtelooze snorker. Hij doet niets, dan vloeken, tieren, razen en dreigen. Hij handelt niet,
en voert niets uit. Zeros doet dit even min. Indien de Dichter Peristes minder had laten razen en dreigen, en meer handelen; indien hij Zeros minder raad had laten geven, en meer toebereidselen maken; indien het ontwerp ter ontvoering van Erigoné, voor het oog der aanschouwers gemaakt, allengskens voortgezet, tot rijpheid gebragt, en, op de eene of andere wijze, tot het punt van deszelfs volkomene uitvoering gekomen, ten laatste ware verhinderd door den dood van Peristes, dan zoude het geheele stuk, zoo wij ons niet ten eenemale bedriegen, veel belangrijker zijn geworden, er oneindig bij gewonnen hebben. Dit gedrag van Peristes, dat gedurig en onzinnig

{==227==} {>>pagina-aanduiding<<}
dreigen, maakt tevens de karakters der andere personaadjes laf en krachteloos. Daar er van de zijde van Peristes niets werd uitgevoerd, kon er ook van den anderen kant niet gehandeld worden; en de Raad, die hem reeds gebannen had en nog alle die spoorlooze aanrandingen duldt, verliest al zijne achtbaarheid.
Wat de versificatie betreft, dezelve komt ons zeer ongelijk voor. Uitdrukkingen, als: Vertrouw mijn zeggen vrij, zijn er slechts om het rijm tusschen gevoegd. De regels, bladz. 30:

‘.... Aan het vuur waarmede ik u hoor spreken 
Schijnt gij de sterkste zucht voor 't minlijk pand te kweken,’ 

zoude de taalkenner gispen; het vers; op dezelfde bladz.

‘Dat gij 't haar' echtgenoot durft zeggen in 't gezigt,’ 

schijnt ons plat, en dat, op bladz. 57:

‘Zó duikt de boosheid dan, wanneer de deugd spreekt, onder!’ 

stijf en gedrongen te zijn. Hard en stootend is het volgende: (bladz. 66.)

‘Ondankbre! is 't op die wijz' dat ik mijn zorg zie loonen?’ 

Wij onthouden ons, om meerder aanmerkingen te dezen aanzien te maken. Onderscheidene kleine vlekken, waaronder ook het verkeerdelijk plaatsen van den klemtoon in Palemon en Urania, ontsieren het geheel; schoon dezelve minder in het oog vallen, doordien er ook een aantal waarlijk fraaije verzen, die nu eens zacht en bevallig, dan weder krachtig en gespierd zijn, in het stuk gevonden worden. Tot eene proeve van de eerste soort, strekke het volgende (1ste Bedr. 1ste Toon.)

‘Palemon. 
Mijn waarde dochter! ja, uw echtfeest word bereid: 
Weldra genaakt het uur dier blijde plegtigheid; 
In Hymens tempel, met gebloemte en palm omhangen, 
Vervult ge, op dezen dag, uw teder zielverlangen. 
Gantsch Cyprus juigcht van vreugd om 't heil dat u verwacht; 
Zijn jeugd, de schoone bloem van beiderlei geslacht, 
Vergadert reeds bijéén, en strengelt mirthekranssen 
Bij vrolijk maatgeluid en dartelende danssen. 
't Zingt all' Erigoné, 't zingt all' Eufemedon; 
't Roemt all' het vaderheil van grijzen Palemon. 
De woeste hand des tijds, verzilvrend' mijne hairen, 
Bleef echter tot deez' dag mijn vreedzaam leven sparen, 

{==228==} {>>pagina-aanduiding<<}

Op dat ik uw geluk bevestig voor ik sterv', 
En van uw lieve hand een' dierbren zoon verwerv.’ 

Tot de tweede soort behooren deze regels:

‘Peristes. (2de Bedr. 4de Toon.) 
Hoe! wie acht mij beneên een' ander sterveling, 
Dat mijne liefde strekt tot eerbeleediging? 
Of is mij minder dan een' broeder gunst beschoren 
Van 't onrechtvaardig lot? Ben ik zijn slaaf geboren? 
Bezit ik minder liefde, of minder moed, dan hij? 
Staat me, als hij kiezen mag, het kiezen óók niet vrij? 
Waarom rooft hij een goed, dat ik begeer te erlangen? 
 
Mijn liefde is zuiver, ja! En wat is toch het recht 
Waarop hem deze schoone als bruid is toegelegd? 
Hij sidder'!.... 
Erigoné. 
Laffe ziel! durft gij naar reden vragen 
Waarom ik mijne trouw hem vrij heb opgedragen? 
Vraagt ge op wat rechten zich die held beroepen mag? 
Zijn rechten zijn mijn liefde en 't vaderlijk gezag. 
Het hart duld nimmer dwang; 'k heb zelv' hem uitgelezen, 
En billijk wierd zijn deugd de voorrang toegewezen. 
Gij dreigt hem! Pleng zijn bloed, en word op ééns, barbaar! 
Een eerbelager en een broedermoordenaar! 
Verdubbel 't wanbedrijf, doch doe metéén mij sneven!’ 

Over de invoering der Reijen in ons hedendaagsch Treurspel kunnen wij ons te dezer plaatse niet uitlaten. Men kent de uitmuntende werking, die derzelver zangen bij de Ouden deden, waartoe hunne muzijk en inzonderheid hunne dansen, die, vol van uitdrukking, zoo wel tot het hart als de oogen spraken, krachtig bijdroegen. Wat het werk van den Heer barbaz bieromtrent betreft, wanneer wij opregtelijk onze meening zullen zeggen, dan twijfelen wij zeer, of hij wel Dichter genoeg zij, om in dit vak van poëzij naar eisch te slagen. Er komen hier wel schoone zangen voor; (daaronder rekenen wij de beide eerste coupletten van den Rei, op bladz. 78, en de Rei van Grijsaards, op bl. 87) doch de Dichter weet den waren toon, het echte lierzangerige, niet vol te houden. Zoo is de zang van alle de Reijen, op bladz. 81, veel te laauw, en de wensch, hier geuit, zoude beter in een gewoon bruiloftsvers voegen.

{==229==} {>>pagina-aanduiding<<}

Het tweede stuk, in dit Deel voorkomende, is Orestes, en het derde Adelaïde du Guesclin, beide naar het Fransche van den Heer voltaire. Over de waarde dezer stukken, in het oorspronkelijke, behoeven wij ons naauwelijks uit te laten, vermits dezelve genoegzaam bekend en erkend is. De Orestes van voltaire is inzonderheid beroemd, en verdient den hoogen lof, dien er de Heer barbaz aan toezwaait. Hoe zeer toont hier voltaire, die als Dichter toch waarlijk groot was, dat hij in den geest der Ouden wist in te dringen! Op welk eene uitmuntende wijze heeft hij hier sofokles, niet slaafsch, maar overeenkomstig met onze zeden, nagevolgd! Welk eene eenvoudigheid in de intrigue! welk eene edelheid in de uitdrukking (dictie)! welk eene kracht, welk eene zuiverheid, welk eene harmonie in den stijl! Wil men een model van een Treurspel, men neme de Elektra van sofokles; wil men een voorbeeld van eene overheerlijke navolging van dit meesterstuk, men leze den Orestes van voltaire. Hoe voortreffelijk is hier het Grieksche schoon niet behouden, - en hoe keurig is het niet gewijzigd naar onze zeden en gevoelens! Inderdaad, de Heer barbaz heeft zeer onvoorzigtig gehandeld, door zijne Erigoné zoo in de schaduw van dezen Orestes te plaatsen.
Over het geheel genomen, is de vertaling der beide Fransche Treurspelen goed uitgevallen, en de Heer barbaz verdient onzen dank voor de moeite, die hij aan de overbrenging dezer stukken besteed heeft. Het is eene wezenlijke aanwinst voor ons Tooneel. Enkele regels zijn echter, naar ons gevoelen, niet krachtig genoeg vertolkt, en andere zouden bij eene meerdere polijsting aanmerkelijk gewonnen hebben.
De volgende verzen mogen ten bewijze strekken van het, over het geheel, gelukkig slagen des Heeren barbaz in de taak, door hem afgewerkt, en van het zwakke in enkele uitdrukkingen. Het is het uitmuntend antwoord van de ongelukkige doch siere Elektra, op het voorstel van hare misdadige moeder, om zich, door het huwelijk met Plistenes, den zoon van den afschuwelijken Egistes, met den laatsten te verzoenen.

‘Elektra. 
Wat eischt men, groote goôn! dat ik vergeten moet? 
Wat stelt men mij hier voor dan 't geen mij gruwen doet? 
ô Lot! ô laatste slag voor Agamemnons loten! 
Denkt ge aan het heldendom waaruit ik ben gesproten, 

{==230==} {>>pagina-aanduiding<<}

Vorstin? en stelt gij nu, tot overmaat van schand', 
Elektra aan den zoon van baren beul ter hand? 
Mij, Agamemnons bloed! mij, zuster van Orestes! 
Mij, aan Egistes zoon, den nazaat van Theëstes! 
Hergeef mij mijne boei; hergeef mij al de smaad, 
Die mij, door 's dwinglands wrok, geprent is op 't gelaat, 
Hergeef mij 't ijslijk wee dier lage slavernijë, 
Waaraan ik wierd gewoon, waaraan ik eindloos lijë. 
De schande is al mijn deel; 't lot geeft daaraan mij bloot. 
'k Verduurde ramp en hoon, 'k zag van nabij de dood: 
Egistes heeft mij vaak 'er meê gedreigd te voren; 
Maar eindlijk zijt (gij) 't zélf die 't vonnis mij doet hooren. 
Die dood verschrikt mij min' dan 't snood gedrag, dat gij, 
In dit afgrijslijk uur, verlangen durft van mij. 
Ga, ik bespeur te wél van deze smaad de reden; 
Ik zie wat nieuwe boei een lafäart mij wil smeden: 
Uw zoon is omgebragt; de moorder van dien zoon 
Vreest zijner zustren recht op d'ouderlijken troon: 
Hij eischt dat mijne hand hem ondersteune in 't woeden, 
Wil voor zijn' eigen zoon een bloedig erfdeel hoeden, 
Poogt dat een wettig recht geweldnaars recht verleen', 
En mij een heilge band aan 't wanbedrijf veréén', 
ô! Heb ik eenig recht en moet hij 't billijk schroomen, 
Welnu! dat hij 't verdelge, als hij mijn bloed doe stroomen, 
Hij drukk', voor uw gezigt, mij 't staal in 't ingewand, 
En, is dit niet genoeg, leen hem daartoe uw hand! 
Sla toe! voeg mij terstond bij mijn' rampzaalgen broeder; 
Sla toe! herzeg ik u: 'k herken dus mijne moeder!’ 

Wij zouden op enkele regels onderscheidene aanmerkingen kunnen maken; doch onze aankondiging is daartoe reeds te uitgebreid. Dit weinige slechts:

‘De schande is al mijn deel; 't lot geeft daaraan mij bloot.’ 

Deze regel is stijf en gedrongen. In het Fransch lezen wij:

‘L'opprobre est mon partage; il convient à mon sort.’ 

Wij zouden dezen en den volgenden regel liever dus vertalen:

Verachting is mijn deel; dit lot voegt wel aan mij. 
'k Verdroeg de schande en zag den dood reeds van nabij. 

{==231==} {>>pagina-aanduiding<<}

‘Il veut foreer mes mains à seconder sa rage: 
Assurer à Plistene un sanglant heritage; 
Joindre un droit légitime aux droits des assassins; 
Et m'unir aux forfaits par les noeuds les plus saints.’ 

De vertaling van den Heer barbaz schijnt ons niet krachtig genoeg. Men zie dezelve boven: Hij eischt dat mijne hand enz. Zoude de volgende niet beter voldoen?

Hij dwingt mij, dat mijn hand hem bijsta in zijn woede, 
Opdat hij voor Plisteen' een bloedig erfdeel hoede; 
Vereent een wettig regt met dat eens moordenaars, 
En huwt me aan 't misdrijf door de banden des altaars. 

De beide laatste regels doen eene schrikkelijke werking. In het Fransch luiden dezelve dus:

‘Frappez; joignez Electre à son malheureux frere; Frappez, dis-je; à vos coups je connaitrai ma mere.’ 


Stoot toe! vereenig mij met mijn' rampzaalgen broeder! 
Stoot toe! aan dezen slag herken ik mijne moeder! 

Het woord dreigement, bij herhaling gebruikt, beviel ons niet. Verzen als:

‘Mijn arm behoort Vendôme, en al wat ik vermag 
Is nevens hem éénmaal te komen tot verdrag.’ 


‘Gij geeft misschien alléén hem aan uw' vorst weêröm, 
Mevrouw! en dit is 't geen waarvan ik spreken kom.’ 

zijn zeer slecht. Over het geheel is de vertaling van Orestes beter bewerkt dan die van Adelaïde du Guesclin.

Het Testament, door August Lafontaine. Met Platen. Te Haarlem, bij F. Bohn. 1812. In gr. 8vo. Iste Deel, 322; IIde Deel, 340 Bl. f 6-:-:

Eenige geslachten verleden redde een krijgsheld zijnen wapenbroeder met de edelste zelfopossering het leven; de geredde was van ouden adel; zijn dankbaar hart verlangde niet alleen tusschen beide afstammelingen genteenzaamheid en duurzame vriendschap, maar, zoo het mogelijk ware, dat beider nakomelingen zich eenmaal vereenigden, dat een huwelijk beide de familiën deed in-
{==232==} {>>pagina-aanduiding<<}
eensmelten, en alzoo iemand uit zijn huis het huis van zijnen vriend de edele daad mogt vergoeden. Een artikel in zijn Testament bragt, tot dat gewenschte tijdstip, beide familiën jaarlijks éénen dag op het adelijk landgoed bijeen, en deed de aanzienlijke bezitting, in geval van verzuim, of van onwaardige behandeling van de gasten op dien gedenkdag, vervallen aan eene gemeente, welker opzieners alzoo door het hun toevertrouwd belang de naauwkeurige uitvoering van dezen zonderlingen uitersten wil waarborgden. De adelijke familie klom van tijd tot tijd al meer in rang en grootheid, en alzoo in adeltrots; die van den weldoener verminderde nagenoeg in dezelfde evenredigheid, maar deugd en wezenlijke verdiensten waren als een erfgoed in dezelve gevestigd. Reeds was het Testament vervuld: een der edelsten in ieder opzigt uit den adelijken stam, in zijn huwelijk ongelukkig, leefde sinds onder eenen vreemden naam en als een arm vergeten burger; het toeval leerde hem den braafsten jongeling van de andere familie kennen; dezen vormde en beproefde hij op allerlei wijzen, vond hem waardig en schonk hem de hand van de Freule zijne dochter, terwijl de liefde de harten vereenigd had. In stilte had hij dezen zijnen schoonzoon en deszelfs afstammelingen doen adelen; dit zoo wel, als zijn naam en rang, was zelfs zijnen kinderen onbekend. De zoon aanvaart eindelijk het kleine goedje nabij het Slot, de geringe vaderlijke erfenis; en de gedenkdag wordt nimmer verzuimd, hoewel voor beide de familiën in zekeren zin een dag van pijniging. Intusschen groeit eene Freule met
haar onbekend neefje gelijktijdig op; de omgang der familiën wordt nu eens meer, dan weer eens minder zeldzaam, en, behoudens het gevoel van den afstand, hartelijk. De liefde sluipt in de jeugdige hartjes; het artikel in het Testament doet de grootmoeder van het jongske vrij wat de hand leenen tot dien minnehandel; en daar de grootvader van tijd tot tijd al meer blijken gaf van in het geheel niet karig bedeeld te zijn door de fortuin, en het adelijk huis te dezen aanzien gewigtige diensten van hem noodig had en ontving, zoo was het eens op het punt, dat men tot de vervulling van het Testament zou gekomen zijn; dan, het wezenlijk verlies van zijne rijkdommen, en het terugkeeren der familie tot de vroegere armoede, brak op eens alles af. De jonge lieden bleven inmiddels elkander getrouw; en, daar de rijkdom terug kwam, ware het huwelijk zeker nog tot stand gekomen, zoo de jongeling zelf eene vernederende behandeling zijner geliefde, waartoe haar echter nood en angst kenne-
{==233==} {>>pagina-aanduiding<<}
lijken drongen, had kunnen vergeten; maar alles was nu vooraltijd over, wat zijn hart ook leed, daar hij, zoo als alle zijne voorouders, trouw en eer boven alles stelde, en den diepsten af keer had van iedere laagheid. Het was voor altijd afgedaan, tot groot genoegen van alle de zijnen, grootmoeder alleen uitgezonderd, daar eindelijk nog de hartelijkste wensch des ouden bereikt werd, en hij huwde aan de kleindochter van een waardig vriend, welke, tot overmaat van geluk, bleek te zijn die zelfde geliefde en uit muntende jonkvrouw, welke men als eene arme verlatene onbekende weeze had opgenomen, die met hem was opgegroeid, en die hij als zijne zuster had bemind. Eindelijk, en ook voor den Lezer onverwacht, treedt de grootvader op den jaarlijkschen gedenkdag te voorschijn, met zijnen waren naam en rang, als den Senior en weldoener der adelijke familie; het Testament blijkt nu reeds lang vervuld te zijn; zijne nieuwe weldaden maken allen te vrede en gelukkig; liefde vereenigt aller
harten, en de oude grootmoeder is nu dan toch ook te vrede, want zij bewoont het adelijk Slot.
De Lezer voelt, ook zonder dat wij eene en andere episode aanstippen, die echter alle in het naauwst verband staan met de hoofdgeschiedenis, hoe vol, naar dit uitvoerig plan, deze Roman, deze dubbele Roman, worden moest; hoe uitlokkend en belangrijk dezelve geschreven zal zijn; hoe veel afwisselende verscheidenheid, hoe veel karakter- en menschenkennis, en hoe veel voor verstand en hart aandoenlijks en leerzaams, hier door eenen lafontaine kon worden bijeengevoegd; en waarlijk, wij mogen dit werk in ieder opzigt aanprijzen. Hetgeen hetzelve van menigen anderen Roman vooral ook voordeelig onderscheidt, is het voortgezet verhaal van het huisselijk en huwelijksgeluk der ouders van den jeugdigen held der geschiedenis; terwijl voor gezonde, indrukmakende lessen van zuivere zedelijkheid, en krachtige aansporing tot werkzame menschenliefde, de bekende trant en het karakter des Schrijvers genoegzaam borg is.
Daar wij overigens bij zoodanige geschiedenissen den kunstsmaak der Lezers ook gaarne gevormd zien, en van dezelven vertrouwen, dat zij niet enkel, om zich eenige oogenblikken aangenaam te onderhouden, deze soort van geschriften in de hand nemen, zoo willen wijhun bij deze gelegenheid de vraag doen: of niet het veelschrijven van den uitmuntenden Romanschrijver der volkomenheid van zijn werk wel eens nadeelig is. Im-
{==234==} {>>pagina-aanduiding<<}
mers, wij voor ons, hoe zeer het meesterlijk volhouden der karakters doorgaans eene der schoonheden is, die wij bij lafontaine boven anderen opmerken, twijfelen zeer, of dit bij allen in dezen Roman wel zoo geheel het geval is: wij verzoeken den Lezer, daarop bij dit werk vooral ook te letten, en vragen hem, of dat drijven en hunkeren naar grootheid bij de grootmoeder wel zoo geheel menschkundig vallen kon in eene vrouw aan het hoofd en in den kring eener familie als die der machbets, en bij zoo veel wezenlijk goeds als haar voor het overige eigen is? - of Freule jacobina, de in velen opzigte zoo waardige beminde van den jongen held, wel zooveel goeds en toch zooveel ligtzinnigs, zooveel edels en zooveel laags, zooveel warme, standvastige, trouwe liefde, en echter zooveel dat ons terugstoot, hebben kon? In één woord, de voorstelling van haar karakter is ons het minst bevallen. Wij beminnen en verachten haar; met dat al, zij boezemt telkens op nieuw belang in; men gunt haar den held tot op het laatste oogenblik, is gedurig tot hare verschooning genegen, en zag den deugdzamen man liever nog met haar, dan met eene andere, gelukkig: maar nu zij zelve, en dat zoo spoedig, met eenen anderen gelukkig wordt, weten wij waarlijk niet meer, wat wij van haar moeten denken. Ook de grootvader, de Senior der adelijke familie, wiens karakter anders zoo meesterlijk volgehouden is, doet nu en dan iets, dat ons in hem vreemd schijnt. - Deze wenk moge genoeg zijn; wij willen niet schijnen
aanmerkingen op te zoeken, en, na de herhaalde verzekering van ons genoegen bij de lezing van dezen Roman, willen wij met het volgend treffend leerzaam stukje, waarin men lafontaine ligt herkent, de pen nederleggen. Het is een gesprek van den waardigen jongeling met zijnen vader en grootvader, toen hij zijne voorheen geliefde voor altijd had opgegeven.
‘Het is niet zoo als het zijn moet.’
‘Hoe zoo, mijn vader?’
‘Neen! uwe rust, uwe stilte is een vreemd gewas, dat uit uw hart alle vrucht moet zuigen.’
‘Indien het toch in het hart mijner moeder te huis is, dan moet het wel menschelijk zijn.’
‘Ja, maar in het hart uwer moeder sproot de rust uit het geluk voort.’
‘Waarom ook niet in het mijne? Vader! ik ben gelukkig, wat ook grootvader zeggen moge.’

{==235==} {>>pagina-aanduiding<<}

‘Hij wil, dat gij weder in de wereld zult.’
‘Ik ben er immers reeds in. Heb ik niet hier, wat ik overal vinden kan, en meer hier, dan ik vinden konde?’
‘Gij hebt kracht voor iets verheveners,’ zeide reinhold, ‘dan dit Walen u bieden kan.’
‘Zonderling, vader! Had mijn grootvader geene kracht tot alles, wat groot is? en hij besteedde die slechts om zijne dochter gelukkig te maken?’
‘Nu trad de grootvader uit het bosch er bij. Hij had het gesprek gehoord. -
‘Maar ik had vooraf,’ zeide hij, ‘de proef genomen in de wereld.’
‘Ik zou die naauwelijks willen nemen, lieve grootvader! Is niet overal de wereld, waar ik menschen heb, die ik gelukkig kan maken? en ontbreekt mij dit in Walen? En al had het noodlot mij in eene woestenij, ledig van menschen, gestooten, kon ik dan geen mensch zijn? ô, Wee dan den mensch, die met zijn hart niet zoo ver reikt als met de hand, welke eenen hulpeloozen oprigt! Wat moet ik in de wereld? B. heeft mij er ingezonden. Ik gaf, vader! dat was bijna alles, wat mij de wereld veroorloofde. Ik kan hier meer, ik kan hier veel meer. Omringd van menschen, die ons beminnen, die de onze blijven. - Hoe veel beters kan men hier doen, dan in de wereld, waar niemand de mijne blijft, waar alles afwisselt en verdwijnt. Doch al ware dit ook niet, al behoefde hier niemand mijn hart en mijne huip: dan - liefste vader! mijn edele grootvader! - het allerhevenste in den mensch is immers zijne stille liefde, waarmede hij, gelijk het licht, de gansche schepping doorreikt. Zijn wensch, om alles gelukkig te zien, zijne gezindheid is toch onvruchtbaar voor de meesten. De daad is immers een bedelaar, liefste grootvader! slechts het hart is rijk. Laat mij een millioen, met de voorzigtigheid van eenen gierigaard, aan armen, aan ongelukkigen uitdeelen; geef mij een tweede millioen - het is een drupje water, dat ik in eene vernielende vlam werp. Ik geef dezelve weg; ben ik dan nu minder goed, dewijl ik niets meer uit te deelen heb? Is er geen ongelukkige meer? Zuchten er niet duizenden in slaafsche boeijen? God! is er geen slagveld meer? geen sterfbed? geen aardbeving? geen hongersnood? Wat blijft ons dan in den nood des levens anders overig, dan het hart, de liefde, de wensch, de gezindheid, die, zoo als gij zelf zegt, gelijk de

{==236==} {>>pagina-aanduiding<<}
verhevenste toppen der bergen, niets vruchtbaars dragen, en slechts verheven zijn? - O! (thans wierp hij zich in de armen der beide mannen) - ik wil u allen gelukkig maken! ô, Laat mij toch hier bij harten blijven, die ik het meest bemin, die ik ...’
‘Als gij zoo denkt, mijn zoon!’ riep bernhard, ‘dan bedenk ook dit, dat wij niet gelukkig kunnen zijn, indien gij niet gelukkig zijt, niet menschelijk gelukkig zijt. De berg moge de verhevene kruin tot boven de wolken verheffen, gelijk de mensch het hart boven het leven; maar van zijnen voet af moeten er bosschen staan; vruchtbare velden moet hij beschutten; menschen moeten in zijne dalen wonen en juichen. Indien gij dat meent, zoo - wees mij welkom met uw hart, met uwe liefde, met uwe rust. Word dan hetgeen, waartoe de natuur u bestemd heeft, een gelukkig man, een zalige vader, een grijsaard, gelijk ik, en uwe wereld zij hier aan deze plaats!’
‘Zij grepen robert's handen, en zij stonden tegen over elkander als goede geesten, die eene wereld zegenen willen, met den hemel in het deugdzame hart.
‘Reinhold wilde nog iets zeggen, maar bernhard riep: ‘Laat hem! laat hem! zeg hem niets! Hij heeft met den dood geraadpleegd, en de dood heeft voor ieder levenswijsheid in overvloed. Laat hem! laat hem, reinhold! laat hem aan zichzelven over! Hij kent onze wenschen, en zijn hart is week genoeg om die te vervullen. Wij willen hem zeggen, reinhold! hoe rijk wij zijn in stille, edele daden!’
‘Nu lieten hem de beide mannen zien, hoeveel goeds zij in verborgene stilte hadden gedaan, hoe menige zinkende huishouding zij weder opgebeurd hadden. En robert bewonderde de deugden der beide mannen, en de teedere liefde zijner moeder, welke de ongelukkigen opsspoorde, en de weldaden met eene zachte hand uitdeelde. Thans beloofden zij elkander op nieuw, om rondom zich den kring hunner liefde uit te breiden, zoo ver zij konden.’ enz.






{==237==} {>>pagina-aanduiding<<}

Brief aan een Vriend, betrekkelijk het godsdienstig vieren der ramp, die Leyden getroffen heeft op den 12den Januarij 1807. In den Haag, bij J. Allart. In gr. 8vo. 22 Bl. f :-5-8

Schoon wij best achten, ons oordeel, voor het publiek, niet voor onszelven, op te schorten, over het onderwerp van dezen Brief, tot dat de aangekondigde aanmerkingen op denzelven mede zijn in het licht verschenen; zoo willen wij toch niet uitstellen, eenig verslag van den inhoud te geven, en eene enkele bedenking op de wijze van behandelen er bij te voegen.
Na zijnen afkeer van het godsdienstig vieren der geduchte ramp in het algemeen betuigd, en verklaard te hebben, geen enkel punt van aanraking te vinden tusschen godzaligheid en buskruid, geeft de Schrijver de oogpunten op, uit welken de zaak op den kansel beschouwd, en eeniglijk te beschouwen is, en oppert tegen elk derzelven zijne zwarigheden.
Vooreerst zegt men, dat men in deze gebeurtenis de grootheid van God kan zien doorstralen. ‘De uitbarsting gaf een knal, Gods Majesteit waardig. Maar,’ zoo laat zich de Schrijver onder andere uit, ‘maar, lieve hemel! waarom juist het springen van een kruidschip bij uitsluiting beschouwd als de Schechina van Gods mogendheid?’
Ten tweede. Deze gebeurtenis leert ons het nietige en vergankelijke der aardsche goederen. Dit is, meent de Schrijver, maar half waar; want het huis van den Heer van noort bleef grootendeels staan, terwijl alle min hechte gebouwen instortten. Hij vraagt al verder, waarom men dan den inval der Gothen en Vandalen ook niet viert? Of moet men juist bij zulk eene catastrophe tegenwoordig geweest zijn? Dit is even, zegt hij met claudius, alsof men aan geen Zondvloed wilde gelooven, omdat men zelf niet mede verdronken is! En wat dan met het nageslacht? - Zalig, die niet gezien, en nogtans geloofd zullen hebben!
Ten derde. De verwoesting van Leyden moet ons leeren, ons hart en onzen wandel te verbeteren. Hier verzet zich de Brief het eerst tegen de onzuiverheid van zulk een beginsel der bekeering; daarna tegen het besluit, dat de bewuste ramp een gevolg der zonde van de Leydenaren zou zijn; en beweert vooral van het laatste, dat het vermetel is, uit de dui-
{==238==} {>>pagina-aanduiding<<}
zende oogmerken, die God kan gehad hebben, juist dit ééne als het ware te stempelen; dat dan ook slechts de schuldigen moeten gestraft zijn, en dat dit althans voor de overgebleven bloedverwanten geene zeer troostrijke herdenking aan de hand geeft; terwijl ook de getuigenis van den Bijbel hier niet beslist, omdat men óf aan Oostersch spraakgebruik mag denken, óf onderscheid moet maken ten aanzien van gebeurtenissen, door God zelv' als straffen aangekondigd. ‘Intusschen,’ voegt de Schrijver er nevens, ‘zoude ik dit denkbeeld van straf gaarne laten voor hetgeen het is, zoo het slechts onschadelijk ware, en niet alle begrippen van echte deugd geheel ondermijnde. Maar hier ligt de steen des aanstoots. Even als de dragonders de boeren van Vlaardingen met het kanon dwongen om de nieuwe psalmen te zingen; zoo wil men hier op den 12den Januarij de weêrbarstige harten bewegen tot het geloof, door den schrik des buskruids. Het is eene fabrijk van Ninevitendeugd, die de vuurproef van den grooten dag niet zal kunnen doorstaan.’
Het laatste praktikaal gebruik is - dankbaarheid, dat wij, te midden zoo veler slagtoffers, niet mede zijn omgekomen. Dan, ten eerste schijnt deze dankbaarheid vrij egoïstisch, vooral te hunnen aanzien, die onderscheidene lieve panden hebben verloren. Ten andere is de vraag: tot wie strekt zich deze pligt der dankbaarheid al of niet uit? Sommigen (b.v. de studenten) waren uit de stad. Het is waar, zij hadden er kunnen zijn; maar het schip had ook te Haarlem kunnen springen. ‘Het was na Nieuw-jaar, en de Amsterdamsche kooplieden hadden juist op dien dag met hunne Leydsche kalanten kunnen afrekenen: ook zij moeten derhalve op den 12den Januarij niet te Amsterdam op de beurs, maar te Leyden in de kerk verschijnen!’ - Eigenlijk berust ook deze bijzondere verpligting tot dankbaarheid op het begrip eener straf, die allen verdiend, maar van welke de overgeblevenen verschoond werden; en dit begrip is uit de lucht gegrepen.
De Schrijver meent ten slotte, dat men den zegen van te kunnen vergeten, meer dan dien van te kunnen onthouden, bij dusdanige smartelijke gelegenheden moet inroepen, en heeft zich onwrikbaar voorgenomen, op den bewusten dag, nimmer weder ter kerke te gaan, al beleefde hij ook de jaren van Methusalem en Nestor, ten zij de leeraars verkozen te prediken over Gen. XLI:51.

{==239==} {>>pagina-aanduiding<<}

Om onzer belofte niet ongetrouw te zijn, betuigen wij, in den spottenden toon, die hier en daar gebezigd wordt, geenen smaak gevonden te hebben; deels, omdat het onderwerp te ernstig is, deels omdat spotten meestal niets bewijst. Men hoore nog slechts den aanhef: ‘Op den twaalfden van Louwmaand is de gemeente van Leyden jaarlijks gewoon naar de tempelen des vredes op te gaan, om godsdienstig en plegtstatig gedachtenis te vieren - der uitbarsting van dertigduizend pond buskruid!’ Wij hebben het onderscheidende van cursief en gedachtenstreep, tot meerdere duidelijkheid, er bijgevoegd.
Om echter, door deze aanhaling, geen ongunstig denkbeeld achter te laten van den doorgaanden toon, volge hier een staaltje der manier, op welke, volgens den aangewezen inhoud, het begrip van verpligting tot dankbaarheid wordt bestreden:
‘Er was in Azië eene kleine stad, wier inwoners hunnen pligt deden, hunne schattingen betaalden, en geene bijzondere reden van misnoegen aan hunnen koning gaven. Niettegenstaande dit alles, zendt de vorst, die voor het overige een buitengewonen roem van regtvaardigheid had verkregen, eene krijgsbende, en laat de helft der inwoners dooden. Schoon hij geene reden van dit zijn gedrag gaf, twijfelde niemand der overgeblevenen aan het regt des konings om zoo te handelen. Met dit al, daar zij zich geener rebellie of bijzonder kwaad bewust waren, dacht er niemand aan, om een dank-adres voor hunne sparing den koning aan te bieden. In plaats van dankbaar te zijn voor eene weldaad, die zij geene weldaad konden noemen, omdat zij niet konden berekenen, bijzondere straf verdiend te hebben, vroegen zij allen naar het waarom van deze handelwijze des konings: en deze reden niet kunnende uitvorschen, legden zij allen de hand op den mond en zwegen. Zij, die bloedverwanten hadden onder deze slagtoffers, dachten wel het minst aan den pligt der dankbaarheid!’
Ten slotte wenschten wij wel, dat de Schrijver had kunnen goedvinden, van de bijzondere krankheid, voor zijnen Vriend zoo noodlottig, geen gewag te maken. Deze omstandigheid toch is hier min gunstig voor des mans achting, elders ligt gevaarlijk van wege het voorbeeld, door eenen verlichten en onbevooroordeelden man gegeven.





{==240==} {>>pagina-aanduiding<<}

De Opvoeding, Tooneelspel, gevolgd naar het Fransch van De la Coste, door P.G. Witsen Geysbeek. Te Amsterdam, bij H. van Kesteren. In kl. 8vo. 91 Bl. f :-12-:

Een lief stukje, 't welk in handeling en intrigue, wel is waar, zeer zwak is, doch zulks vergoedt door eene zedelijke strekking, die aan de meeste onzer moderne Tooneelspelen maar al te zeer ontbreekt. De held van het stuk, een inderdaad wél opgevoed, dat is, een braaf jongeling, geeft schoone bewijzen van weldadigheid en liefde tot zijnen onderwijzer en vader. Zijne onderwerping aan dezen, die hem een meisje ten huwelijk wil geven, dat hij nooit gezien heeft, hoewel zijn hart niet meer vrij is, komt ons wat te Oostersch voor; ook in de oud-burgerlijkste huisgezinnen bij ons zal een vader zoo iets niet vergen. Doch het komt alles goed uit; de vader, die slechts vertrouwen en gehoorzaamheid begeert, heeft den smaak van den jongeling ongemerkt geleid, en diens geliefde lucile is juist de schoone, welke zijn vader onder haren waren naam, dien de zoon niet wist, voor hem bestemde. Men gist dit echter reeds in 't begin, en de verrassing is dus niet zeer groot. - Het karakter van eenen hier voorkomenden Gouverneur is edel, en het Ideaal van zulk eenen opvoeder, door aristus geschetst, steekt treffend af bij de onverdiende minachting, waarmede sommige dwazen dit verdienstelijk beroep behandelen. Daarentegen zijn de karakters van eenige jonge knapen, - regte monsters van zedeloosheid, waarvan de een zijn' vader besteelt, en een' ongelukkigen kamerdienaar deswege voor den Regter laat komen, de ander een deugdzaam meisje door een valsch huwelijk misleidt, en, toen zij zwanger is, te midden der hoofdstad aan de vertwijfeling overlaat, ja zelfs de brieven aan de ouders onderschept, - deze karakters zijn te zwart voor zulk een Tooneelspel; schoon wij tevens gelooven, dat dezelve, helaas! in groote hoofdsteden niet zeldzaam zijn. - Het vers op bl. 26 kon beter zijn, en heeft ons althans niet zoo veel bewondering afgeperst, als aan saintval. - In de vertaling
ontmoetten wij dikwerf eene geheel Fransche woordvoeging, vooral in de aanspraak van aristus, bl. 12-14, waar in het begin het woord zijnde ongepast voorkomt, terwijl op het midden van bl. 13 dat woord in onze taal volstrekt vereischt wordt. Een overzetter behoorde zijne taal in den grond te kennen.





{==241==} {>>pagina-aanduiding<<}

Beoordeeling.

Het Oude Testament de voorbereiding van het Nieuwe Testament, wel bijzonder ten aanzien van de leerstukken der Verzoening, der Drieëenheid en der Onsterfelijkheid, door W.E. de Peroncher. Te Utrecht, bij J. van Schoonhoven. Voor rekening van den Auteur gedrukt. 1812. In gr. 8vo. Behalve eene Voorrede van XVI, 608 Bl. f 3-12-:

Meermalen hadden wij gelegenheid in onze vaderlandsche Maandwerken met lof te gewagen van den arbeidzamen de perponcher, nu eens als wijsgeer en zedekundige, dan wederom als bijbelvriend of godgeleerde ten nutte zijner landgenooten optredende. Ondanks 's mans klimmende jaren, begeeft hem zijn lust en ijver niet. Getuige hiervan zij dit zware, en voor het talrijkste kerkgenootschap in ons vaderland wel het meest belangrijke werk, dat hij onder bovenstaanden titel, en op eigene kosten, in het licht geeft. Voor dit aanzienlijk gedeelte der hervormde Christenen kan het voorzeker niet anders dan hoogst aangenaam zijn, dat de Heer de perponcher zich daartoe gezet hebbe, om uit het oude Verbond een aantal wenken en godspraken in geregelde orde bijeen te verzamelen, die hij acht betrekkelijk te zijn tot zoodanige leerstukken, als onder de nieuwe bedeeling duidelijker zouden geopenbaard zijn, en bij de gezindte, waartoe hij behoort, voor zoo vele geloofswaarheden erkend worden. Omtrent deze, en met name wegens de verzoening, drieëenheid, en onsterfelijkheid, is hij alzoo er op uit om aan te toonen, dat, van de vroegste tijden af, naar eisch der omstandigheden, eenige aankondiging van Gods wege gedaan zij, en wel met trapswijzen voortgang, naar mate de komst van den Messias naderde; zoo dat het oude Testament eene

{==242==} {>>pagina-aanduiding<<}
voorbereiding zij van het nieuwe, ‘waarin de vervulling gevonden wordt van alles, wat bij de voorbereidende huishouding was bedoeld.’ - ‘Want,’ om de woorden van onzen Schrijver, betrekkelijk den Bijbel, hoezeer met weglating of bekorte aanwijzing van andere stukken, hier over te nemen, ‘deze groote verzameling (de Bijbel), opgesteld door schrijvers van zeer verschillenden aanleg en geest, behelst, behalve hetgene tot den natuurlijken godsdienst, zedeleer, volksgeschiedenis, handelingen der Voorzienigheid, menschenkennis en waereldkennis betrekking heeft, alvoorts een grootsch ontwerp tot redding en heil van 't menschdom, aangekondigd, afgeschaduwd, voorspeld, door genoegzaame merkteekenen, bij de vervulling, herkenbaar gemaakt. Dat ontwerp zelve, eindelijk, onder aanwijzing van geheimenissen en verborgenheden, wel ondoorgrondelijk voor 't verstand, maar tog troostrijk voor 't hart, verklaard, ontwikkeld, en onder alle deszelfs opbeurende uitzigten, hooge bestemmingen en heerlijk uiteinde tot volkomenheid toe ontvouwd.
Maar (vervolgt hij) hoe rijst nu de bewondering, wanneer men, te midden deezer zoo oneindige verscheidenheid, de volkomenste eenheid, de geheele verzameling door, ziet heerschen? Altoos en overal éénen ongestoord voordtreedenden gang, ééne en dezelfde zig altoos gelijk blijvende leer. En dit in alle de deelen, bij den aanvang, in den voordgang, bij de laatste voltojing, alles bestendig eenvormig, bestendig eenstemmig, en dus alles het egt kenmerk der waarheid draagende. Want alleen de waarheid is één. De afwijkingen daarentegen zijn duizendvoudig, verwijderen zig hoe langer hoe verder van elkaâr, en spreeken elkanderen hoe langer hoe sterker tegen, naar 't eigen character en ook onderscheidend kenmerk der dwaling.’
Op dezen grond derhalve, in zijne inleiding gelegd, en daar alreeds uitvoeriger voorgedragen, wegens de leere en inhoud der H.S., bijzonder omtrent de leerstukken, op den

{==243==} {>>pagina-aanduiding<<}
titel genoemd; rust deze arbeid van den Heere de perponcher; en gaat hij vervolgens over, om, in een zevental hoofdstukken, door den ganschen inhoud des Bijbels heen, de godspraken en wenken aan te wijzen, welken hij van oordeel is, dat op meergedachte leerstukken doelen. Deze toch onderstelt hij steeds ten volle waar en baarblijkelijk zeker te zijn uit de openbaring des nieuwen Verbonds; en geeft hij ten meeste in de inleiding eenige vlugtige redenen op voor dit zijn geloof. In elk der hoofdstukken doorloopt de Heer de perponcher vervolgens eenig tijdvak des Bijbels; en behelst dus het Iste de godspraken en wenken, verleend aan de oudvaders der eerste wereld. Het IIde, die ten tijde van Noach, Abraham, Jakob, en Job. Het IIIde bepaalt zich tot Mozes tijd. Het IVde spreekt van die, welke ten tijde van Josua, de Rigteren, Saul en David verleend zijn. Het Vde behandelt den tijd van Salomo tot koning Hiskia. Het VIde gewaagt van de openbaringen, bij den aanvang van de eeuw der Profeten, onder het leven van laatstgezegden vorst, en doorloopt bepaaldelijk het boek van Jesaias. Terwijl het VIIde zich uitstrekt over de laatste tijden van het O.T.
Welken invloed de toestanden der wereld, of van het Israëlitisch volk, hunne lotgevallen, en vordering of teruggang in verlichting, gehad mogen hebben op de verleende openbaringen, en hoedanige rigting, toon en houding, dien ten gevolge, de godspraken en wenken, omtrent de toekomstige bedeeling onder den Messias, hebben aangenomen, ontwikkelt de Heer de perponcher veelal bij ieder hoofdstuk; en trekt hij eindelijk, ten slotte zijns werks, alles te zamen, wat in de verschillende zeven tijdperken van het O. Verbond kenbaar wierd, ten aanzien van de leere der drieëenheid en die der onsterfelijkheid.
Wie eenigzins den wijden omvang van dit boekdeel en den aard van het geschrift nadenkt, gevoelt terstond, hoe weinig ons bestek gehengt, dat wij den Schrijver volgen, of eenig voldoend uittreksel kunnen geven van dezen zijnen arbeid. Den geregelden gang en zamenhang des werks ont-
{==244==} {>>pagina-aanduiding<<}
waart men ook dadelijk uit het gezegde. Maar inzonderheid moet het betoog van 's mans denkwijze omtrent de leerstukken, waarvoor hij pleit, op het gezag van schriftuurteksten, en zoo niet op de verklaring, althans op eene goede toepassing van een aantal derzelve rusten. Hieromtrent nu laat hij in de voorrede zich dus uit: ‘Misschien zou de een of ander hebben gevorderd, dat ik mij hadde scheep begeeven op de onbegrensde zee van de verschillende gevoelens, opvattingen, gissingen, verklaaringen, en vernuft-speelingen der uitleggers, over iedere bijzondere plaats; om die te vergelijken, te toetsen, te beoordeelen, te weerleggen of aan te neemen en te bevestigen. Maar, goedgunstige leezer(s)! dan zou ook de geduldigste uit u, onder de meenigte der zwaare boekdeelen, - en ik nog veel vroeger onder den arbeid bezweeken zijn.’ Hoe veel meer dan zijn wij, die het in menigerlei opzigt met den Heere de perponcher, wegens de godspraken en wenken, betrekkelijk de drieëenheid, en zijne begrippen omtrent de leere der verzoening, niet eens zijn, door hemzelven niet vrijgesteld van zulk eene omslagtige taak? Wij schrijven toch geene wederlegging, maar wel een toetsend verslag, om onze lezers' bekend te maken met dit in druk verschenen werk. Ook vleijen wij ons in geenen deele ‘eene toverroê te hebben gevonden, magtig genoeg, om eensklaps den langen strijd (der verdeeldheid in godgeleerde gevoelens) in vreedzaame eenstemmigheid te doen eindigen.’ Neen! genoeg zij het ons, zoo wij, door liefderijke verdraagzaamheid, de eenigheid van geest onder
de Christenheid, in zoo vele secten vaneengescheiden, helpen bewaren, en onzen Schrijver in bescheidenheid navolgen. Wij zeggen dus alleen, dat de Heer de perponcher ons toeschijnt, in zijne toepassing van het woord der Schrift, stipt genoeg het gewone pad in te slaan, waarop een aantal geleerde en zeer beroemde mannen uit zijn kerkgenootschap hem zijn voorgegaan. Alleen, gelijk wij weinig op hebben met het gebruiken van het woord drieëenheid, zoo

{==245==} {>>pagina-aanduiding<<}
berucht in de kerkelijke geschiedenis, als onbekend in den geheelen Bijbel, dus heeft het ons zeer mishaagd, dat hij hetzelve door de benaming van geheimzinnig meervoud bovendien verwisseld heeft. Ook erkennen wij gaarne, dat de Schrijver, ten doel hebbende om wegens dat leerstuk den voortgang der verlichting onder het O. Verbond aan te toonen, en hierdoor gebragt tot uitbreidingen over die verborgenheid, meer dan eens van woorden zich bediend hebbe, wier zin ons of geheel duister is, of die (gelijk op bl. 320) eene dadelijke onbestaanbaarheid insluiten. Verder bevreemdde het ons in den Heere de perponcher, wien wij, behalve in zaken, de godgeleerdheid betreffende, den eernaam van eenen wijsgeerigen denker niet mogen weigeren, dat hij, voor gedachte leerstuk der kerke, niet alleen bij andere Christenen betwiste plaatsen (*) te berde bragt, maar ook de zoodanigen, als bij calvijn, of latere voorstanders der drieëenheid, gewraakt en betwijfeld werden. Men zie, wat dezen over Gen. XVIII:2. XIX:26, Psalm XXXIII:6. Spr. VIII:22 en XXX:4 geschreven hebben. Trouwens, daar wij, op bl. 110, met ronde woorden lezen, ‘dat de uitkomst de beste uitlegster aller voorspelling is,’ kan het uitgaan van dezen grondregel onzen Schrijver ligt te ver hebben weggesleept in het ontdekken, gelijk van wenken nopens de drieëenheid, dus ook van afschaduwingen wegens
den weg der verzoening onder de Mozaïsche bedeeling. Zelfs dat aantal godspraken, welke de Heer deperponcher toepasselijk acht op den Messias en diens rijk, zouden wij zwarigheid maken, allen onder de wezenlijke voorzeggingen te rangschikken. Wij

{==246==} {>>pagina-aanduiding<<}
immers houden het daarvoor, dat de waarheid beter gestaafd wordt door blijkbaar gezag, dan wel door menigte van getuigenissen: en, zoo men al bij de Profeten eene tweede en afgelegener bedoeling, behalve de eerste en onmiddellijke, onderstellen mag, is het toch, van den anderen kant, uitgemaakt, dat niet zelden plaatsen uit het O. Verbond in het nieuwe alleen bij toespeling, en naar de wijze der Joden, aangehaald werden, die niemand, op goeden grond, als voorspellingen vermag aan te zien. (*). Met dit al, wetende hoezeer men ook te dezen oneens is onder de schriftverklaarders, beoogen wij geenszins de zaak door enkele magtspreuk af te doen, en kunnen wij in onze beoordeeling van een zoo uitgebreid werk, als dat des Heeren de perponcher, weinig anders dan eenige voorname punten aanroeren. Daarlatende, derhalve, van welk eene waarde 's mans arbeid te rekenen zij, in het bijzonder voor zijne geloofsgenooten, betuigen wij hem onzen dank, dat hij ten aanzien van het derde der meergenoemde leerstukken, dat der onsterfelijkheid, den grond en voortgang der verlichting omtrent die waarheid onder de oude bedeeling zoo wél gelegd, nagespoord en uiteengezet hebbe, als wij ons herinneren ergens gelezen te hebben. Ten naderen bewijze verzenden wij onze lezers tot het beknopt verslag, door den Schrijver aan het einde van hoofdst. VII gevoegd.
Over den stijl en de spelling van den Heere de perponcher behouden wij liefst het stilzwijgen, daar de proeven, van ons te berde gebragt, alreede voldingen, dat hij zich te dezen niet zeer naauwkeurig betoond heeft te zijn. Maar leggen wij de pen neder, met afscheid te nemen van dezen waardigen man, dien wij meer voor de bespiegelende wijsgeerte, of de zedekunde, dan voor de godgeleerdheid berekend achten.





{==247==} {>>pagina-aanduiding<<}

De Christus-regering, zigtbaar in de gesteldheid en geschiedenis der zeven Aziatische Gemeenten; voorgesteld in een zeventiental Leerredenen, door C.A. van den Broek, in leven Predikant te Rotterdam. Te Dordrecht, bij P. van Braam en A. Blussé en Zoon. 1812. In gr. 8vo. XX en 468 Bl. f 4-10-:

De steller van deze Leerredenen wordt in het voorberigt geteekend, als een allerbeminnelijkst en achtingwaardigst mensch, en als een uitmuntend Leeraar. Wij hebben hem eenigzins gekend, en onderschrijven, voor zoo verre wij hem kenden, gaarne deze schoone getuigenis. Zij stemt ten volle overeen met alles, wat wij van hem vernamen; en dit geschrift, met welks aankondiging wij thans bezig zijn, weerspreekt dezelve niet. Met veel genoegen lazen wij deze Leerredenen, en beklaagden in ons hart de Gemeente van Rotterdam, dat zij eenen man van zoo veel kunde, goeden smaak, bondig oordeel, schrander vernuft en liefderijken ernst zoo spoedig heeft moeten verliezen. Slechts drie en een half jaar mogt zij zich in zijn licht verheugen, en in den bloei zijner dagen werd hij aan haar ontrukt. Maar ook dit gebeurde niet buiten het bestuur eener altijd wijze en goede Voorzienigheid, die daarenboven de smartelijke wonde, haar toegebragt, door de toeschikking van den voortreffelijken clarisse, uitnemend verzacht heeft. Geen wonder, dat vele leden der Rotterdamsche Gemeente, die dikwijls zoo groote leering en stichting uit de mondelinge voordragt van den waardigen van den broek getrokken hadden, en hunne harten met achting en liefde voor hem vervuld gevoelden, na zijnen dood er sterk op drongen, dat er eenige van zijne nagelatene Leerredenen in het licht mogten verschijnen, en zij alzoo gelegenheid verkrijgen, om nog eens te lezen en te overdenken, wat zij met zoo veel nut en genoegen gehoord hadden. De Weduwe des Overledenen heeft dan ook

{==248==} {>>pagina-aanduiding<<}
aan dezen Christelijken wensch wel gehoor willen geven, en te dien einde het handschrift der Leerredenen, in dezen bundel vervat, overgegeven. Dezelve hadden bijzonder de aandacht der Rotterdamsche Gemeente getrokken, en reeds bij zijn leven had de Heer van den broek derzelver uitgave in ernstige overweging genomen. Daarom is na zijn overlijden daarop de keuze gevallen. Indien hij zelf deze taak had mogen volbrengen, zou hij dezelve nog meer beschaafd, en in eenen anderen vorm aan het publiek hebben aangeboden. Nu verschijnen zij, zoo als zij daar lagen, zonder eenige aanmerkelijke verandering; en wij moeten het allezins goedkeuren, dat de uitgever zich daarvan heeft onthouden. Al waren zij ook door zulk eene verandering verbeterd, zouden zij echter daardoor in waarde verloren hebben voor de vereerders en vrienden van van den broek, die een gedenkteeken van hem, en niet van den uitgever, verlangden. Daarenboven mogen zij zich in hare tegenwoordige gedaante zeer wel vertoonen, zonder eenig gevaar, dat zij de nagedachtenis van haren vervaardiger zullen onteeren.
De Lezer zal in deze Leerredenen geene doorloopende verklaring der zeven Brieven aan de Aziatische Gemeenten aantreffen. Slechts enkele verzen uit dezelve zijn ten tekst gekozen; maar die keuze is zoo ingerigt, dat zij gereede aanleiding gaf, om de gesteldheid en geschiedenis van elke Gemeente na te sporen, en den Zaligmaker, als den Heer en Bestierder van zijne Kerk, uit verschillende oogpunten voor te stellen. De teksten, aan het hoofd dezer Leerredenen geplaatst, zijn Openb. II: vs. 2, vs. 7b., vs. 8 en 9, vs. 10 en 11, vs. 16 en 17, vs. 21, vs. 26-28, Hoofdst. III: vs. 4, vs. 10, vs. 11 en 12, vs. 14, 15 en 16, vs. 17 en 18, vs. 19, vs. 20, vs. 21, en vs. 22. In deze teksten komen menigvuldige vreemde spreekwijzen en beelden voor, die alle, voor zoo verre dit geschieden kon, zeer eenvoudig en duidelijk worden verklaard; en, schoon wij in die verklaringen wel niet veel nieuws hebben aangetroffen, vonden wij echter overal, naar ons inzien, de beste gekozen en

{==249==} {>>pagina-aanduiding<<}
oordeelkundig gestaafd. Zonder zich in gissingen en fabelen te verliezen, zegt de Schrijver van elke der Aziatische Gemeenten zoo veel, als hij uit deze Brieven en andere echte bescheiden met zekerheid of waarschijnlijkheid kon weten en opmaken. En daarenboven stelt hij telkens den Zaligmaker uit een bijzonder, belangrijk oogpunt voor, dat altijd betrekking heeft tot het bestuur, dat Hij over zijne Gemeente voert. De twee laatste Leerredenen geven een overzigt over het geheel, en herinneren kort, wat in de voorgaande van de Aziatische Gemeenten en derzelver Heer gezegd was. - Naar ons inzien, zou de XVIIde Leerrede er niet bij verloren hebben, indien de verschillende oogpunten, waaruit de Heer der Kerke beschouwd was, daarin anders gerangschikt en tot een geregeld geheel gebragt waren; dat wel had kunnen geschieden. Maar misschien was ook de orde, door den Schrijver verkozen, geleidelijker voor de Gemeente, tot herinnering van het te voren gehoorde.
Indien wij eene doorloopende schets van elke dezer Leerredenen wilden leveren, zouden wij of dorre, eenzelvige geraamten geven, of veel te uitvoerig worden moeten. Voor korte en tevens belangrijke uittreksels zijn zij niet geschikt. Liever willen wij, tot eene aanprijzende proeve van stijl en schrijfwijze, het volgende uit de XIIde Leerrede voor onzen Lezer afschrijven. Zij handelt over de woorden van den Zaligmaker aan de Gemeente te Laodicea: want gij zegt: ik ben rijk en verrijkt geworden en heb geens dings gebrek, en gij weet niet, dat gij zijt ellendig en jammerlijk, en arm, en blind, en naakt, enz. Ter toepassing zegt van den broek onder andere:
‘Er is niets algemeener onder de belijders van het Christendom in alle tijden, en toch niets gevaarlijker, dan dat wij in ons eigen oordeel rijk zijn en in Jezus oordeel arm. Onze hooggevoelendheid ondergaat wel verschillende wijzigingen; maar het is beklagelijk genoeg, indien wij in de hoofdzaak naar den Laodiceër gelijken, en ons gelukkig wanen, zonder het te zijn.
Deze gesteldheid staat menigmaal in verband met onze

{==250==} {>>pagina-aanduiding<<}
gesteldheid naar de wereld. De rijke wordt dikwerf reeds geroemd wegens zijne godsdienstigheid en belangstelling in het Evangelie, wanneer men zulks in den armen naauwelijks zou opmerken. Hij mist vele gelegenheden om een vrijmoedig woord van berisping en vermaning te hooren. Hij is aan meerdere afleiding, verstrooijing, vleijerij en andere verzoekingen; welke nadeeligen invloed op ons hart kunnen hebben, blootgesteld; en loopt dus te meer gevaar, om met zichzelven te vrede te zijn, en zijn eeuwig welzijn te verwaarloozen.
Deze gesteldheid staat in verband met den geest der tijden. Deze aanmerking geldt omtrent de Laodiceërs, en geldt ook omtrent ons. Wanneer er eene zekere verwildering van zeden en beginselen plaats heeft, en men alle godsdienstleer wil doen uitloopen op eenige burgerlijke braafheid, waartoe een Heidensch wijsgeer met zijne zedelessen ons van zoo veel dienst kan zijn, als Jezus met zijn Evangelie, dan kan men al ligt rijk zijn, en aan niets gebrek hebben. En, Tochoorders! schoon elke tijd zijne dwaling en zijne ondeugd had, zoo kan echter niemand tegenspreken, dat er naauwelijks immer een tijd geweest is, waarin men zich zoo veel moeite geeft, om het Evangelie uit den Godsdienst en Jezus uit het Evangelie weg te nemen, als in onzen leeftijd.
Deze gesteldheid staat zeker in verband met het diep bederf, dat in ons ligt. Wij hebben zoo gaarne iets, waarop wij ons verheffen, ten minste gerust stellen; wij verlangen ons te kunnen ontslaan van een gezet en ernstig nadenken omtrent onszelven en onze verwachting voor de eeuwigheid; wij hebben iets tegen dien weg van diepen ootmoed en naauwgezette heiligheid, die met het opregte geloof in den Zaligmaker moet gepaard gaan.
Tochoorders! hoe ligt kunnen wij dan onszelven misleiden! Wordt het hierdoor niet zeer waarschijnlijk, dat er in deze vergadering menschen gevonden worden, die van zichzelven denken, dat zij rijk en verrijkt zijn en aan

{==251==} {>>pagina-aanduiding<<}
niets gebrek hebben, en tot welken Jezus door zijn Evangelie zegt: ‘Gij zijt jammerlijk arm?’
Dit weinige zij ter proeve genoeg.

Hulde aan Eward Jenner en allen, die zich, door de verbreiding en bevordering der Koepok-inenting, aan de menschheid hebben verdienstelijk gemaakt. Een woord aan dezulken, welke de echtheid van de beveiliging dezer kunstbewerking voor de menschenpokken nog betwijfelen. Door J.J. Walop, M.D. te Rotterdam, Aldaar, bij N. Cornel. In gr. 8vo. 53 Bl. f :-8-:

Behoeft dan de weldadige koepok nog al meerdere aanprijzing? - maar al ware dit zoo niet, de naam van eenen weldoener verdient altijd dankbaar aandenken en hulde. De dag van den 14 Mei wordt, als die der geboorte van deze kunst, in Engeland feestelijk gevierd; men volgt dit in Pruissen, en overal wordt de naam van jenner gezegend door de vele duizenden, welke aan hem hun leven, of dat van hunne dierbaren, verschuldigd zijn. Het stukje van Doct. walop bevat eene vertaalde redevoering van den Hoogl. hufeland bij zoodanig eene plegtige feestviering in het Inentings-institut te Berlijn; de vertaler heeft er eenige geschiedkundige noten en aanteekeningen bijgevoegd, waarmede nog overgeblevene vooroordeelen tegen dit zoo heilzaam behoedmiddel worden tegengegaan, terwijl alles door een voor deze kunstbewerking vereerend en opwekkend woord wordt voorafgegaan. Het zich openbaren van de natuurlijke ziekte in den omtrek van en in de stad Rotterdam zelve gaf tot deze uitgave aanleiding; en wij wenschen hartelijk, dat dit boekske het door den vervaardiger bedoelde nut overal in ons land overvloedig mag bereiken. Landgenooten, wien deze onze aanmelding ter hand komt! gij zijt verantwoordelijk voor het leven der uwen, en voor dat van die velen, welke door de uwen konden

{==252==} {>>pagina-aanduiding<<}
besmet worden; al waart gij zelf nog niet volkomen overtuigd, daarvan moet gij toch overtuigd zijn, dat deze kunstbewerking volstrekt geene schade doet; en, wat het gerucht soms ook in omloop bragt en nu op nieuw weder in omloop brenge, waar is de geneesheer, die openlijk en met zijnen naam er voor durft uitkomen, dat hij de natuurlijke ziekte in vroeger naar eisch gevaccineerde voorwerpen nog aantrof? Eer hebbe het hart van den man, die zijne ondervinding wereldkundig maakt; maar die het niet openlijk zeggen durft, en het intusschen den minkundigen in het oor wilde fluisteren, verdient bij iederen geneesheer en bij iederen menschenvriend diepe verachting. Ieder vernieuwd gerucht ten nadeele der koepok is eene oproeping aan den geneesheer om daadzaken publiek te maken, bijaldien zulk gerucht ook maar eenigzins grond had. En het volkomen ongeloof aan hetzelve van iederen verstandigen, zoo lang de geneesheeren zwijgen, is een te vereerend vertrouwen, dan dat men een oogenblik twijfelen zou, dat eenig man van eer, wien zijne praktijk tegen het voldoende of onschadelijke dier inenting daadzaken opleverde, dit vertrouwen verraden zou, door zijn stilzwijgen voor het publiek.
Hoezeer ook uit deze hulde aan jenner blijkt, dat de koepok en derzelver voorbehoedend vermogen vóór hem niet geheel onbekend was, zoo geschiedt hier toch aan 's mans verdiensten, als die het eerst deze gewigtige ontdekking, toen hij zelf die maakte, behoorlijk navorschte, en ons van de menschenpokken, dien ijsselijken geefel, heeft verlost, allezins regt.




Museum, of: Verzameling van Stukken ter bevordering van fraaije Kunsten en Wetenschappen, door Matthijs Siegenbeek. Iste Deel. Te Haarlem, bij A. Loosjes, Pz. 1812. In gr. 8vo. 233 Bl. f 2-2-:

Dit werk strekt, volgens het voorberigt, ten vervolge der Euterpe, 't welk de Hoogleeraar, in vereeniging met

{==253==} {>>pagina-aanduiding<<}
zijnen vriend kantelaar, in twee stukken heeft uitgegeven, en van welks tweede stuk wij in het voorleden jaar een vrij uitvoerig verslag gaven. Behalve de meerdere uitgebreidheid der stukken of deelen, blijft de aard, aanleg en strekking, volgens de genoemde voorrede, dezelfde als die der Euterpe, zoo dat wij ons in het verslag van dit nieuwe werk eenigzins bekorten kunnen.
Het eerste stuk loopt over lambert ten kate, hermansz., den voortreffelijken Hoofdgrondlegger der Nederduitsche Letterkunst, (waarom niet Taalkunde?) door den Hoogleeraar tollius, voorgelezen in eene openbare vergadering der Maatschappij van Nederlandsche Letterkunde te Leyden. In een' mannelijken stijl schetst de Schrijver de verdiensten van onzen voortreffelijken Landgenoot, die, als tijdgenoot van t. hemsterhuis en a. schultens, niet minder lof omtrent de moedertaal, dan genen omtrent het Hebreeuwsch en Grieksch verdienden, daar hij de spraak, door vergelijking met de verwante oude en nieuwere talen en tongvallen, tot eene vaste analogic terugbragt, welke den grondslag van alle volgende taalkundige stelsels geworden is.
Daar deze verdiensten van onzen beroemden Taalkenner vrij algemeen bekend zijn, deelen wij liever twee aneedoten mede, die hem ook van de zijde der kunst in een zeer voordeelig licht plaatsen. Hij was het, die den schilder van huisum den raad gaf, om zijne bloem- en fruitstukken, in plaats van op donkere, op heldere gronden te schilderen, hetwelk de waarde dier stukken meer dan tiendubbel verhoogde. De beeldhouwer xavery eens eenen jupiter fulgurator niet naar zijn' zin kunnende tressen, nam ten kate, die de moeijelijkheid juist zoo groot niet achtte, na lang tegenstreven, beitel en hamer, en trof, naar het oordeel des beeldhouwers, den Dondergod volmaakt. Zoo waar is het: Omnes artes, quae ad humanitatem pertinent, habent quoddam commune vinculum!
De tweede verhandeling is van den Hoogleeraar siegenbeek, en loopt over den grooten laurens de-
{==254==} {>>pagina-aanduiding<<}
medicis. Het verheugt ons, den Schrijver met zoo veel geestdrift te hooren spreken over den onder ons min bekenden Staatsman, Geleerde en Dichter, wiens vergelijking met perikles wij zeer juist en treffend vonden, en die misschien meer dan iemand tot de herleving der Letteren heeft bijgedragen. Gaarne wenschten wij dan ook, dat een genoegzaam vertier den uitgever van het leven zijns zoons, leo X, door den bekwamen en oordeelkundigen roscoe, mogt aanmoedigen tot de naauwkeuriger bekendmaking, onder ons, van het leven des nog grooteren vaders, mede door de keurige pen van roscoe beschreven. Doch dit in 't voorbijgaan. De voornaamste trekken van het leven dezes uitstekenden burgers, die, zonder eenigen titel, alleen door de achting en liefde zijner stadgenooten Florence bestuurde en Italië in evenwigt hield, zijn hier zeer wel opgezameld, en tot één geheel gebragt met 's mans ongemeene letterkundige verdiensten, daar hij niet slechts beminnaar en beoefenaar der Dichtkunst en Wijsgeerte, en bewonderaar, vol geestdrift, van den goddelijken plato, maar ook een zeer werkzaam begunstiger van alle takken der Letterkunde was. In dit laatste opzigt heeft vooral de klassische Litteratuur, door het aanmoedigen der Grieksche taal, en het opsporen van handschriften der groote vernuften van Griekenland en Rome, zeer veel aan laurens te danken. Men voege hierbij zijne onbekrompenheid en lieftaligheid in het ondersteunen van, en den omgang met geleerden; zijne deugdzame staatkunde, en edele opossering, toen hij zich, tot redding zijner landgenooten, weerloos aan den Koning van
Napels in handen stelde; zijne zucht voor ernstige bespiegelingen, en zijnen doorgaans onberispelijken levenswandel, (eene dubbele verdienste in die tijden, de eeuw van het gruwelijk verraad der pazzi's, van alexander VI en cesar borgia) dan zal men de uitdrukking van een' Nederlandschen staatsman, waarmede de Hoogleeraar deze uitmuntende levensschets besluit, niet te sterk vinden: ‘Rampzalig de koude en verdraaide ziel, die zijne uitstekende verdiensten niet gevoelen kan! Men

{==255==} {>>pagina-aanduiding<<}
kan met volle gerustheid zichzelve schatten naar de bewondering, waarmede men voor hem bezield is.’
Als bijlage dient een verhaal wegens de laatste oogenblikken van laurens, getrokken uit een' brief van politianus, en 't welk blijken van de godvruchtige gezindheden des grooten mans oplevert.
Hierop volgt een vertoog van den Heer ten brink over den Rei van Korinthische Vrouwen, in de Medéa van euripides, waarin die Letterkundige den Griekschen Dichter zoekt te verdedigen tegen een verwijt, hem door p. corneille en dacier gedaan, wegens de geheimhouding van den schrikkelijken aanslag tegen den Koning kreon en zijne dochter, dien medéa aan den Rei ontdekt, en dien deze, uit onderdanen dezes Konings bestaande, had behooren te openbaren; terwijl hardion, om deze op te lossen, medéa zelve als gebiedster van den Rei en van een gedeelte van Korinthe beschouwde. Na de wederlegging dezer laatste onwaarschijnlijkheid, pleit de Heer ten brink euripides van de genoemde onwaarschijnlijkheid vrij, door onderscheiding tusschen natuurlijke en kunst-waarschijnlijkheid. De Rei was nu eenmaal onmisbaar op het Grieksche Tooneel, en als zoodanig moest medéa hem haar geheim betrouwen, daar hij door de jammeren dier zwaar verongelijkte vrouwe tot een diep medelijden voor haar, en verontwaardiging tegen haren ondankbaren echtgenoot, gestemd was, 't welk de Dichter hem op verscheidene plaatsen zeer sterk doet uitboezemen. Dan juist dit gebrek aan natuurlijke waarschijnlijkheid, waartoe de tegenwoordigheid van den Rei den Dichter noodzaakte, is eene der redenen, om welke de Heer ten brink dit ‘overblijfsel van den vrij ruwen oorsprong des Treurspels’ over het algemeen niet zeer gunstig beöordeelt, en althans niet, gelijk sommige Duitschers, in onze nieuwere Letterkunde terug wenscht.
Bij dit vertoog, 't welk onzes inziens met veel oordeelkunde en belezenheid is uitgevoerd, geeft de Schrijver ook eenige vrij uitgebreide proeven van zijne vertaling der Me-
{==256==} {>>pagina-aanduiding<<}
déa, in Alexandrijnsche verzen. Dezelve zijn doorgaans vloeijend, en, in zoo verre wij dezelve met het oorspronkelijke vergeleken hebben, ook getrouw. Slechts eenige plaatsen zullen wij mededeelen, waarin ons de zin van euripides te zwak schijnt uitgedrukt te zijn.

'k Heb niets meer te hopen of te duchten, 

zegt medéa bij den Heer ten brink. - τὶ μοι ζῆν κέρδος? Waartoe dient mij het leven? vraagt zij bij euripides. Iedereen gevoelt, dat deze kortheid, deze vraag, oneindig krachtiger is, dan de bovenstaande vertaling, of liever omschrijving. Ook op het volgende slaat het dan beter: Ik heb geen vaderland, geen huis enz.
Dezelfde aanmerking geldt eenige regels verder. Medéa zegt: ουκ ἔςιν ἄλλως. Het is niet anders.
Ten brink:

Mijn lijden is te groot, om zonder wraak te blijven. 

Het Grieksch duidt hier blijkbaar het onverzettelijk besluit van medéa tot wraak aan, waartegen niets baten kan; in het Nederduitsch is het meer eene Apologic.
De volgende vraag van den Rei, of zij dan haar kroost zou willen vermoorden, beantwoordt zij aldus: Dus wordt mijn echtgenoot best getroffen, (woordelijk: gestoken.)
In de vertaling:

Zoo wreek ik mij het best op Jason, d'ongetrouwen. 

Het oorspronkelijke bedoelt blijkbaar, dat de slagen, die zij hare kinderen wil toebrengen, eigenlijk slechts op jason, of op het dierbaarste wat hij heeft, gemunt zijn. Deze voor medéa zeer gepaste uitdrukking is door den Heer ten brink met wreken te zwak overgebragt; te meer, daar hij even te voren dit woord ook gebruikt had.
Men ziet hieruit, dat ons hoezeer de wezenlijke ver-
{==257==} {>>pagina-aanduiding<<}
diensten van den Vertaler, vooral in het kritisch gedeelte en de overbrenging der Reijen, hulde doende, echter hier en daar eene zekere wijdloopigheid, welke aan eenige plaatsen de vereischte kracht beneemt, voor verbetering vatbaar schijnt. Wij zijn overtuigd, dat de Heer ten brink zich over deze bescheidene aanmerkingen niet zal kunnen belgen.
De twee laatste stukken zijn weder van den verzamelaar zelven. Het eerste loopt over bossuet, gewoonlijk in Frankrijk met demosthenes vergeleken; iets, waarvan ook de Hoogleeraar, onder zekere bepalingen, niet vreemd schijnt. Dan, het komt ons voor, dat zoowel de vorm als de inhoud van beider Redevoeringen te veel verschillen, om deze vergelijking te doen steek houden, behalve alleen in het punt van hoogen ernst, en in de algemeene verdienste eener krachtige taal. Maar hoe vloeit bossuet over van beelden, in vergelijking met den steeds in de uitdrukking zoo eenvoudigen, als in den zin verhevenen, Atheenschen Redenaar! Hoe spaarzaam is hij in het jagen naar figuren, die men bij bossuet op elke bladzijde ontmoet! Demosthenes kon onmogelijk eene plaats als deze gesteld hebben, die ook de Heer siegenbeek afkeurt: (bl. 174.) De Oceaan, verbaasd van zich zoo dikwerf, onder zoo verschillende toerustingen, en om zoo onderscheidene redenen, te zien overgestoken; welke echter de eenige van dien aard in bossuet niet is. En de edele parrhêsie des Atheners vinden wij minder bij den Bisschop van Meaux, dan bij massillon, die zelfs door den Heer Kardinaal maurywegens een overdreven gebruik derzelve berispt wordt. Hoe veel verschilt ook niet de stof der beide Redenaars, hun Auditorium, hunne standplaats! Het komt ons dus voor, dat wij zoowel de Ouden, als de Fransche Kerkredenaars, als geheel afzonderlijk staande, doch elk in zijne soort voortreffelijke modellen, mogen aanmerken. Dat toch de plegtige gelegenheden, welke de lijkredenen van bossuet deden
ontstaan, dood en eeuwigheid, het graf van de grooten der aarde, en de onomkoop-
{==258==} {>>pagina-aanduiding<<}
bare Regter, - dat deze het in gewigt ook bij de verhevenste onderwerpen van demosthenes winnen, zal niet ligt iemand ontkennen. Juist uit dien hoofde komt ons echter de vergelijking van bossuet tusschen condé en turenne, als krijgslieden, (door den verhandelaar op bl. 188 overgenomen) hoe fraai ook de tegenstellingen zijn mogen, volstrekt ongepast voor. Wat zegt het, of de man, wiens intrede in eene geheel nieuwe, bovenaardsche loopbaan wij vieren; wat zegt het, op welk eene meer of min kunstige wijze hij het krijgsmansberoep hier hebbe uitgeoefend? De Christen-Kerkredenaar is hier verre beneden cicero, die, in zijn' droom van scipio, den grooten Afrikaan de dingen dezer wereld als nietig doet beschouwen, en veel korter bij de daden van zijn' naneef vertoeven, dan hier de Bisschop van Meaux, die geheel andere dingen te behandelen had, bij de vergelijking der twee Helden, als meesters in de Taktiek. Zie ook de plaats op bl. 193. Veel schooner, doch ook geheel anders, en regt in den geest van zijn onderwerp, is het slot dezer Redevoeringe, (bl. 205) een der uitmuntendste stukken van ware welsprekendheid.
Eindelijk vindt men hier eene vertaling in verzen der beroemde Episode van nisus en euryalus uit virgilius, met de gewone vlijt en naauwkeurigheid des Heeren siegenbeek bewerkt.





De laatste Zeetogt van den Admiraal De Ruiter, in twaalf Boeken, door A. Loosjes, Pz. Te Haarlem, bij A. Loosjes, Pz. 1812. In gr. 8vo. 456 Bl. f 8-12-:

Hoezeer de eerste onzer Zeehelden, niet slechts door de geschiedpen van brandt, maar ook door meer dan éénen Dichter, vooral door onzen grooten feith, voor de vergetelheid bewaard is, zoo lang Nederlandsch bloed door onze aderen vloeit; zoo geeft het leven van dezen uitstekenden man, die even hoog staat in den rang van zedelijke,

{==259==} {>>pagina-aanduiding<<}
als van krijgskundige grootheid, toch nog eene zeer rijke en aangename stof ter poëtische bewerking. Terwijl onze oudere Dichters eenige van 's mans heldendaden lyrisch bezongen, en feith het geheele leven van den Held in één overzigt vereenigde, heeft de Heer loosjes verkozen, de laatste levensdagen van de ruiter, en zijnen eeuwig gedenkwaardigen zeetogt naar Sicilië, ter stoffe van een geschiedkundig gedicht te kiezen. Immers, hoezeer wij niet geneigd zijn over namen te twisten, is echter het onderscheid tusschen een Heldendicht, 't welk noodzakelijk een groot ontwerp en de tusschenkomst van hoogere Magten (de Fabel of het wonderbare) vereischt, en het historische gedicht, waarvan lucanus in de Pharsalia het eerste staal gegeven heeft, al te groot, om ons hier niet van de vrijheid, welke de Dichter in zijne voorrede gegeven heeft, te bedienen, en den laatsten Zeetogt van de ruiter in de klasse der Historiedichten te rangschikken, daar dezelve zich vrij naauwkeurig bij het verhaal van g. brandt houdt, en hetzelve niet verlaat, dan in bijkomende omstandigheden, welke niets van het wonderbare hebben.
Wij zeggen dit echter niet, om de waarde van dit werk eenigermate te verkleinen. Verre van daar! het hoofddoel des Dichters, om het eenvoudig verheven karakter van den Zeeheld te schetsen, is hem, onzes inziens, uitnemend gelukt; en is er tot dat einde een zeer oordeelkundig gebruik gemaakt van vele kleine trekken, bij brandt slechts even aangeroerd, of hier en daar door zijn werk verspreid. Zoo Rec. naar zijn bijzonder gevoel dit stuk mag beöordeelen, zoo ontwaarde hij bij het doorlezen daarvan die zalige stemming, waarvan de Heer kantelaar aan het slot zijner onlangs verschenen Verhandeling over het Herdersdicht gewaagt, ‘de herdenking van meer schuldelooze zeden, en meer gelukkige tijden, dan wij mogen zien.’ Inderdaad weet ons de Heer loosjes, die zich de denk- en handelwijze, de zeden en gebruiken onzer voorzaten zoo zeer heeft eigen gemaakt, te verplaatsen in de eenvoudige woning van zijnen Held, in den schoot van zijn huisgezin,

{==260==} {>>pagina-aanduiding<<}
zijner Zeeuwsche familie, en aan zijn scheepsboord. Eenvoudige Natuur blinkt op zeer vele plaatsen van dit dichtstuk uit, b.v. op bl. 38, waar ruiter's dochter, te Vlissingen met den Predikant pots gehuwd, bij 's mans onverwachte aankomst haren echtgenoot toeroept:

‘....Mijn pots! kom af, kom af, daar is toch vader; 
Mijn hart bedroog mij niet - 't is vader zelf met neef 
De witte's vader! zie, hoe 'k van ontroering beef! 
Van vreugde bigglen mij de tranen langs de kaken. 
Dees drokte, dit gejuich doet ras haar zoontje ontwaken, 
Den kleinen thomas; en met kraaijend vreugdgeluid 
Steekt hij zijn handje en hoofd, met drift, ter slaapkribbe uit; 
Hij roept, daar hij de reên der blijdschap heeft vernomen: 
Help thomasje uit zijn krib: Grootvader is gekomen!’ 

Wee hem, die over zulke tooneelen den neus ophalen, of dezelve voor gemeen en kinderachtig mogt uitkrijten! Hij ware niet waardig homerus te lezen, wiens afscheid van hector en andromaché de Heer loosjes hier naar ons gevoel uitmuntend nagevolgd en op hedendaagsche zeden heeft toegepast, gelijk ook kort daarop hector's bede voor astyanax in die van deruiter voor den kleinen thomas is nagebootst.
Gaan wij nu over, om het beloop van dit gedicht kortelijk te schetsen, en daarna de bijzondere schoonheden en feilen, die wij daarin ontmoet hebben, op te geven.
De ruiter, van Martinique teruggekeerd, genoot de stille huisselijke rust met zijne echtgenoote, toen, reeds laat in den avond, de Predikant somer, zijn schoonzoon, hem komt melden, dat het gerucht hem op nieuw tot Vlootvoogd doodverwt. Peinzend over een en ander valt de grijsaard in slaap; een droom doet hem zijn' overledenen zoon adriaan zien, en eene stem voorspelt hem ‘binnen kort’ zijne verheffing tot de reijen der Gezaligden. Intusschen brengt een renbode het besluit der

{==261==} {>>pagina-aanduiding<<}
Staten, ruiter's aanstelling behelzende. Kort daarna komt de Raadpensionaris fagel, uit naam der Staten, met den Held over de onderneming spreken, die, tot hulp van Spanje, naar Sicilië bestemd is. De ruiter toeft den staatsman aan den gullen oud-vaderlandschen disch, die hier eigenaardig beschreven wordt. Na fagel's vertrek, besluit de Vlootvloogd, eer hij aan boord ga, zijne maagschap in Vlissingen te bezoeken. De daartoe ondernomene reis, over Haarlem, Leyden, Delft, Rotterdam en den Brielle, schildert met fiksche trekken de voornaamste merkwaardigheden dier steden, welke de ruiter aan zijnen neef de witte, zijn' reisgenoot, doet opmerken. Daarop volgt het reeds aangehaalde tooneel te Vlissingen, waar de ruiter onder andere ook den loots marijn, zijn' grijzen buurman, aantreft, een Zeeuw van den echten stempel. Het voortreffelijk karakter van de ruiter verloochent zich hier niet, en hij schaamt zich, als Admiraal, Hertog en Ridder, geenszins den gemeenzamen handdruk van den armen loots, die hem met den naam van michiel aanspreekt. Ook zijn' zoon engel, met Prins robert uit Engeland teruggekeerd, ontmoet hij te Vlissingen. Dan, zijn pligt roept hem tot scheiden. Aandoenlijk is dit afscheid; hartverheffend de gedachtenis der Zeehelden, daar gekweekt, vooral der bankert's en der evertsen, waarvan één de Zeeuwsche staten aan een' vader, vier broeders en eenen zoon, in 's Lands dienst gesneuveld, kon herinneren, en zelf om de gunst bidden, hun eerespoor te volgen. Heeft de
Grieksche en Romeinsche heldenrol wel iets grooters te vertoonen? Te Dordrecht geeft de ruiter een bezoek aan de weduwe van den ongelukkigen c. de witt, en beschouwt te dier gelegenheid het tafereel van de zege bij Chatham. Van daar naar 's Hage getogen, wordt hem in de Vergadering der Algemeene Staten zijn last plegtig ontvouwd: hij beklaagt zich over de geringe magt, hem toegevoegd; doch wordt met bitse taal door den Voorzitter odijk over lafheid

{==262==} {>>pagina-aanduiding<<}
berispt. Edel is het antwoord van de ruiter, en juist overeenkomstig met de Geschiedenis. Te Amsterdam teruggekeerd, schijnt eene hevige ziekte hem den togt onmogelijk te maken; dan hij vermant zich, en trekt, (ook dit is eene echte daadzaak) naauwelijks hersteld zijnde, naar zijn Admiraalschap De Eendragt, ter reede van Hollevoetsluis. Het afscheid van zijne magen is ook hier weder treffend. Zijn kleinzoon michiel de witte, die hem op dezen togt verzelt, heeft den Lof der Zeevaart van vondel ter gedachtenis ontvangen, 't welk tot eene hulde aan dien Vorst der Dichteren aanleiding geeft. Men gaat scheep; dan, tegenwind verbiedt de ruiter's kiel, zich bij het gros der vlote voor Goeree te voegen. Dit wekt gemor bij de witte, op gronden van Godsdienst door den Christen-grijsaard ter neêr gezet. Prins willem III. komt op de vloot; hartelijk is de bijeenkomst van den jeugdigen verdediger des vaderlands te velde, en den grijsaard, waardoor God hetzelve tegen twee vereenigde Koningrijken ter zee beveiligde. Een gunstig teeken verzelt die zamenkomst; de lang verwachte oostenwind steekt op, en doet den Prins het schip verlaten, 't welk, bij de vloot gekomen, met dezelve in zee steekt. De ijverzucht van den Onderbevelhebber de haan, die zich niet dan noode onder de ruiter's gezag voegt, doet, bij een vroeger voorgevoel van de ruiter, een ongelukkig gevolg van dezen zeetogt verwachten. - Eene windstilte in het kanaal wordt door een hevigen storm afgewisseld, die de vloot verspreidt, welke zich bij Roxent hereenigt, en naar Kadix spoedt, waar het smaldeel van de haan reeds was binnengeloopen. Hier ontvangt hem de Landvoogd, Don
cavalléros, in al de Kastilische pracht, en rigt te zijner eere een stiergevecht aan, 't welk sraai beschreven wordt. (De Heer loosjes verstaat bij de tusschenverhalen, in zijn werk gevlochten, zeer wel de noodzakelijke kunst, om vreemde volken eigenaardiglijk te schetsen, en hetgeen men in 't Fransch couleur locale noemt, te behouden.) Bij

{==263==} {>>pagina-aanduiding<<}
Gibraltar verschijnt heemskerk's schim aan de ruiter, en voorspelt hem zijn naderend einde. Wij twijfelen, of deze herhaalde droomen en voorgevoelens, juist door hunne menigvuldigheid, de bedoelde werking niet missen; schoon wij niet kunnen ontkennen, dat de verschijning zeer levendig en krachtig gemaald zij. - De ruiter betoont zijne algemeene menschenliefde in een gesprek met zijn' kleinzoon, die, van wrevel op het gezigt van twee Barbarijsche roofschepen aangegrepen, dezelve wenscht in den grond te boren, en verhaalt bij die gelegenheid een' trek van de onbaatzuchtige hulpvaardigheid der Mooren van Salée, welke, na eene schipbreuk, alle zijne goederen borgen, en niets tot belooning wilden aannemen.

‘Welaan, mijn kleinzoon, (zegt hij) nu de lont ter hand gegrepen, 
Nu ons geschut gelost op deze ranke schepen, 
Den armen Afrikaan, die Hollands vlag vertrouwt, 
Trouwloos begravende in het Middellandsche zout: 
Maar dan ook zinkt gij, die zoo gansch van mij ontaardde, 
Bij mij, beneden hem, oneindig diep in waarde.’ 

De Held ziet zich voorts gedurig door de Spaansche traagheid te leur gesteld, welke noch te Alicante, noch te Tortosa, noch te Barcelona, met de beloofde vloot te zijner ondersteuning gereed is. In de eerstgemelde plaats weigert hij rondelijk, zijne kleine vloot, op Spanje's begeerte, te splitsen, ten geleide van deszelfs Admiraalschip. De Hoveling, die hem dezen last ontvouwt, staat ontzet op de stoute taal eens vrijmans, nog nimmer door hem gehoord, en op eene ongehoorzaamheid, welke aan die van epaminondas bij Leuktra herinnert. Te Tortosa wordt de troonverheffing van Koning karel II met vreugdevuren en illuminatiën gevierd. De haan neemt intusschen den nacht te baat, om zich van de ruiter te scheiden, en wordt door een' verraderlijken stuurman begunstigd. Zijn plan is, de Franschen in Sicilië onverhoeds op 't lijf te vallen, en daardoor de ruiter de zege te ontwringen. Deze intusschen, de haan te Ivica

{==264==} {>>pagina-aanduiding<<}
niet vindende, zet koers naar Barcelona, waar een roode gloed zijn oog trekt. Het is - een inquisitie-vuur, gelijk hij spoedig door een' Landgenoot ontdekt, die dezen ijsselijken dood, door in zee te springen, ontkwam, en zwemmend zijn boord bereikte. (In 't voorbijgaan merken wij aan, dat dit verhaal ons, naar mate van het onderwerp, al te prozaïsch voorkomt. Regels als deze:

‘Ten blijke, dat 'k mijn' naam en afkomst mij niet schaam, 
Op 't water bij den Dam staat vaders huis. Zijn naam 
Is bleeker, van bedrijf een hadelaar in boter.’ 

zijn slechts rijm, en geene poëzij. En zoo vindt men er meer in dit verslag. Het voorafgaande gezigt van den vuurgloed, en de volgende opheldering van deszelfs oorzaak, zijn daarentegen zeer dichterlijk.) Een bezoek van den Spaanschen bevelhebber en zijn' stoet aan boord des Admiraals; een vrolijk tooneel der varensgasten met de Spaansche meisjes, en een vriendelijk onthaal door den Onderkoning van Sardinië ter reede van Cagliari; de doorvaart door de Liparische eilanden, en het gezigt van Sicilië, besluiten het zevende Boek.

(Een tweede verslag hierna.)




Nagelatene Schriften, gevonden in de Papieren van Mr. Hieronymus van Alphen, in leven Oud-Thesaurier-Generaal der Vereenigde Nederlanden. Uitgegeven door zijnen Zoon, D.F. van Alphen. Te Utrecht, bij J.G. van Terveen. 1813. XX en 141 Bl. In gr. 8vo. f 1-10-:

Bij den naam van van alphen herinnert men zich terstond eenen der voortreffelijkste Nederlanders van latere dagen, die, Staatsman, Wijsgeer, Aestheticus, Dich-
{==265==} {>>pagina-aanduiding<<}
ter, Godgeleerde en Regtskenner zijnde, in geen dezer vakken te kort schoot, en wiens geschriften tevens voedsel voor den geest des onderzoekers, stichting voor het hart van den Christen, verheffing van de ziel des beschouwers, en de nuttigste uitspanning voor de ontluikende vermogens van het kind opleveren, naar welks behoeften hij zich in zijne Kindergedichtjes zoo wel wist te schikken, als naar die van den beschaafden denker in zijnen Starrenhemel. Hoe welkom is ons dus een nagelaten lettergeschenk van zulk eene hand! Het wordt voorafgegaan door eene korte, maar zaakrijke levensschets van den Schrijver, door den Hoogleeraar te water in de Maatschappij van Nederlandsche Letterkunde uitgesproken, en behelst drie opstellen, getiteld: Iets over Jezus Christus, Christendom en Wijsgeerte, voor verstand en hart; een blijkbaar voorbereidend geschrift, waarin de hooge waarde des Zaligmakers, en het onuitputtelijke van zijne kennis, uit alle oogpunten beschouwd, wordt aangetoond. Hierop volgt een Betoog, dat de drie hoofdvoorwerpen der menschelijke wijsheid, God, de Mensch en de Natuur, in één middelpunt uitloopen; gevolgd door een Fragment eener proeve van beschouwing aller wetenschappen uit het oogpunt der zelfvolmaking, en betrekking tot Godsdienst en Christendom. Het laatste is duidelijk een vervolg op het eerste, en beiden hebben eene grootsche bedoeling, den weg te banen tot een werk, dat alléén eene Eeuw zou kunnen versieren, eene Harmonie namelijk
aller Wetenschappen, in het brandpunt der Openbaring vereenigd, en uit haar oogpunt beschouwd. De drie opgenoemde hoofdvoorwerpen zijn bij den Schrijver de algemeen noodige en nuttige doeleinden van kennis, wier beoefening de ware wijsgeerte uitmaakt, en die men alleen, maar ook volstrekt, behoeft, om eenigen trap van wijsheid en kunde te bereiken. Hij wil, dat elk, die op beschaving aanspraak maakt, in meerdere of mindere mate zich den Cyclus van kundigheden, hiertoe behoorende, eigen make; maar dat zoo wel hij, als de ei-
{==266==} {>>pagina-aanduiding<<}
genlijk gezegde wijsgeer, al het onnoodige, overtollige en onvruchtbare in de wetenschap ter zijde stelle. In het tweede opstel (het derde der verzamelinge) wordt dit denkbeeld op eenige wetenschappen toegepast. Daar men hier slechts schetsen, wenken, aanduidingen vindt, zoo onthouden wij ons van eene beoordeeling van dit plan, waarin men nogtans, de uitvoerlijkheid daargelaten, de verhevene bedoeling en de wijsgeerige pen des ontwerpers niet miskennen zal. Slechts ééne aanmerking: Wij zijn het ten volle met den Schrijver eens, dat de Openbaring zulk een brandpunt kan opleveren; maar of juist het kerkelijke stelsel, waaraan de Schrijver zeer gemoedelijk gehecht was, zulks vermoge? dit is eene andere vraag, wier oplossing wij nogtans gaarne door den Overledenen, indien hem een langer leven ware vergund geworden, hadden beproefd gezien.





Aanmerkingen op den Brief aan een Vriend, betrekkelijk het godsdienstig vieren der ramp, die Leyden getroffen heeft op den 12den Januarij 1807. Te Leyden, bij L. Herdingh en Zoon. 1813. In gr. 8vo. 18 Bl. f :-5-8

In ons verslag van den brief, boven gemeld, spraken wij met een woord van deze aanmerkingen, tot wier verschijning wij onze gedachten, omtrent het behandelde onderwerp, voor ons wenschten te behouden. De aard, echter, der aanmerkingen is niet geheel zoodanig, als wij ons dien, bij zoo vele drift tot tegenspraak, hadden voorgesteld, en maakt het onvermijdelijk, dat wij den lezer ook van dit stuk vooraf eenig bepaald denkbeeld pogen te geven.
Zie hier de eigen woorden der inleidinge: ‘Omdat de schrijver, wien wij niet gissen kunnen, doch die een' helderen kop en eene geoefende pen vertoont, naast heilige waarheden, die der behartiginge dubbel waardig zijn, de

{==267==} {>>pagina-aanduiding<<}
zonderlingste en hier en daar zelfs profane uitdrukkingen niet alleen, maar ook vreemde, onbewezene stellingen oppert, en, 't geen wel het ergste is, het kinderlijk vertrouwen op Gods vaderliefde enz. schijnt te willen wegredeneren - zoo kwam het ons van belang voor, aan het onzijdig publiek onze gedachten over het zelfde onderwerp, die met den briefschrijver ten deele overeenstemmen, ten deele hemelsbreed verschillen, mede te deelen.’
Het doel des briefschrijvers (dus wordt de zaak hier verder ontvouwd) moet zijn, de bewuste feestviering te doen te niet loopen; doch dit doel ware nimmer goed te keuren, ten zij eene radicale ongeschiktheid tot stichting en vertroosting, of nog erger, in de stoffe lag; en dit zoekt men dan ook te betoogen.
Ten aanzien van den aanhef des briefs is de aanmerker het met ons eens, dat de toon ongepast, wansmakelijk en van dien aard is, dat er niets door bewezen wordt. Leyden ontzet, ja de lijdensgeschiedenis konden even zoo goed in een bespottelijk licht geplaatst worden, als godsdienstige feesten, het eerste aan het loopen van den wind naar den noordwesten, het andere aan het doornagelen van iemands handen en voeten gewijd!
I. De grootheid Gods te doen zien. Hierin stemmen beide schrijvers overeen, dat dit niet gepast uit Leydens ramp wordt afgeleid. De aanmerker vreest hier zelf, dat ook zijne partij aan te harde denkbeelden omtrent het Opperwezen voet geve. Doch het verwondert ons eenigzins, dat zijn gekuischt gevoel geheel niet schijnt geschokt te zijn geworden door dien knal, Gods majesteit waardig!
II. De vergankelijkheid van het ondermaansche. ‘Hoe is het mogelijk - heet het hier - dat de schrijver, na zoo veel waars en schoons gezegd te hebben, zich hier weder tot zulk eene bedroefde grap verlage!’ Nu verzet men zich en tegen deze grap, daar ook het gemelde huis van den Heer van noort gansch niet onbeschadigd bleef, en er over het geheel toch zoo veel schoons en kostbaars, de vrucht van jaren arbeids, in een oogenblik verloren

{==268==} {>>pagina-aanduiding<<}
ging; en tegen het besluit, dat andere, grootere verwoestingen deze gedachte even zeer zouden kunnen opwekken, omdat de groote afstand van tijd en plaats daaraan veelal de kracht ontneemt om op het menschelijk hart te werken; en eindelijk tegen het gebruik der bijbelspreuk: Zalig zijn ze, die niet zullen zien enz. - in dit alles sophisterij en wansmaak op scherpen toon gispende.
III. Aanleiding tot onze verbetering. Het denkbeeld, dat deze ramp eene straf van God zou zijn geweest, verdient - meent de aanmerker - geene bestrijding. In het voorbijgaan tikt hij des schrijvers geleerde pralerij op de vingers, om juist een verloren treurspel van Ennius, hem slechts bij naam, en zijnen meesten lezers geheel niet bekend, ten voorbeeld aan te halen; ten slotte nog aan des mans verbazenden afkeer van allen invloed der eigenliefde op de zedelijkheid als een proefstuk opgevende, dit gevoelen met verscheidene uitspraken van den Verlosser te doen rijmen.
IV. Dankbaarheid. Hiertoe meent de aanmerker, dat, zoo niet allen, ten minste velen stoffe zullen vinden, die door een schijnbaar toeval hun leven gered zagen. Voorts meent hij, dat niet slechts het denkbeeld van onverdiend de straffende hand ontkomen, maar veeleer de gedachte van door eene vaderlijke voorzienigheid wonderbaar behoed te zijn, het erkentelijk gevoel behoorde op te wekken. En eindelijk valt hij, met het uiterste geweld, op die allegorie aan, welke in het slot onzes vorigen verslags - niet zonder goedkeuring - is aangehaald. Of hij, dan of wij gelijk hebben, hangt van het oogpunt af, waaruit men de zaak beschouwt. Wil de schrijver de gansche allegorie overgebragt hebben, zoo verdient hij voorzeker berisping. Doch, is het hem slechts daar om te doen, dat dankbaarheid hier onnatuurlijk blijke te zijn, ja dit zelfs hun blijke, die geene zeer zachte denkbeelden omtrent God en zijn vrijmagtig welbehagen koesteren, hen, als het ware, op hunnen eigen grond bestrijdende; dan komt ons de zaak geheel anders voor. Alleen is het zinnebeeldig tafereel

{==269==} {>>pagina-aanduiding<<}
wat zwaar en opzigtig geteekend, een weinig barok, zoo wij dit woord bezigen mogen.
Behalve deze, door den briefschrijver opgegevene oogpunten, om Leydens ramp godsdienstig te beschouwen, en welke hij voor de eenig mogelijken schijnt te houden, meent de maker dezer aanmerkingen, dat er nog verscheidene anderen bestaan; en in eene korte aanspraak - het geloof in onsterfelijkheid, menschenliefde en vaderlandsliefde opwekkende - geeft hij daarvan eene soort van proeve; besluitende zijn geschrift, in tegenstelling van Gen. XLI:51, met de woorden, velen bedroefden magen enz. in den mond gelegd: Indien ik uwer vergete, zoo vergete mijne regterhand zichzelve!
Zullen wij, na deze opgave, over het een en ander ons oordeel zeggen, dan moeten wij, ons gevoel gehoor gevende, beginnen met de betuiging: Iliacos intra peccatur muros et extra. Wat de zaak zelve betreft: zoo natuurlijk het is, dat in de eerste warmte der aandoening tot een jaarlijksch godsdienstig feest besloten werd; zoo natuurlijk, dat dit bij de eerste verjaring eene soort van behoefte bleek te zijn, om de opgewekte aandoeningen gepastelijk te leiden; zoo zeker komt het, nogtans, aan ons voor, dat deze warmte en deze behoefte op den duur niet blijven bestaan. Zal men nu, omdat elke aanleiding godsdienstig gevoel kan opwekken, en er dus ook op den 12den Januarij te Leyden ten minste enkele menschen stichting en troost zullen vinden, de bewuste plegtigheid aanhouden? Wij zijn het hierin met den schrijver der aanmerkingen niet eens. In tegendeel, wij herinneren ons, eenmaal in een Duitsch tijdschrift eene leerrede te hebben gelezen over de weldadigheid van het vuur, met het opschrift: ‘gehouden op den brand-biddag.’ De leerrede was zeer fraai; maar wij konden niet nalaten, over het ongepaste van een feest te meesmuilen, dat uit het stuk zelve bleek, zoo weinig belangrijks meer voor de toehoorders te bevatten. In zoo verre dus komt ons de brief geen hors d'oeuvre voor, zoo als het den aanmerker schijnt te gaan. Ware die brief slechts

{==270==} {>>pagina-aanduiding<<}
bedaard, ernstig en zonder eenige overdrijving gesteld; konde men van denzelven slechts met eenigen grond verwachten, dat de nuttigheid of nutteloosheid, en misschien wel schadelijkheid, van het bedoelde godsdienstige feest daardoor in nadere overweging bij de stadsregering zou komen; of dat althans de verkeerde rigting der kerkelijke voordragten - wier mogelijkheid, ja dadelijk bestaan, de aanmerker zelf niet schijnt te miskennen - nog eenigermate kon verholpen worden; inderdaad, wij zouden het den man dank weten. Na al het aangehaalde, echter, behoeft niet gezegd te worden, dat dit het geval geenszins is. Spotternij, overdrijving, ligtzinnigheid en meesterachtigheid zijn de ongelukkigste kleuren, welke te kiezen zijn, om dusdanige voordragt te doen ingang vinden.
Ook in de aanmerkingen, nogtans, zal men welligt reeds hebben opgemerkt eene hevigheid en - bijna zeggen wij - partijdige drift, die elken bestrijder van een geopperd gevoelen meer of min tot oneer strekken. Waaraan deze warmte, aan welke wij ook al de vroege verschijning dezer hersenvrucht toekennen, (terwijl deze misschien wederom op hare oorzaak heeft terug gewerkt) oorspronkelijk moet worden toegeschreven, is, bij het namelooze der geschriften, niet wel te ramen. Misschien is zuivere verontwaardiging over zulk eene behandeling der zake, aan menig harte heilig, inderdaad de eenige bron. Eer hebbe dan dat, zoo het ons voorkomt, jeugdige hart! Eer hebbe tevens zijne welversneden pen, zijn verlicht hoofd en zijn gekuischte smaak! Wij huldigen in hem, gelijk in zijne partij, gaarne het goede, terwijl wij het verkeerde afkeuren. En, het zij de voortduring van het bewuste feest, dat zeker, behalve de door den aanmerker bijgebragte, nog al meer oogpunten toelaat, oorbaar worde geacht, of niet; dat, in allen geval, de kennis van het ware, goede en schoone, bij dezen inderdaad vrij vinnigen kampstrijd, eer winnen dan verliezen moge!


{==271==} {>>pagina-aanduiding<<}

Zedekundig Leerboek tot Onderwijs in den (de) natuurlijken (ke) Godsdienst(-) en Zede(-)leer. Ten dienste der Scholen. Uitgegeven door de Maatschappij: Tot Nut van 't Algemeen. Te Leyden, Deventer en Groningen, bij D. du Mortier en Zoon, J.H. de Lange en J. Oomkens. 1812. In kl. 8vo. f :-6-:

Van eene Maatschappij, welke het zoo veel bevattende blazoen voert: tot Nut van Algemeen, en alzoo werkt tot de beschaving van den min vermogenden kring, zonder onderscheid van kerkelijke sekte of begrippen, had men reeds lang een godsdienstig onderwijs verlangd volgens de uitspraken der gezonde rede, naar de algemeene vatbaarheid geschikt, als zijnde inderdaad eene der allereerste behoeften ter vorminge van hart en zeden. In den jare 1807 bepaalde zij daartoe hare aandacht opzettelijk, door het uitschrijven eener prijsvrage, om te beantwoorden voor het jaar 1809. De ingekomene antwoorden onvoldoende zijnde geoordeeld, herhaalde zij de vraag voor den jare 1811; het mogt den Doopsgezinden Leeraar van Midwolde, den Heer sjoerd ebeles wieling, gelukken, zijne verhandeling met den gouden eereprijs bekroond te zien; en het is deze, welke het Zedekundig Leerboek uitmaakt, dat hierboven is aangekondigd. De Recensent is onbewust, of de alhier opgegevene titel door den Schrijver zelf gekozen, dan wel door de Maatschappij zelve gesteld is: liever, echter, had de Recensent denzelven gewenscht, duidelijker te zijn bestemd.
Immers, voor den gemeenen man moet al aanstonds eene bedenking ontsaan omtrent het gebruikte woord natuurlijke Godsdienst en Zedeleer. Hij vraagt eigenaardig: Is er dan nog eene andere neit natuurlijke of bovennatuurlijke Godsdienst- en Zedeleer? Zoo ja; dan begeert hij die te kennen, ten einde te zien, of, en, zoo ja, welk verschil in dezelve plaats heeft met de alhier gezegde natuurlijke, en welke alsdan de beste zij, met oogmerk om dat beste te volgen. Ook wordt het woord Godsdienst in §. 30 zelf verklaard als levensgedrag, overeenkomstig den wil van God; dus als iets, welk de praktijk, de zeden betreft: maar hoe kan zulks dan worden afgezonderd van de Zedenleer, welke immers hetzelfde bedoelt? Van daar heeft dan de

{==272==} {>>pagina-aanduiding<<}
Recensent, reeds bij de opgave van den titel, denzelven met de woordjes, tusschen () geplaatst, zoodanig verbeterd, als hij oordeelt, dat die had moeten gesteld worden; ofschoon hij dien nog beter zoude gekeurd hebben in dezer voege: Leerboek tot onderwijs in de godsdienstige Zedeleer, volgens de uitspraken der gezonde rede; terwijl deze zichzelven genoegzaam opheldert, zonder eene nadere verklaring te behoeven.
Thans tot het Leerboek zelf overgaande, moet de Recensent verklaren, daarin zeer veel goeds te hebben gevonden, wat het onderwerp betreft, en veel schoons, wat de eenvoudige voordragt aangaat, als voor den gemeenen man bestemd en geschikt. Maar, raadpleegt de Recensent den goeden voortgang van het verlichte godsdienstig onderwijs in onze dagen, dan kan hij niet afzijn te bemerken, dat hij in dit Leerboek, welk nu door zijne uitgave al het gezag eener zoo uitgebreide Maatschappij ontvangt, eene geheel andere orde gewenscht had.
Immers, de Iste Afdeeling handelt over Gods bestaan en eigenschappen; de IIde over den mensch, zijnen aard, zijne bestemming en voortduring, en de IIIde over zijne pligten jegens God, zichzelven en zijne naasten; en dus vinden wij alhier dezelfde behandeling, als in honderd andere zedekundige Leerboeken. Dan, waartoe juist het afgetrokkene inde eerste, en het gemakkelijke, dat ons onze eigene natuur zoo duidelijk leert, in de laatste plaats? Is het bij allen onderwijs niet een aangenomen regel, dat men met de eenvoudigste en daardoor gemakkelijkste begrippen moet aanvangen, en trapswijze tot de meer en meest zamengestelden moet overgaan? En waarom deze regel juist verwaarloosd in het vak van Zedekunde, dat van alle wetenschappelijke beoefening het meest belangrijk is? Gaat deze aanmerking door, gelijk de Recensent vertrouwt dat zij aan geene billijke tegenspraak onderhevig is, dan had dit Leerboek moeten aanvangen met de beschouwing van den mensch, als moetende hij geacht worden het meest met zichzelven bekend te zijn. Van zijn werktuigelijk en zinnelijk zamenstel had men behooren op te klimmen tot zijne redelijkheid; van deze tot zijne zedelijkheid; van daar tot zijnen staat van kindschheid en beschaving; daaruit tot zijne betrekkingen in den slaat van maatschappij, en dan ten laatste tot zijne hoogere betrekking tot God, als zijnen Schepper, Onderhouder en Bestuurder, ook zelfs tot in eene onbekende toekomst, welke laatste,

{==273==} {>>pagina-aanduiding<<}
juist omdat zij onbekend is, alleen bij geleidelijke gevolgtrekkingen uit het vooraf betoogde, in de laatste plaatse, tot die mate van blijkbaarheid had moeten gebragt worden, waarvoor zij vatbaar is. Deze is de orde, op den aard der behandelde onderwerpen zelven gegrond, welke wij, tegenwoordig, in een zedekundig zamenstel regt hebben om te vorderen.
Ook met zulk eene behandeling zouden enkele verwarringen van begrippen zijn voorgekomen, welke nu zoo ligtelijk ontstaan, omdat de natuurlijke orde ontbreekt. Dus is de voorstelling in §. 24: de mensch wordt door zijnen Schepper bestemd, om de deugd te beoefenen en daardoor gelukkig te worden; en de hoogste trap van deugd is het hoogste geluk, allezins duister en verward, zonder eene juiste bepaling, wat het geluk is, daar het natuurlijke begrip van zedelijke volmaking en gelukwaardigheid al dat duistere en verwarde had weggenomen. Even wanordelijk is de overgang in §. 44 van den pligt der spaarzaamheid tot dien der vermeerdering van kennis, op grond der onderscheidene pligten omtrent ligchaam en ziel; dewijl de uitbreiding van kennis reeds in den aanvang van elk zedekundig leerboek uit 's menschen aanleg en behoeften als pligt moet worden asgeleid. Nog is die allereerste, voor den mensch onontbeerlijke, pligt van zelfkennis in §. 45 slechts met een enkel woord genoemd, zonder eenige de minste ontvouwing, en de hooge pligten van nederigheid en opregtheid, zoo belangrijk voor den mensch in maatschappij, zijn geheel over het hoosd gezien: welke sout nimmer had kunnen plaats grijpen, wanneer van den aanvang af eene natuurlijke orde gevolgd ware. - Aan den anderen kant, bevat dit Leerboek enkeie Afdeelingen, welke zeer goed bewerkt zijn; zoo als die omtrent Gods bestaan en eigenschappen, en vooral die omtrent Gods regtvaardigheid: voorts, die over de vrolijkheid en den toorn. - Zonderling is in onze dagen het gebrek aan een zedekundig leerboek, welk alle de hiervoor genoemde vereischten bezit, en overal den gewigtigen regel staaft, dat er slechts ééne deugd bestaat, gelegen in het oogmerk om goed te doen uit beses van pligt, en dat al de verdeeling van pligten slechts eene wijziging is van omstandigheden en betrekkingen. De Recensent besluit met den wensch, dat
dit gebrek eerlang door een wijsgeerig menschenkenner moge vervuld worden.





{==274==} {>>pagina-aanduiding<<}

De Vrouwenhater, Tooneelspel met Zang, in één Bedrijf, door Mr. J.C. Honig. (Het Fransch nagevolgd.) Te Amsterdam, bij A. Mars. 1812. In kl. 8vo. f :-8-:

De Vrouwenhater! dachten wij bij het zien van den titel: Hoe durft hier een Schrijver mede voor den dag komen, in een' tijd, waarin Dichters en Redenaars zich om strijd beijveren, den lof der schoone sekse naar waarde te verbreiden? Een jeugdig Schrijver zal ten minste hiermede slecht zijn hof bij de Dames maken; - dan, het stukje gelezen hebbende, veranderden wij van gedachten; er mogt wel staan: de Vrouwenhater bekeerd, wanneer de Jufferschap zeker met meer lust dit boekske zoude hebben opgevat.
Dit Tooneelstukje is eene vrije navolging van het Haine aux Femmes van j.n. bouilly, en wij mogen er bijvoegen eene fraaije. De bekwame Fransche Dichter stelde hier een' Kolonel voor, Ernest, die, door vele vrouwen bedrogen, zich der wereld onttrok en op zijn kasteel insloot, met last aan zijnen tuinman Marcel, om vooral geene vrouwen binnen het hek zijner hofstede toe te laten. De Baronesse van Ronsberg, eene jonge Duitsche weduwe, had het behoud van haar leven, eer en bezittingen aan den Kolonel te danken; wenschte, na het verlies van haren echtgenoot, haren redder te beloonen, en vond hem als - Vrouwenhater. Zij betrok een naburig kasteel, en werd beroemd door weldadigheid. Dan, dit wekte nog de aandacht van Ernest niet. Nu begaf zij zich bij den tuinman, en verwierf van dezen, dat hij aan zijnen Heer vragen zoude, om haar als eene dochter van zijne overledene zuster bij zich te houden. Dit gelukte, en zij kwam er met den naam van Perette. Nu komt Ernest, door hare naïve invallen, over het ongegronde van zijnen haat en haren lof der reine liefde, weldra tot nadenken, en alles allengskens zich outwikkelende, zoo worden, nadat zij het boek van boileau in dat van le gouvé verwisseld had, en het opschrist van een beeld: Wilt geen Vrouwen ooit vertrouwen, met het onderschrift: Er bestaat nog eene, uwer waardig, had veranderd, vooral nadat zijne heldendaad jegens de Baronesse mede vermeld was, hem de oogen geopend. Hij herkent de geredde; zij bezorgt hem de herstelling van zijne eer

{==275==} {>>pagina-aanduiding<<}
en post als Kolonel; de bewijzen van haat veranderen in die van hulde aan de liesde, en alles eindigt, als naar gewoonte, met - trouwen.
Dit alles heeft bouilly ontwikkeld met die stille eenvoudigheid, welke den bekwamen man kenmerkt; niets is er in van dat bonte, wilde en onverstaanbare, hetwelk thans zoo zeer in de mode is. Ook de vertaling heeft niets van het laatste en van die inmengsels van straattaal, van jij en jouw, van bennen enz., welke ons in het lezen van de hedendaagsche vertalingen, zelfs van eene soort van Treurspelen, dikwijls stootten. In alles is de toon der beschaafdheid; en het dunkt ons, dat de Dichter ook vrij gelukkig is geweest in het navolgen der liedjes (vaudevilles), waarmede het oorspronkelijke is doorweven. Allermoeijelijkst is dit schijnbaar gemakkelijk werk, niet alleen om den dwang der maat naar de muzijk, maar vooral omdat, bij het verschil der talen, vele fijne punten van vernuft, waartoe de Fransche taal, als minder rijk, en dus meer geschikt voor woordspelingen, aanleiding geeft, niet zelden verloren gaan. Het is dus te wenschen, dat de Dichter zijne vermogens aan gewigtiger zaken beproeve, en wel op vruchten, voor onzen bodem beter berekend, die het gevaar, aan verplanten verknocht, niet behoeven te ondergaan.
Het stukje is verder met vele sieraden voorzien; niet alleen met een fraai titel - vignet, maar ook met eene afbeelding van het costuum van Mevrouw van Ronsberg, als Perette. Dit zoude Mejufvr. a.m. kamphuizen, geb. snoek, moeten verbeelden; dan, hoe fraai de bijfieraadjen zijn, wij hebben te vergeefs er de bevalligheid van deze bekwame Kunstenaresse, die zoo wél in de afbeeldsels van haar als Rosamunde en Asschepoester is afgebeeld, in dit prentje gezocht. De opdragt aan haar is harer beter waardig, en met veel gevoel en smaak gesteld.






{==276==} {>>pagina-aanduiding<<}

De kleine Bedelaar of de Hongaarsche Wapensmid, Tooneelspel in vier Bedrijven. Door A. Cramer. Niet vertaald. Mazijk van J.L.P.L. Freubel. Te Amsterdam, bij A. Mars. In kl. 8vo. 127 Bl. f :-16-:

Geheel dit stuk komt ons voor te zijn eene aardigheid tot vermaak van de jonge Jufvrouw freubel, welke ook in haar tooneelgewaad, als de kleine Bedelaar, voor het stuk gezien wordt, en aan welke dit kunstgewrocht door den Heer Autheur wordt opgedragen, op wiens altaar (op den titel nederig afgebeeld, en met de letters A.C. gekemnerkt!) wij ook niet twijfelen, of zij brengt dagelijks haar dankbaar offer; in alle kinderlijke onschuld evenwel, want het jonge Juffertje is nog maar acht jaren oud. Het schijnt ook geheel geschikt tot kinderlijk vermaak: reeds de raadselachtige titel, wie de held van het stuk is, (de kleine Bedelaar of de Smid) is voor het kind eene oefening; en dit raadsel wordt bij de lezing of vertooning nog verder uitgebreid, daar het zoo wel des bedelaars vader of moeder, of eenig ander der nog al talrijke personen, wezen kan.
In het eerste bedrijf ziet men een paar klanten, door zekeren Graaf uitgezonden om eene vrouw te schaken; - den jongen bedelaar met zijnen vermeenden, ouden, blinden vader; - voorts den hem onbekenden vader en moeder van den bedelaar, van hoogadelijken stam, maar die zich hier, verjaagd en arm, als visschers ophouden; - eenen braven Graaf, die uit de boeijen der Turken met eenig dapper volk op zijn kasteel bij een visschers dorpje (in welks omtrek het van kasteelen krielt) terug komt, en, nagenoeg in het gezigt van den vijand, dien avond aan het geheele dorp een feest geven zal; welk feest evenwel alleen ter spanning van de kinderlijke verwachting schijnt uitgedacht, alzoo er vervolgens niets van vernomen wordt. Voorts hoort men de citer en het gezang van het jongsken, hetwelk zijne romance met een achtregelig impromptu, toen hij de schelmen, die de vrouw schaken willen, nabij ziet, eens knaphandig vermeerdert, schoon zijn oogmerk daarmede een raadsel is. De vrouw wordt echter geschaakt, in weerwil van het impromptu, en wel in het gezigt van haren man,

{==277==} {>>pagina-aanduiding<<}
die er juist op aankomt, gelijk kort daarop ook de goede Graaf, die het geval verneemt, maar eerst nu iets van 's mans geschiedenis vernemen moet, en hem dan als een edelman doet wapenen, om met hem de drie of vier roovers na te zetten, die intusschen met de vrouw hunnen weg gaan.
Het tweede bedrijf brengt ons bij eenen wapensmid op genoegzaam reeds vijandelijken grond; daar hooren wij eene deftige, heel curieuse alleenspraak, gerigt tegen een zwaard, hem ter hand gesteld om het te scherpen; terwijl de man in zijn middageten telkens gestoord wordt, eerst door den minnaar zijner dochter, die mede uit de Turksche gevangenis terug kwam, - voorts door den goeden Graaf, die nu met eenige ruiters de vrouwenschakers nazet, hier hoort dat hij het spoor mist, en een praatje maakt; zich hier nu de geschiedenis van den jongen man breeder verhalen laat, van den smid ook vrij wat verneemt, en met diens belofte van krachtdadigen bijstand vertrekt, - vervolgens door den jongen en ouden bedelaar, - en eindelijk door eenig gewapend volk van den Graaf vrouwen - roover, die eenen bagagiewagen komen weghalen, waarin de smid (men weet niet waarom, daar hij even zoo wel bij dien ouden in een kamertje had kunnen versteken worden) juist den jongen bedelaar voor hen verborgen had.
Na eenig gehaspel over den sleutel, dien hij echter niet afgeest, gaat hij met den wagen mede; en het gelukt hem, in het derde bedrijf, den boozen Graaf achterdocht in te boezemen op zekeren Turkschen bevelhebber, dien men wachtte, en het zoo ver te brengen, dat hem de vrouw ter bewaring wordt toevertrouwd. Maar, daar de jonge bedelaar in den bagagiewagen ontdekt, (wijl NB. de sinid in de haast den sleutel er in had laten steken) en in eenen toren opgesloten was, heeft dit groote moeijelijkheid; men roept hem echter toe, dat hij zich aan den sluijer, dien hij (let wel!) om het lijf heeft, af zou laten. Maar dit gaat niet zonder gerucht; men roept werda! van het slot, en laat een pistoolschot volgen; evenwel de jongen is gelukkig beneden, in een vischnet opgevangen en verborgen, en het gelukt den sinid, bij al de verdenking, zich met hem en de vrouw, die hij voor zijne dochter uitgeeft, uit den drang te redden. Lieden van den goeden Graaf hadden zich, als Turken vermomd, in de vesting weten in te dringen; gezegde Graaf valt van buiten aan; er wordt woedend ge-
{==278==} {>>pagina-aanduiding<<}
vochten. Eindelijk triumfeert de goede zaak; de Graaf vrouwen - roover wordt gevangen; het geheel vormt een tafereel terwijl de gordijn valt!
Nu volgt nog één bedrijf: trouwens de vrouw, mede eene Gravin, moet nog gekleed worden naar haren staat; haar kind, haar zeer jong ontroofd, moet haar terug gegeven worden; (dit is de kleine bedelaar, kenbaar aan het voor hem bewaarde halssieraad en andere duidelijke teekenen;) het moet zich nog ontdekken, dat de booze Graaf dit kind den smid, om het te vermoorden, gegeven had, maar dat hij, hoe weet men niet regt, (en wat is er ook aan gelegen?) het den nu blinden, armen, ouden man had in de hand gespeeld; de jonge man moet nog blijken door list van den vrouwen - roover van alles beroofd te zijn, zijn vader opgesloten in een hol; en die booze Graaf, die den roof ontkent, moet nog overtuigd worden door het ophalen van een gordijn, wanneer die vader, dezelfde blindeman, dien de jonge bedeljongen geleid had, zich vertoont, staande midden in eene colomnade, de plaats van een standbeeld vervullende; alles door des smids beriddering. Die smid is dan reis een bolletje van een' smid!
Zoo veel bedrijfs, zoo vele en zoo groote gebeurtenissen lieten ons waarlijk den tijd niet, om ons bij eenige nieuwe woorden, waarmede de Dichter onze taal verrijkt heest, (b.v. omstanden; handelen, in den zin van werkzaam zijn; iemands belangen betrachten, en wat meer van dien aard is,) even weinig als bij de plannen, die de smid al of niet op het aanbeeld smeedt, of bij taalseilen, op te houden. Gelijk wij zeiden, het stuk is zoo vol geweld, rumoer, zonderlinge gebeurtenissen en onverwachte uitkomsten, dat wij gelooven, dat het een kind van acht jaren zeer wel vermaken kan, en geenszins twijfelen, of het lieve meisje zal, bij het zien van haar afbeeldsel naast de titel - plaat, en het vertoonen van het Tooneelspel, op soortgelijke vraag als de Graaf bij het slot aan den smid doet: ‘wel nu, hoe bevalt u uw tafereel?’ even als hij moeten antwoorden: ‘de vreugdetranen rollen mij immers over de wangen.’ Zoo andere lezers of aanschouwers tranen storten, zullen het zeker geene weemoedige tranen zijn. Alleen de kunstkenner weent misschien!...
De Heer cramer houde het ons ten goede, dat wij hem, bij al de gebreken van eenen kotzebue, zijn' vermoedelijken patroon, geen greintje van deszelfs vernuft mogen toekennen.





{==279==} {>>pagina-aanduiding<<}

Almanak der Akademie van Groningen, voor 't Jaar 1813. Door Th. van Swinderen. (Eerste Jaargang.) Te Groningen, bij J. Oomkens. 1813. Buiten den Kalender en het Register, 102 Bl. In 12mo. f :-14-:

Wij zien geen gereeder weg, om het oogmerk en de strekking van dezen Almanak te doen kennen, dan de grootendeelsche overname van den volgenden brief des Heeren Inspecteurs van swinderen aan den Rector:

‘Mijnheer de Rector!

Is er iets, dat mij bij de oude Universiteit van Groningen, en bij alle de voormalige Universiteiten onzes Vaderlands, altijd als een wezenlijk gemis is voorgekomen, het is dat van eene volledige en doorloopende letterkundige geschiedenis van dezelve; eene zaak, tot opbouw der wetenschappen, en uitbreiding van den roem des Vaderlands, van zulk een groot belang.
Met de nieuwe Akademie van Groningen in eenige verbindtenis gebragt, heb ik er dan ook dadelijk, van het oogenblik dat mijne aanstelling te mijner kennisse gekomen is, op gedacht, eene poging te doen, om voor dit gemis bij de nieuwe Akademie te zorgen, door in een Jaarboekje alle de merkwaardige gebeurtenissen, welke er bij de Akademie mogten voorvallen, telkens te verzamelen; en die verzameling vollediger en belangrijker te maken, door in mijn Jaarboekje ieder jaar zoodanige berigten omtrent de oude stichtingen van onderwijs, welke er in het ressort dezer Akademie bestaan, en de mannen, welke daarbij gebloeid hebben, op te nemen, als mij omtrent deze stukken mogten in handen komen.
De moeijelijkheid intusschen inziende, om, enkel letterkundige, werken gedebiteerd, ja zelfs de onmogelijkheid, om de zoodanigen hier te lande gedrukt te krijgen, ben ik met den Boekhandelaar oomkens eens geworden, om aan mijn Jaarboekje den titel te geven van Almanak der Akademie van Groningen, en hetzelve op deze wijze in te rigten:
I. De gewone Kalender.
II. De namen van de Ambtenaren der Universiteit en der Aka-
{==280==} {>>pagina-aanduiding<<}
demie, met de programma's der lessen. - Voorts uittreksels uit de Keizerlijke decreten en statuten der Universiteit.
1. Over de vereischten voor een' student, om een' zekeren graad bij iedere der faculteiten te kunnen verkrijgen.
2. Over de kosten der inschrijvingen, examens en diploma's in de onderscheidene faculteiten.
III. Keizerlijke decreten en statuten van zijne Excell. den Grootmeester, betrekkelijk de Akademie van Groningen, in het afgeloopen jaar genomen, enz.
IV. Jaarboeken der Akademie van Groningen; bevattende de namen, den tijd van aankomst en van vertrek der Groninger Professoren; derzelver titels; levensberigten van overledenen; getal en opgave der promotiën in het afgeloopen jaar; onderwerpen der dissertatiën; uitgegeven programma's; opgaven van plegtigheden, die er hebben plaats gehad; gebeurtenissen, die de stichting en installatie der Akademie zijn voorafgegaan, en daartoe aanleiding hebben gegeven, enz., en deze Jaarboeken te onderscheiden in Oude, betrekkelijk de Universiteit van Groningen, enz. en Nieuwe, betrekkelijk de nieuwe Akademie van Groningen.’

Na deze, des mans eigen, ontvouwing, twijfelen wij niet, of het ontwerp van den kundigen verzamelaar zal algemeene goedkeuring vinden. De noodzakelijkheid zelve, om het werkje tot meer dan een jaarlijksch verslag van belangrijke gebeurtenissen te maken, heeft daaraan, vooral in dit en de eerstvolgende jaren, eene bijzondere waarde voor de Akademische jeugd en detzelver ouders gegeven; als zijnde nu met een opslag van het oog te zien, welke de inrigting, hoedanige de vereischten, hoe groot de kosten voor elke Akademische bevordering zijn.
De eigenlijke Jaarboeken zijn ditmaal, A. (dat is oude) eenige bijdragen tot eene letterkundige geschiedenis van Groningen, vóór de stichting der Akademie; waarachter eene lijst der vroegere en tegenwoordige Hoogleeraars; - B. (dat is nieuwe) een berigt van alles, wat de stichting der nieuwe Akademie heeft voorbereid en tot stand gebragt; gevolgd van des Rectors muntinghe's Latijnsche redevoering, bij de plegtige instelling gehouden; benevens korte levensberigten van wijlen de Hoogleeraren h. sijpkens en p. abresch.

{==281==} {>>pagina-aanduiding<<}

Wij wenschen der studerende jeugd van Groningen, en der gansche Akademie, geluk met dit belangrijk lettergeschenkje, dat, zoo wij ons niet bedriegen, al ligt bij de Leydsche navolging zal vinden; en meenen overigens van het boekske reeds genoeg, ja te over gezegd te hebben. - Het woord jaargang, op den titel, zouden wij het burgerregt nog geenszins toekennen. De silhouette van den Rector strekt hetzelve ten titel-vignet.

Recueil choisi, etc. Uitgezochte Verzameling van geschiedkundige trekken, zedekundige vertelsels en uittreksels van reisbeschrijvingen, met de Hollandsche woorden onder elke bladzijde, ten gebruike van jonge lieden die het Fransch willen leeren; door G.W. Lehman, Taalmeester te Gouda. Te Dordrecht, bij A. Blussé en Zoon. 1812. VIII. 244 Bladz. f 1-10-:

Wij hebben onlangs (*) van eene dergelijke verzameling van den Heer lehman verslag gedaan. Gene behelsde echter meer uittreksels uit de klassieke Schrijvers der Franschen; deze, zoo 't schijnt voor mingevorderden bestemd, bepaalt zich tot kortere opstellen van onderscheidenen, meestal geschiedkundigen aard, waarvan de Schrijvers niet genoemd worden, enkele Reizigers uitgezonderd, waarvan hier Fragmenten voorkomen. Volgens het korte voorberigt, moet dit werkje dienen tot beoefening der leermethode, om eerst in het Nederduitsch, en daaruit weder in het Fransch te vertalen, ten einde vervolgens de gemaakte overzetting met het oorspronkelijk Fransche opstel te vergelijken. Te dien einde zijn eene menigte Hollandsche woorden (meer dan bij de bloemlezing uit de Classici) onder den tekst geplaatst. Onzes oordeels ware echter laatstgemelde bloemlezing tot dat einde nog meer geschikt geweest, althans voor eenigzins gevorderde leerlingen, die ook alléén van deze manier het ware nut kunnen trekken. Immers bij eerstbeginnenden zal de vertaling te verre achter het Fransch van den tekst terug blijven; terwijl eerst dezulken, die reeds op

{==282==} {>>pagina-aanduiding<<}
zekere hoogte staan, door de aanvankelijke vorming van hunnen tact voor zuiver en bevallig Fransch, groote voordeelen zullen rapen uit de vergelijking van hunne meer of min gebrekkige overgieting met de keurige taal hunner modellen. Deze geschiedenissen en reisverhalen, daarentegen, hoezeer doorgaans in goed en onberispelijk Fransch gesteld, prijzen zich niet aan door die kieschheid en keurigheid van uitdrukking, welke de Fransche taal, vooral haar proza, boven alle nieuwere bezit, en waarop haar beoefenaar zich vooral moet toeleggen.
Dan, beschouwen wij deze verzameling min uit een taal- dan uit een zedekundig oogpunt, zoo verdient zij allen lof. De voorbeelden, doorgaans kort en onderhoudend, ademen de zuiverste deugd, en kunnen ter opwekking van liefde voor het goede zooveel te meer dienen, vermits het daarin bijna altijd zegevierend te voorschijn komt. Dit kan ook, aan den anderen kant, het nut hebben, den jongen lieden de Geschiedenis smakelijk te maken, uit welke alle de hier geplaatste trekken ontleend zijn. Niet minder onderhoudend, en in hunne soort nuttig, zijn de (meer uitgebreide) stukken, uit nieuwe Reizigers (pitou, olivier, savage en a.m.) getrokken, welke juist geschikt zijn, lust voor de Aardrijkskunde in te boezemen.
De Nederduitsche woorden onder den tekst zijn, in zoo verre wij die hebben nagegaan, doorgaans met het Fransch wel overeenkomende; nu en dan echter niet met de behoorlijke juistheid uitgedrukt; b.v. coup de fleche is een pijlschoot, en niet met een' pijl; dit is wel de juiste vertaling van d'un coup de fleche, doch dan moesten die twee lidwoordjes noodzakelijk voorafgaan (bl. 75). Zoo is ook ne se démentir (bl. 175) niet behoorlijk vertaald door stand houden; want dan zal de leerling ‘une bonté qui ne se démentit jamais’ vertalen door ‘eene goedheid die nooit stand hield,’ vlak strijdig tegen de meening des Schrijvers. Door bijvoeging van het woordje jamais in 't Fransch en altijd in 't Hollandsch ware deze dubbelzinnigheid ontweken. Avoir égard is (bl. 79) vertaald door aanzien, in plaats van ontzien. Doch misschien is dit eene druksout, zoo als wij er meer, vooral in de verklaring der woorden, gevonden hebben, b.v. (bl. 223) tweemaal instertice voor interstice, pétrier voor pétrir, en a.m.
De hier gemaakte aanmerkingen doen niets af aan de innerlij-
{==283==} {>>pagina-aanduiding<<}
ke waarde van dit nuttig leerboekje, 't welk wij hopen, dat aan zijn doel moge beantwoorden.

Werkboekje voor Kinderen in de uren van uitspanning, of aangename en nuttige uitspanningen voor de Jeugd, die weinige kosten veroorzaken, en aan de ligchamelijke en zedelijke beschaving veel bijdragen. Een uittreksel uit grootere en kostbaardere werken van deze soort. Uit het Hoogduitsch. Met eene Plaat. Te Amsterdam, bij J. Tiel. In 12mo. 140 Bl. f 1-:-:

De kleine Werkman in bordpapier, of duidelijke aanwijzing om in bordpapier te werken, voor Kinderen, die geene of weinige kennis hiervan bezitten; door H.A. Kerndörffer, Leeraar der Wijsgeerte. Met Platen. Uit het Hoogduitsch. Te Amsterdam, bij J. Tiel. In 12mo. 136 Bl. f 1-5 :

Wij voegen beide deze werkjes als gelijksoortig bijeen; derzelver oogmerk blijkt uit den titel genoegzaam, en zij voldoen, naar ons inzien, zeer wel aan dat oogmerk. Zoodanige werkzaamheden zijn der jeugd bijzonder nuttig; zij behoeft spel en uitspanning, en kan men haar tot tevens nuttige bezigheid daar bij leiden, zoo is dit buiten twijfel hoogst voordeelig. Die het kind voor tijdverveling bewaren kan, en hetzelve altijd bezig houdt, vervult een goed en gewigtig deel der moeijelijke opvoedings - kunst. Dikwijls klagen ouders, en met regt, die anders over den leerlust en de goede vorderingen hunner kinderen in de uren van onderwijs niet te klagen hebben, dat zij hierin zeer verlegen zijn. Te regt zegt de Schrijver van het laatstgenoemde werkje, dat niet alleen aangename bezigheid, maar tevens het gewennen van de jeugd aan zekere naauwkeurigheid en bekwaamheid in werktuigelijken arbeid, en het aankweeken van een goed oordeel, hoogst belangrijk is.
No. 1. is, volgens de opgave des Schrijvers, grootendeels getrokken uit de Werkplaats voor Kinderen van den Heer blasche, en geeft aanwijzing van I. Het verzamelen van Insekten. II. Het droogen van Planten, in eenen onveranderden, natuurlijken stand en ligging harer deelen, door middel van

{==284==} {>>pagina-aanduiding<<}
zand. III. Het vormen van weeke stoffen, 1. in klei, 2. in gips, 3. het boetseren in was. Papiermaché.
No. 2. (welks Schrijver meer soortgelijke werkjes belooft) handelt, I. Van de noodige werktuigen tot den arbeid in bordpapier. II. Het vervaardigen van cilindrische stukken. III. Hoekige werken. IV. Het overtrekken van werken uit bordpapier. V. Het verlakken en het vergulden.
De plaatjes dienen ter aanwijzing van de eenvoudige werktuigen, en sommige werkstukjes ten voorbeelde. Het prijst deze boekjes ook aan, dat een kind alleen, en zonder hulp van andere kinderen, zich met de opgegevene werkzaamheden kan bezig houden; hoewel in den beginne zeker wel de aanwijzing en het voorbeeld van ouders of leermeester niet geheel onnoodig is. De Schrijver van het eerstgenoemde zegt ook zelve, dat hij alles wegliet, wat hij als eene bekende wetenschap bij den Leermeester onderstellen kon.
Wij wenschen der beschaafde jeugd, bij deze en soortgelijke nuttige uitspanningen, veel vatbaarheid, handigheid, en vermaak!

Spiegel der Jeugd, voorgesteld in het veertienjarig Leven van René d'Aubert; eene ware Geschiedenis. Uit een Fransch Handschrift vertaald. Te Amsterdam, bij J.R. Poster. In kl. 8vo. 131 Bl. f :-12-:

Dat dit boekje in veler handen kome, en dat zich menig kind naar dit uitnemend voorbeeld vorme! Hetzelve bevat de geschiedenis van een kind uit de mindere volksklasse, maar in alles edel en goed; een voorbeeld van ouderliefde, menschenliefde, naarstigheid, bescheidenheid, in één woord van iedere deugd. Jammer, in waarheid, dat het brave kind zoo jong moest sterven! Titel en voorberigt zeggen ons, dat wij geen verzierd verhaal, maar eene ware gebeurtenis lezen. Geheel het berigt is zeer eenvoudig; men leest alles met genoegen; het is de geschiedenis van een onvoorbeeldig kind, zegt de vertaler, en deze epithete komt bij herhaling voor; men vat zijne meening, alhoewel dit woord, naar ons inzien, juist het tegendeel van die meening uitdrukt. Overigens hebben wij in de vertaling niets van groot belang te berispen.


{==285==} {>>pagina-aanduiding<<}

Beoordeeling.

Der Geist des Urchristenthums. Ein Handbuch der Geschichte der philosophischen Cultur, für gebildete Leser aus allen Ständen, in Abendgesprächen, herausgegeben von J.A. Eberhard. IIIter und letzter Theil. Halle, in der Rengerschen Buchhandlung, 8vo. pp. 386.

Wij hebben onze Lezers met den aard van dit werk niet bekend gemaakt, dan naarmate wij zelven het, al langzamerhand, leerden kennen. De omstandigheid, dat wij het naar de Hollandsche vertaling meenden aan te kondigen, en dat van dezelve slechts één deel, en nog wel bij stukken, was uitgekomen, maakte dit noodzakelijk. En, van achtere beschouwd, moge deze handelwijze wel dit voordeel aangebragt hebben, dat het een en ander belangrijks minder over het hoofd gezien, of te zeer in het duister geplaatst wierd. Even als een reiziger, die getrouwelijk aanteekening in zijn dagboek houdt, vrij wat rijker en aangenamer onderhoud zal opleveren, dan hij, bij wien alles op het geheugen afgaat, en de eerste indrukken door latere, inzonderheid zoo deze nog treffender zijn, niet zelden geheel uitgewischt, of althans grootelijks verflaauwd zijn geworden.
Nu echter tot dat laatste deel genaderd zijnde, waarin de slotsom van al het voorgaande wordt geacht te zijn gelegen, kunnen wij voor het eerst eenig oordeel over het geheel vellen. Intusschen moeten wij, in de eerste plaats, verklaren, dat het geschiedkundig verhaal ook hier blijft doorloopen; dat, hetgeen den oorsprong des Christendoms meer onmiddellijk betreft, slechts in dien loop is ingevlochten, welke tot op dezen tijd wordt voortgezet. Wij kunnen, daarom, bijna niet nalaten te beklagen, dat de eerste titel: geest des oorspronkelijken Christendoms, niet weggelaten;

{==286==} {>>pagina-aanduiding<<}
een paar hoofddeelen met wat meerder bescheidenheid behandeld, en het, veelzins schoone, werk dan ook onzen Landgenooten op eene gunstiger wijze, dan door de bestrijding van teyler's Godgeleerd Genootschap, ware bekend geworden. Wij vleijen ons, het is waar, in de bekroonde verhandeling van den geleerden borger een aanhangsel op het werk te zullen vinden, door teregtwijzing, bepaling en behoeding voor verkeerde gevolgtrekkingen, hoogst belangrijk voor de zaak der waarheid. Doch, naar ons oordeel, heeft anders deze geschiedenis der wijsgeerige beschaving, zelfs in de tegenwoordige gedaante, zulk een verschrikkelijk aanzien, als bestrijdster der goddelijkheid van het Christendom, geenszins. Immers, (het zij met eerbied gezegd) wat gaat het ons eigenlijk aan, hoe christus aan zijne kennis van den Godsdienst gekomen zij, zoo god, door wonderen, slechts zijn zegel op die leer hebbe gedrukt. Ook komt het ons voor, dat alwat immer aangevoerd wierd om te bewijzen, dat de Heiland op geene andere dan eene bovennatuurlijke wijze daaraan kon komen, voor onvoldoende moet gehouden worden. De gang van het menschelijk verstand is dikwijls niet veel gemakkelijker te volgen, dan die van het menschelijk hart; en dat jezus, naar het laatste, de eenige volmaakte was, kan men toch, zonder alle waarde daaraan te ontnemen, geenszins uit bovennatuurlijke gronden afleiden. Neen, zonder het te willen toepassen, vinden wij de bewering, dat iemand, die de kennis der Grieken met die der Joden vereenigde, gelijk dit ten tijde van jezus kon geschieden, een zeer volmaakt stelsel van Godsdiensten Zedekunde zou kunnen voor den dag brengen, noch lasterlijk, noch zelfs gemakkelijk te weerleggen. Doch, wat de wonderen betreft, eberhard, ja, verwerpt dezelven, maar doet dit, onzes achtens,
op zoo zwakke gronden, dat ze waarlijk geene opzettelijke bestrijding van teyler's achtbare Genootschap schijnen te verdienen. Inderdaad hebben wij dan de zaak welligt uit een ander oogpunt te beschouwen, en de gevraagde weerlegging meer tegen de, hier gebezigde, wijze der menschelijke

{==287==} {>>pagina-aanduiding<<}
afleiding, dan tegen de ontkentenis der goddelijke, gerigt te achten. Wij meenen zelfs ons te herinneren, dat dit meer eigenlijke doel in de nadere omschrijving der prijsvraag stond uitgedrukt. De Schrijver, namelijk, dien wij straks eenigzins op den voet willen volgen, verklaart menige bijbelsche voorstelling, menige plaats, vooral uit joannes Evangelie en paulus Brieven, ja de geheele uitwendige vorm der christus-leere, uit de wijsgeerte van dien tijd, zoo als dezelve, uit Platonismus, Chaldaeismus en verontzinnelijkt Judaismus, was te zaam gesmolten. Buiten tegenspraak gaat hij hierin veel verder, dan de onbevooroordeelde billijken, de vereerder der goddelijkheid van het Evangelie dulden kan. Of echter alles hier te verwerpen zij, of niet menige aanmerking treffend en behartigenswaardig moge geacht worden, en dus de toon der weerlegging, die zoo ligt tot een ander uiterste wegsleept, hier de verkieslijkste ware; zie daar de eenige zwarigheid, welke nog bij ons zou kunnen overblijven. Dan, wij gaan over, om, gelijk wij met vroegere deelen deden, bij wijze van uittreksel, eenig nader verslag van den inhoud des boeks te geven.
De togt van alexander bragt een naauwer verband tusschen Griekenland en het Oosten voort. Dit greep inzonderheid plaats in Egypte, en vooral te Alexandrië. Hier hielden zich ook een aantal Joden op, die Grieksche beschaving aannamen, en, het voorbeeld der geleerde Heidenen van dezen tijd volgende, hunner heilige geschiedenis en godsdienst eenen allegorischen of beeldsprakigen zin begonnen toe te kennen. De natietrots der Joden poogde, echter, hunne wijsheid als de eerste bron te doen kennen; en dit gaf aanleiding tot vervalsching der voornaamste Grieksche Dichters, in welken brokken uit den Bijbel kunstig werden ingevlochten. Dit tweederlei voetspoor, inzonderheid door aristobulus bewandeld, volgden, eensdeels philo, anderdeels josephus. Des eersten verontzinnelijkt Jodendom miste hoofdzakelijk de geschiktheid, om algemeen, om volksgodsdienst te worden, ten einde met

{==288==} {>>pagina-aanduiding<<}
het Christendom te worden vergeleken. Men rekent deszelfs aanhangers tot de Esseërs, eene der drie bekende Joodsche sekten, welligt dezelfde met de Therapeuten, die een eenzaam en beschouwelijk leven leidden. Josephus, zich in allen deele meer naar de Grieken schikkende, ontzag daartoe geene verdraaijing der wet. - ‘David had de grootheid en den roem des Joodschen staats ten hoogsten top gevoerd. Vóór hem is alles ruwheid en sterkte; na hem verval en zwakheid. De tijd zijner regering was ook de gouden eeuw der Joodsche beschaving; zij had nu hare eigendommelijke natuur en onveranderlijke hoogte bekomen.’ Deze maat der beschaving staat met die van Athene geenszins gelijk. Zij duurde veel te kort. De Poëzij is de eenige der schoone kunsten, in welke de Jood uitmuntte; en nog maar in ééne soort, de lyrische namelijk, welker hooge voortreffelijkheid hij, echter, mede aan zijne taal, en wel aan derzelver armoede, heeft te danken. De Babylonische slavernij oefende eenen nadeeligen invloed. Men vermeerderde, nogtans, hier zijne godsdienstige wijsgeerte met de leeringen der Chaldaeers en Magi, over Gods natuur, de verschillende klassen der ondergeschikte geesten, den duur der wereld, deszelfs verdeeling in aeonen en tijd-ringen, met welke laatsten de opstanding der ligchamen aaneenhing. De Joodsche geleerden sponnen dit steeds verder uit tot eene bijgeloovige fabelleer Het ergste, misschien, van alles was, dat zij den hoogen, dichterlijken geest tegen eenen geest des haarklovens hadden verruild, schoon deze ook een enkel gelukkiger zaad strooide. ‘Hetgeen deze haarkloverij bij de Oosterlingen nog geheel bijzonder misvormt, is de methode of leerwijze, aan welke zij zich in dezelve onderwerpen, en die den westelijker volken zoo onnatuurlijk schijnt, dat, zoo zij hun in de kindschheid hunner beschaving moge zijn opgedrongen, zij bij het ontwaken
van hunnen zin (hun onderscheidend verstand) derzelver boeijen pogen af te schudden. Bij den Oosterling is alle wijsheid het werk der

{==289==} {>>pagina-aanduiding<<}
openbaring, elke leer eene geheimenis, en alle wetenschap het leeren uit den mond eens goddelijk verlichten, of uit de bladen eens goddelijken boeks der voorwereld. Dit, intusschen, bewijst, dat zich de Oostersche volken, en onder hen de Joden, vóór de verbreiding des Christendoms, niet boven de onmondigheid, tot de geheele Grieksche beschaving verheven hebben.’ - Na de terugkomst in het vaderland werden bijeenkomsten verordend, om het volk met de wet bekend te maken. Hiertoe werd vertaling in het Chaldeeuwsch, met ophelderende aanmerkingen, gebruikt. Deze uitleggingen, te boek gebragt, heetten Midrasch. Van hier de geleerde broederschap der Midraschiten; in welke zich vervolgens die der Kabbalisten vormde. Er is een tweederlei kabbala: de praktische, of onechte, is loutere dwaasheid; deze moet dus met de oude ware niet verward worden. ‘De Kabbalisten waren onder de Joden de eersten, die eene soort van theorie beproefden, welke hun over de natuur des goddelijken wezens eenig licht zou verschaffen. Zij begonnen met eene kunstige classisicatie van Gods eigenschappen, welker methode aan het spelende grenst. Zij bepaalden zich tot het heilige getal tien, en, om nog twee heilige getalen er in te brengen, verdeelden zij de goddelijke eigenschappen in de drie hoogere en zeven lagere. Daar zich de Oostersche wijsgeerte de goddelijke natuur als een licht (lichtwezen) voorstelt, zoo waren den Kabbalisten de goddelijke eigenschappen licht-kringen, die zij sephiroth, van het Grieksche spaera, een kring, noemden, van welken de lagere uitvloeisels, aziluth, uit de hoogere zijn. Om het zinnelijke nog meer te naderen, plaatsten zij deze sephiroth of spheren boven en nevens elkander, gelijk de takken van eenen boom, en noemden het geheel den Kabbalistischen
boom.’ Zeer veel verbetering onderging naderhand dit stelsel, toen het geheele denkbeeld van uitvloeisel vergeestelijkt wierd. En ‘er waren onder de oude Kabbalisten verscheidene, die deze sephiroth, of goddelijke eigenschappen, den Messias toekenden, na-
{==290==} {>>pagina-aanduiding<<}
dat zij hem eenmaal tot een hooger en bovenzinnelijk wezen verheven hadden. Ook eene leerstelling der oude Kabbala is: dat de wortel dezer benedenwereld in de bovenwereld is; dat de merkwaardige dingen, personen en omstandigheden in de benedenwereld hunne oorspronkelijken in de bovenwereld hebben, van welken zij slechts afbeeldsels zijn. Het valt gemakkelijk, in deze leer de Platonische Ideën te herkennen. Doch de Kabbalisten konden ze nader hebben, in de godsdienstige wijsgeerte der Perzen, waar wij de feruers, of oorspronkelijke formen aller dingen, hebben leeren kennen.’ (Van deze leer meent de Schrijver in de schriften des N. Verbonds vele sporen te vinden; gelijk ook van der Kabbalisten uitleggingswijze, hoe weinig zich deze ook aanbevele.) - Sedert alexander hadden ook de Grieken eene Oostersche wijsgeerte, die zij met hunne Platonische leerstellingen vermengden, of wel als eene geheimvolle en hoogere wijsheid aan derzelver spits plaatsten. Zij stamde eigenlijk uit Chaldaea; en uit deze bron vloeiden later de denkbeelden der Gnostiken en Ophiten. Te midden dezer onderlinge vermenging der denkbeelden ontstond het Christendom. Wat jezus, ten aanzien van deszelfs vorming, begonnen heeft, dat hebben de Apostelen, en inzonderheid paulus, voltooid. De tijd had reeds den ondergang des zinnelijken godsdiensts gemakkelijk gemaakt. Vele edelen onder den volke eerbiedigden, bij zichzelven slechts den onzinnelijken. Belang en onkunde, echter, schraagden het oude. Joannes de dooper leefde te kort, om veel te verrigten.
Uit jezus leven is slechts een en ander deel beschreven; doch dit voert onze bewondering ten hoogsten top. ‘Zijne leer bevat alles, wat het Grieksche verstand door de helden zijner wetenschap waars uitgevorscht en het Oostersche gevoel door zijne heiligen goddelijks aanschouwd heeft, en brengt het ter kennisse der algemeene bevatting en ten gebruike des werkzamen levens.’ Van hier de eenvoudigheid des Evangelies, slechts het algemeen verstaanen bruikbare opnemende, en den geleerden steeds te on-
{==291==} {>>pagina-aanduiding<<}
regt ergerende. Dat echter het Christendom uit het Jodendom uitging, (deszelfs stichter in de geleerdheid der Midraschiten opgevoed zijnde,) en eerst langzamerhand, vooral door paulus toedoen, geheel algemeen en onzinnelijk werd, geeft hetzelve eene eigenaardige kleur. - Het Jodendom was nu reeds met vreemde, Chaldeeuwsche, Perzische en Grieksche denkbeelden vermengd. Men dacht al aan eenen eeuwigen en hemelschen Messias. Het denkbeeld, dat alle dingen op aarde hun oorspronkelijk in den hemel hebben, verkreeg gestadig grooter invloed. Zoo ontstond een hemelsch Jeruzalem, een onzigtbare Tempel, een eeuwig Hoogepriester, enz.; waarom dan ook niet een eeuwig en hemelsch Koning, hetgeen zelfs in het Hoogepriesterschap naar de ordening Melchizedeks mag geacht worden te zijn opgesloten? Jezus kon, derhalve, ook van de aarde verdwijnen, en echter in den hemel blijven bestaan; en zie daar den sleutel tot de geschiedenis der opstanding (*)! - Het Evangelie werd mondeling, en met de uiterste eenvoudigheid, voortgeplant. De schriften der Apostelen waren tot
de geleerde voorstanders gerigt. Justinus de Martelaar en andere wijsgeerige verdedigers zelven van het Christendom kenden de Evangeliën en Apostolische Brieven nog niet. In deze heilige oorkonden heerschen twee theoriën over het Zoonschap; de straks ontvouwde, en die van joannes. De logos des laatsten is niet de rede, maar eenvoudig het scheppende woord Gods. ‘Wat het goddelijke in den Messias zij, eene goddelijke kracht, of een goddelijk oorspronkelijk (urbild); daarover verklaren zich de overige Apostelen niet.’ Slechts paulus verklaart zich voor het laatste, gelijk joannes voor het eerste. De Heilige Geest, als de oorsprong van al het ware en goede, verklaart zich genoegzaam uit het Joodsche spraakgebruik. Spoedig, echter, gaf de leer van

{==292==} {>>pagina-aanduiding<<}
Vader, Zoon en Geest, den liefhebberen van het Platonismus en van de Kabbala aanleiding tot diepzinnige bespiegelingen, en strijdigheden, die wel beslist, maar nooit vereffend werden. - De wonderen van jezus komen niet als gronden van geloofwaardigheid voor (*). Het algemeen begrip van het kinderlijk Oosten, elken leeraar voor een' godgewijden houdende, schreef elken grooten man buitengewone dingen toe. De H. geschiedenis werd uit mondelinge vertellingen verzameld. En zelfs de Grieksche en Romeinsche geschiedenis veroorlooft zich vele vrijheid; is, wanneer het b.v. den roem des vaderlands geldt, meer lofrede, dan, gelijk de onze, eene soort van duchtig gestaafde verantwoording. De achting voor de verhevenheid van den persoon vereenigde zich, echter, met de voortreffelijkheid der leere, en bragt geloof voort.
De inhoud der volgende hoofdstukken loopt over de wijsgeerige stelsels der Heidenen in de eerste Christen - eeuwen, vooral het Neoplatonismus; over de ontaarding des oorspronkelijken Christendoms, in de openbare, zoo wel als de bijzondere godsvrucht; over de scholastiek en de mystiek; vervolgens over de herstelling, de voorbereidende omstandigheden, de reformatie, de herstelling der beeldende en sprekende kunsten; en eindelijk de mystiek onzer tijden. Alles, buiten tegenspraak, fraai en belangrijk; maar te breed, om verder uitgehaald te worden.
Hoe vele moeite wij ons gegeven hebben, om den inhoud dezes boekdeels eenigzins te doen kennen, er is alle grond van vrees, dat dit niet zeer gelukt zij. De opzettelijke aanstipping van al het kettersche, en weglating, daarentegen, van het minder excentrieke, gelijk ook van het rijk gewaad van geleerdheid, vernuft en smaak, zal inzonderheid ligt meer afschrikken, dan aanmoedigen tot het eigen onderzoek. En, echter, wenschen wij het in veler handen; der zulken namelijk, die geleerd hebben, waar van valsch te ondérscheiden. Immers, vinden zij er misschien

{==293==} {>>pagina-aanduiding<<}
al niets waars en wezenlijks voor hunne kennis van het oorspronkelijk Christendom; als geschiedenis der beschaving en wijsgeerte, als geschiedenis der menschheid, van de allervroegste tot op onze tijden, is het zeker een belangrijk werk; welks hoofddenkbeeld, het belang der vereeniging van helder verstand en warm gevoel, als eene soort van thermometer op den geest van elk tijdvak toegepast, buiten tegenspraak waar en schoon, hoewel dan ook voor overdrijving vatbaar is. Van weerlegging onthouden wij ons te liever, omdat dit in de opzettelijk daartoe vervaardigde verhandeling, welker inhoud toch ook eenmaal tot kennis onzer Lezeren zal moeten komen, naar eisch zal gedaan zijn.
Ten slotte willen wij uit het laatste, slechts vlugtig aangeduide gedeelte, eene plaats aanhalen, die gereedelijk aan iets, eerst onlangs verkondigd, denken doen, en te gelijk misschien salomo's spreuk staven zal, dat er niets nieuws is onder de zonne.
‘Odo, Bisschop van Cambray, schreef een boek over de Erfzonde, waarin hij de vraag onderzocht: hoe de eerste zonde van adam op alle zijne nakomelingen had kunnen worden voortgeplant. Hij antwoordt: In adam zondigde de gansche menschheid, die als iets algemeens in hem dadelijk bestond. Deze menschheid werd in zijne nakomelingen in oneindig vele menschen verdeeld, die gezamenlijk de zondige natuur moesten hebben, welke zij hadden, als zij nog onverdeeld in de menschheid, als eene gemeene zaak, in adam werkelijk aanwezig waren. - Om dit begrijpelijk te maken, bedient hij zich van de vergelijking met eenen spiegel, waarin het beeld der zonne zigtbaar is. Breekt, vaart hij voort, dezen spiegel in nog zoo vele kleine stukken, zoo zal in ieder derzelven het geheele beeld der zon te zien zijn.’ - Wij behoeven niemand opmerkzaam te maken op de verwarring van het asgetrokken denkbeeld met het geheel, menschheid met menschdom (in ovo). Het wordt aangevoerd ter gelegenheid van de Nominalisten en Realisten; welke laatsten onze gedachten tot de Platonische Ideën, de Chaldeeuwsche Feruers en den geheelen Kabbala terugbrengen.





{==294==} {>>pagina-aanduiding<<}

Christelijke Brieven en Overdenkingen van P. Ris, Lid en Diaken der Doopsgezinde Gemeente te Hoorn; na zijnen dood uitgegeven door L. Egeling, Predikant te Leiden. Te Hoorn, bij J. Breebaart. 1812. In kl. 8vo. 179 Bl. f 1-6-:

De lezing van dit boekje is inderdaad genoeg, om den steller dezer godvruchtige uitboezemingen van het hart eenen lievenswaardigen, vromen en nu zaligen man te noemen, gelijk hem de Heer egeling noemt, niet in het Voorberigt, (want zoo wil hij het niet geheeten hebben,) maar in de Christelijke toesprake aan Vrienden van Jezus, geplaatst aan het hoofd van het werkje, in stede van een Voorberigt, hetwelk de Weduwe des Overledenen hem verzocht had. De Overdenkingen zijn slechts twee, op 's mans een-en-zestigsten en twee-en-zestigsten verjaardag; de Brieven zijn meestal niet in hun geheel, gelijk zulks van zelve spreekt, daar zij niet voor de pers, maar aan bijzondere vrienden en vriendinnen (deels aan den Uitgever zelven, 's mans bijzonderen vriend,) geschreven zijn; zij zijn al grootendeels van denzelfden inhoud, en ademen allen stille, nederige godsvrucht, waarlijk werkdadig en beoesenend Christendom, hooge ingenomenheid met de belangen van den Godsdienst, en ware menschlievendheid; en behelzen, bij al 's mans zonderlinge eigenheden van taal en schrijfwijze, zoo zeer de taal van het godvruchtige hart, dat geheel ons gevoel ons zegt: zoo kan men niet huichelen. Deze Brieven hadden en hebben voorzeker eene groote waarde voor hen, die dezelve ontvingen, en den eenvoudigen, waardigen man persoonlijk kenden; geen wonder dat zij die zorgvuldig bewaarden, en zich met de herlezing en dierbare herinnering nu nog gedurig verkwikken en stichten. Te regt zegt egeling: ‘Doorgaans, als men oude brieven in handen krijgt en inziet, dragen de meesten’ (de meesten, velen, die over studie en

{==295==} {>>pagina-aanduiding<<}
nutte wetenschap vooral, of die dankbare herinnering opwekken aan bewezene liefde en heilige vriendschap, zondert zijn Eerw. gewis ook gaarne met ons uit) ‘zoo geheel den stempel van de nietigheid, ongestadigheid, vergankelijkheid der aardsche en tijdelijke dingen, omdat ze zoo niets anders dan het aardsche behelzen; men gevoelt, dat is alles voorbij, niets meer waard, en men scheurt ze gemakkelijk aan stukken; maar, brieven van dezen geest en zin vindende, kunnen wij daar zoo niet toe komen; wij zeggen bij onszelven: dit is niet voorbij, dit geldt nog, dit is nog goed, altijd goed, waar, wigtig, zalig, en men legt ze weer bij zijne overige papieren weg; zulke brieven hebben in dit opzigt iets van de brieven der Apostelen, die, schoon voor vele eeuwen geschreven, nu nog zoo waar en wigtig zijn, en tot het einde der wereld blijven zullen voor ieder, die ze leest, omdat ze spreken, niet van de zienlijke, menschelijke, tijdelijke, maar van de onzienlijke, Goddelijke en Eeuwige dingen.’
Vervolgens zegt de Uitgever; (en de Schrijver zelf verontschuldigt zich nagenoeg op dezelfde wijze ergens over het gedurig terugkomen op dezelfde denkbeelden bijna in iederen brief:) ‘Men zal, zoo men eenigermate geoefend is in de kennis van 's Heilands genade en heerlijkheid, er wel niets nieuws in vinden; maar dit zocken we immers ook niet? wij blijven hier zoo gaarne bij het oude, dat wij geleerd, geloofd en beleden hebben, en verheugen ons, dat wij hier alle nieuws en nieuwigheden zonder schade missen kunnen, daar J.C. gisteren en heden en in eeuwigheid dezelfde is, en wij dat in allen, die Hem kennen, mogen bevestigd zien.’ Iutusschen kunnen wij niet ontveinzen, dat de lezing van en dat telkens terugkomen op dezelfde denkbeelden ons vermoeijend was; 't geen voorzeker den genen, die de brieven van tijd tot tijd ontving, volstrekt niet kon hinderen; maar nu in een bundeltje bijeengevoegd, is dit bij hem, die ze achtereen lezen wil, het geval. En de Eerw.

{==296==} {>>pagina-aanduiding<<}
egeling had het werkje, naar ons oordeel, aangenamer gemaakt, en alzoo nuttiger, zoo hij de levensberigten van zijnen waarden Vriend, welke hij ons kortelijk geeft in het voorwerk, een weinig had uitgebreid, en (met alle bescheidene omzigtigheid, dit verstaat zich) eenige, hem of door hemzelven of door anderen bekende, bijzonderheden er had bijgevoegd, en daar de brieven dan had ingelascht. Wij erkennen evenwel, dat, hoe verder wij in het boekje kwamen, hoe minder ons het gezegde hinderde, en hoe meer afwisseling van denkbeelden wij aantroffen.
Over het geheel echter (de Eerw. egeling en alle de vrienden van den waarlijk vromen, in wien geen bedrog was, houden ons dit ten goede!) hadden wij wel gewenscht, dat dit boekje niet ter perse ware gegeven. Kwam het enkel in handen, wij willen niet zeggen van vrienden, bekenden en hoogachters van den Overledenen, of van eenvoudige vromen, maar zelfs ook van geleerde, verstandige, maar tevens hartelijke en opregte Christenen, wij hadden er niets tegen; dan, dit is het geval niet bij eene publieke uitgave; en nu vreezen wij voor ergernis en bespotting, waarin dan niet alleen woorden en uitdrukkingen, maar de groote en goede zaak van ware godzaligheid zelve deelt Het is een boekje alleen voor godvruchtige harten. ‘Ris had de gave, om de oude en onveranderlijke waarheid op eene hem eigene en naïve wijze te pas te brengen en voor te stellen, waardoor ze mij meermaal,’ zegt egeling, ‘als in een nieuw licht voorkwam, en in hare kracht en gewigt te dieper in mijn harte inging.’ Wij gelooven dit gaarne. ‘Misschien hebben sommigen,’ voegt hij er bij, ‘wel iets aan te merken over deze en gene uitdrukkingen en bewoordingen der taal; maar deze waren aan dien zelfdenkenden man zoo eigen, en men heeft dit liever zoo willen laten, dan door vele veranderingen, en schijnbare naauwkeurigheid, het kenschetsende dezer Brieven te verzwakken.’ Wanneer men zich die veranderingen ook had veroorloofd, dan hadden de vrienden en beken-
{==297==} {>>pagina-aanduiding<<}
den van den Overledenen hunnen vriend in zijn geschrijf niet herkend, en daarbij zeker veel, ja zeer veel verloren. Dan, die nu in het geheel den waardigen man niet gekend hebben, die deze uitdrukkingen niet of kwalijk verstaan en misduiden, wien over het geheel de (zoogenoemde) tale Kanaäns vreemd is, en wier spotlust maar al te ligt aanleiding neemt? - Wij herinneren ons, dit schrijvende, aan zeker
gesprek in het Dagboek van E.C.W. van de Mengelingen in Proze en Poëzij, door den ook nu reeds zaligen, en zoo wel om zijne godsvrucht als uitnemende kunde bij den Eerw. egeling ook hooggeschatten van alphen, waarvan dit het slot is:
‘Ik ben te meer voldaan; omdat gij alles, wat gij mij aangaande uwe wijze van denken hebt gezegd, voorgedragen hebt in eenen bevattelijken, en zelfs, daar het te pas kwam, wijsgeerigen stijl, zonder er die kunsttermen bij te voegen, welke dikwijls, of in het lage vallen, of voor iemand, die er niet aan gewoon is, onverstaanbaar zijn.’
Antw. ‘Dit heb ik met opzet gedaan, 1) omdat ik weet, dat het gebruik van sommige spreekwijzen (hoe onschuldig in zichzelf) dikwijls vooroordeelen doet ontstaan; 2) omdat ik zoo overtuigd ben van de overeenkomst mijner denkwijze met de zielenleer, dat ik alles, wat wij brengen onder het algemeene denkbeeld van bevinding, zeer wel kan voorstellen met wijsgeerige spreekwijzen, en het daarom ook dadelijk doe, wanneer ik over de zaak zelve met zulken spreke, die aan de andere wijze van spreken niet gewoon zijn, of eenig vooroordeel tegen dezelve hebben opgevat. Locke toch heeft mij geleerd, dat hetgeen, op de eene wijze voorgesteld, duister en ongerijmd schijnt, niet zelden klaar en verstaanbaar wordt, wanneer men het op eene andere wijze voordraagt.’
Intusschen, wij zeggen dit met de beste oogmerken; derhalve absit invidia! Eene enkele persoonlijke ontmoeting van den waardigen ris, gevoegd bij de ongeveinsde hoog-
{==298==} {>>pagina-aanduiding<<}
achting voor hem van een aantal verstandige en godvruchtige mannen, die wij meer bijzonder kennen, doen ons met den Eerw. egeling instemmen, als hij dien braven rangschikt onder de zoodanigen, waarvan lavater zeide: ‘Eén zulk een levendig Christen is meer waard, en doet meer af, dan tien boeken over het Christendom.’ En wij behooren voorzeker onder de genen, die 's mans aandenken in eere houden, en hartelijk wenschen, dat velen, met ons, 's mans geloof en wandel mogen navolgen.




De Raad van den Godsdienst aan jonge Lieden, voorgesteld in eene Leerrede over 1 Chron. XXVIII:9, door Albertus de Vries, Predikant te Rotterdam: Aldaar, bij P. Holsteyn en Zoon. In gr. 8vo. 47 Bl. f :-8-:

Herinnering en inboezeming van godsdienstige gevoelens aan de jeugd blijft altijd gewigtig, maar vooral dan, wanneer zij, door onderscheidene omstandigheden, in de gelegenheid komt, om, aan zichzelve overgelaten, eenen eigenen levenskoers te rigten. Uit dit oogpunt hebbe men de keuze der stof van den Eerw. de vries te beschouwen, en hare behandeling, ofschoon wat omslagtig, voldoet aan het oogmerk. De tijd der jeugd is het gevaarlijkste tijdperk des levens, namelijk der onbedachtzaamheid en onbestendigheid, waarin de driften met groote kracht ontwaken en velerlei en gevaarlijke verleidingen plaats hebben, en waarin alzoo de vrees van God het beginsel der wijsheid, de weg der godzaligheid alleen de weg is des geluks, en het middel, om God als haren leidsman, vriend en vader, te mogen noemen en behouden. Deze is de gang der denkbeelden, door den Leeraar gevolgd. De Recensent zoude gewis tot de behandeling van dit belangrijk onderwerp eenen anderen en eigenaardiger tekst hebben gekozen, dan dien bij de overdragt der regering door Koning David aan zijnen

{==299==} {>>pagina-aanduiding<<}
zoon Salomo; terwijl deszelfs verklaring te vele aanleiding geeft tot uitweidingen, welke de aandacht verwijderen, vooral dan, wanneer de predik-methode zuiver analytisch is. Dan, de tekst nu eenmaal alzoo gekozen zijnde, is alleen te letten op de bereiking van het openbare oogmerk tot stichting, en hieraan, meent de Recensent, dat de Leeraar, door zijne veelvuldige wendingen, zeer wel heeft beantwoord. Zijne voordragt, derhalve, op aanzoek van velen zijner vrienden door den druk gemeen gemaakt, wenschen wij in handen dier jeugdige personen, die, door hunne vreemde betrekkingen, meer dan anderen, de herinnering der voorschriften, leidingen en behoedmiddelen van den Godsdienst behoeven, ter vermijdinge van duizende overtredingen.




Proeve eener voorstelling van het dierlijk Magnetismus als Geneesmiddel, door C.A.F. Kluge, Doctor in de Geneeskunde en Eersten Heelmeester bij de Koninklijk-Pruissisch Genees-Heelkundige Leerschool. Uit het Hoogduitsch, met eenige Bijvoegselen, door F. van der Breggen, Cornz., Med. Doct. te Amsterdam. Te Amsterdam, bij E. Maaskamp. 1812. In gr. 8vo. XX en 551 Bl. f 4-10-:

Onder alle werken, welke in het vorig jaar de Hollandsche drukpersen verlieten, is er voorzeker geen, dat de algemeene aandacht van Wijsgeeren en Geneeskundigen meer zal opgewekt hebben, en ook meer verdiende op te wekken, dan hetgene wij thans aankondigen. In Duitschland, van waar het tot ons kwam, heest het vele belangstelling en den hoogsten lof verworven, en zelss reeds onder ons was het van eene zeer gunstige zijde bekend. Wij willen daarom, hoe moeijelijk die taak ook zijn moge, niet langer wachten met onzen Lezeren een beredeneerd verslag aangaande hetzelve te geven, zonder evenwel voor als nog een

{==300==} {>>pagina-aanduiding<<}
bepaald oordeel over de zaak zelve uit te spreken, dat toch onmogelijk gegrond zoude kunnen wezen. Even als elk ander stuk der menschelijke Natuurkunde en der Geneeskunst, steunt ook dit leerstuk geheel op waarnemingen en proeven, die in aantal en in verscheidenheid nog veel missen, om stof tot eene beslissende oordeelvelling te leveren. Wij bepalen ons dus tot het werk zelve.
Na eene korte inleiding, waarin hij met een woord van het geneeskundig gebruik der algemeen verspreide, onweegbare stoffen spreekt, en daaronder het dierlijk Magnetisme rangschikt, verdeelt de Schrijver zijne taak in twee hoosddeelen, de theoretische beschouwing en het praktisch overzigt van de magnetische verschijnselen. Tot het eerste gedeelte behoort de beantwoording van drie vragen: 1o. Wat verstaat men onder dierlijk Magnetismus, en van waar ontspruit zoo wel deze naam als de zaak zelve? 2o. Welke verschijnselen worden door deszelfs aanwending op het menschelijk ligchaam voortgebragt? 3o. In welk eene oorzakelijke betrekking staat het dierlijk Magnetismus met deze verschijnselen, of hoedanig werkt hetzelve?
De eerste dezer vragen beantwoordt kluge uit de geschiedenis, en vindt, zoo als het gewoonlijk gaat, reeds in de vroegste oudheid sporen der oorspronkelijke kracht, die in het dierlijk Magnetismus werkzaam is. De orakels der Egyptenaren, Grieken enz. moeten hiervan bewijzen opleveren. De Pythia van Delphi en andere waarzegsters en Sibyllen zouden slaapwandelaarsters geweest zijn, en uit dien hoofde, even als alle magnetische slaapwandelaars, het vermogen gehad hebben van verder en meer te zien, dan een mensch met zijne gezonde zinnen. Doch wij vinden al zeer weinig overeenkomst tusschen den magnetisch helderzienden, zoo als hij ons in het vervolg beschreven wordt, en den toestand dier verrukte priesteressen. Het is waar, dat zij meest alle hare waarzeggerijen in eene soort van epileptischen toestand uiteden; het is ook wel zeker, dat men meestal zenuwzwakke vrouwen tot dat werk uitkoos: maar de priesters waren het toch eigenlijk, die het antwoord gaven;

{==301==} {>>pagina-aanduiding<<}
daar niemand de Pythia verstond. Zoo hadden ook, bij de Romeinen, de Sibyllen uitleggers noodig, die wel zoo slim waren van te lezen, wat de staatkunde hun ingaf. Alle orakel-spreuken, die tot ons gekomen zijn, zijn ook, of zoo onbepaald, dat men er ten minste twee zinnen aan geven kon, of zoo duister, dat er wel een OEdipus noodig was om ze te ontcijferen, of zij droegen blijkbare teekens, dat de Priesters der Goden, zoo besloten als zij in derzelver heiligdommen waren, wel zorg droegen te vernemen, wat er op aarde omging. - De zoogenaamde incubaties, of droomen der zieken in de tempels van Esculaap, waren ook niet zeer magnetisch: het waren toch meest de priesters, die droomden; en, droomden de ligtgeloovige zieken al, zoo kon men wel zien, dat hun veelvuldig baden en vasten hun geen helderder inzigt in hunne ziekte, of in de manier om die te genezen, gegeven had, en dat zij in den droom al even dom waren, als buiten denzelven. Ook ziet men hier geene sporen van magnetisch verband of magnetische werkingen. - Dat men op hieroglyphische opschriften soms twee beelden gevonden hebbe in die houding, waarin men tegenwoordig magnetiseert, is op zichzelve een zeer zwak bewijs; daar twee tegenover elkander zittende beelden honderd andere bedrijven kunnen te kennen geven.
De sporen, welke de Schrijver bij de latere Grieken en Romeinen vindt, zijn niet veel duidelijker. De bijgebragte plaats van Plautus geeft geheel iets anders te kennen; die van Martialis en Seneed zien op het streelen der schandjongens, dat toch wel geen magnetiseren zal geweest zijn! Zoo bestond ook het wrijven na het bad blootelijk in een zachter of harder strijken, dat niet in bepaalde rigtingen geschiedde, en waarna ook nimmer slaapwandelen is waargenomen. Want schoon het waar zij, dat deze bewerking, zoo als de Schrijver aanmerkt, meestal door slaven geschiedde, waren er echter meest altijd beschaafder getuigen bij; en de Ouden, vooral de Grieken, waren te goede waarnemers van den eenen, en te zeer voor het

{==302==} {>>pagina-aanduiding<<}
wonderbare ingenomen van den anderen kant, dan dat zij zulke opmerkelijke verschijnsels niet zouden hebben opgemerkt en opgeteekend. - De plaats, uit Celsus (*) door hufeland in het aanhangsel aangehaald, kan ook geene de minste betrekking op het Magnetisme hebben; daar, volgens dezelve, wel door het wrijven slaap verwekt wordt, maar vooreerst in eene ziekte, waar men geene regelmatige strijkingen kan te weeg brengen, in de koortsige ijlhoofdigheid namelijk; ten tweede geschiedde dat wrijven vooral aan de ledematen, althans van het hoofd verwijderde deelen, op en neêr, zoo als men gewoon is te wrijven. - Het verwondert ons, dat, hij die angstige opsporing van het Magnetisme in de hooge oudheid, kluge de gymnastiek geheel heeft voorbijgezien.
De middeleeuwen leveren duidelijker bewijzen van de aanwending dezes middels, of althans van de pogingen van sommige verwarde of opgewonden hoofden, om uit den invloed der sterren, uit eene algemeen verspreide vloeistof, en dergelijken, het ontstaan en de genezing van vele ziekten te verklaren. Men kan dus dan hier ook in de schriften van Paracelsus en anderen, indien men zich die ondankbare moeite getroosten wil, de eerste beginselen van het dierlijk Magnetisme vinden. Maar wij twijfelen zeer, of de gave der Koningen van Frankrijk en Engeland, om de kropgezwellen door enkele aanraking te genezen, ook hiertoe moet gebragt worden. Wat overeenkomst heeft dezelve met het Magnetisme? Dergelijke zotternijen moesten, in een werk als dit, of in het geheel niet worden gemeld, of althans zoo worden voorgesteld, dat men er de ongerijmdheid terstond van inzag. Nu schijnt het, alsof de Schrijver zoo wel hieraan, als aan de dwaasheden der wigchelarij en sympathetische geneeswijzen, niet allen geloof ontzeggen, en in die blijken van domheid en bijgeloof eenige overeenkomst zoeken wilde met die verschijnselen, welke de naauwkeurig-
{==303==} {>>pagina-aanduiding<<}
ste beschouwing der Natuur ons, in deze laatste tijden, geleerd heeft. Dit is de beste manier, om de twijfelachtige zaak van het Magnetisme, bij verstandige regters, geheel te bederven.
De nieuwe geschiedenis van dit geneesmiddel vangt met mesmer aan, die, niet te vrede met de koele en duidelijke wijsheid van boerhaave's beroemde discipelen, van swieten en de haen, den wonderlijken inval kreeg, om zich in den duisteren nacht van het mysticisme te storten, en zijne geneeskundige kennis op alchemie en astrologie te vestigen. Zijn eerste stap in de geleerde wereld deed zien, wat men van den man te wachten had; hij verdedigde in 1766 in 't openbaar den invloed der planeten op het menschelijk ligchaam. Het natuurlijk gevolg van zulk een wijsgeerig onderwerp was, - dat men hem loopen liet. Hij had dus tijd om te mijmeren, en mijmerde zoo lang, tot dat hij van zijn algemeen verspreid wezen, dat de sterren met ons ligchaam verbindt, op den magneet kwam, daarmede verscheidene curen in het werk stelde, en, na nog eenigen tijd bij den toovenaar gassner in de leer geweest te zijn, eindelijk in zijn eigen ligchaam de onuitputbare bron vond, waaruit alle heilzame kracht vloeide; den grooten magneet, die heel de wereld magnetiseren zou. Daar de Weeners te plomp waren om met zulk een Genie in eene spheer te worden opgeheven, ging het er hem niet naar wensch; en nu verkoos deze levende magneet op de aantrekkelijker Franschen te werken, ging dus naar Parijs, en maakte daar in het begin wel weinig, maar naderhand des te meer opgang; zoodat er ten minste zijne beurs zich uitstekend wel bij bevond. Eindelijk liep de magnetische dolheid te ver; zoodat de Koning de zaak door twee Commissiën liet onderzoeken. Mesmer was waanwijs en eigenzinnig genoeg, om zich aan dat onderzoek te onttrekken; weshalve men zich tot een zijner beroemdste discipelen vervoegde, en, na herhaalde waarnemingen en proeven, een vonnis streek, dat wel niet zoo gegrond was, als de kunde der regters had laten
verwachten, maar dat

{==304==} {>>pagina-aanduiding<<}
gelukkig gezag genoeg had, om den voortgang eener leer te stuiten, welke toen niet dan kwade gevolgen kon gehad hebben.
Onze Lezers zullen gaarne gelooven, dat bij kluge de Vader van het dierlijk Magnetisme in een gunstiger licht verschijnt; hoewel ook hij verre af is, van dien Apostel der Mystiekerij van alle dwaling vrij te spreken. Maar zoo wel de schriften als het gedrag van mesmer toonen duidelijk, dat zijn aanleg, zijn geheele bestaan, sophisterij en dweepzucht was; dat hij, ingenomen met en verzot op zijne eigene hersenvrucht, alle wetenschap en geleerdheid versmaadde, en in zichzelven de bron van alles zocht. Is het te verwonderen, dat die man bij de toenmalige Franschen, zoo zwak van hoofd en zenuwen als zij waren, medestanders vond, die zijne leer en zijne kunst nog dwazer maakten? - dat mannen, als franklin, bailly, lavoisier, toen zij er zich mede moesten bemoeijen, de zaak, als verre beneden hen (dat zij ook was), niet met die oplettendheid onderzochten, welke nu wel te wenschen ware geweest? Maar is het ook niet te verwonderen, dat men in onzen tijd uit Berlijn, dat middelpunt van verlichting, naar dien zelfden kwakzalver, nog in leven, een geleerd en ervaren man ter bedevaart ziet gaan, om van dat nieuw orakel wijsheid te gaan leeren! (*)
In Frankrijk kreeg het Mesmerianisme twee zeer verschillende rigtingen. De Ridder barbarin rigtte te Ostende eene school op, waar alles op willen en gelooven aankwam, en er niets verder noodig was om de magnetische verschijnselen te weeg te brengen; terwijl er door verscheidene anderen te Straatsburg een société harmonique wierd opgerigt, waarin men de hevige ligchaamswerkingen, die het gevolg van mesmer's behandeling waren,

{==305==} {>>pagina-aanduiding<<}
zocht te vermijden, maar daarentegen de zieken in eene soort van verrukking bragt, die hun den naam van Clairvoyans bezorgde. Beiden, maar vooral de laatsten, gaven hunne waarnemingen in het licht, zonder daardoor echter het gebied der kunst uit te zetten; want wat men er vindt, het zijn in allen opzigte aegri somnia.
Op de Straatsburgsche Harmonie is het Duitsche Magnetisme ingeënt, hetwelk door lavater aan de Bremensche Geneesheeren bicker, olbers en wienholt medegedeeld, en vooral door den laatsten, naderhand door e. gmelin, heineken, pezold, bockmann, fr. hufeland, k.e. schelling en onzen kluge voortgeplant werd.
Het is vooral het resultaat van het onderzoek dezer mannen, dat ons in de tweede afdeeling dezer theoretische beschouwing wordt medegedeeld, waarin de Schrijver de verschijnselen van het dierlijk Magnetisme in eene geleidelijke orde opgeeft; na eerst nog de verschillende gevoelens omtrent de hier werkende oorzaak te hebben aangehaald, en getoond, dat dezelve noch in de Electriciteit, noch in het Galvanisme, noch in het mineralisch Magnetisme gelegen is. Daar velen echter, uit hoofde van den naam, dien het draagt, ligt het laatste denken zouden, stelt kluge voor, deze kunstbewerking, naar den ontdekker, Mesmerismus te noemen. Dit is waarlijk de dankbaarheid te ver gedreven! Mesmer heeft zijne belooning rijkelijk gevonden, waar hij haar gezocht heeft, - in den wierook en het goud zijner bedwelmde volgelingen.
Hoe ongeschikt dus de benaming van dierlijk Magnetisme zij, willen wij denzelven, even als onze Schrijver, behouden, en met hem tot een kort overzigt der verschijnselen overgaan. Die, welke zich bij den magnetiseerder voordoen, toonen, dat deze iets verliest, waardoor hij mat en krachteloos wordt. Die krachteloosheid is geen gevolg van de vermoeijenis, door de bewerking veroorzaakt; daar de magnetiseerder zich minder afgemat

{==306==} {>>pagina-aanduiding<<}
gevoelt, als hij met het gemagnetiseerde voorwerp geïsoleerd staat, waardoor de werking versterkt wordt. - De verschijnselen, die zich bij dit laatste voordoen, zijn of algemeen, en zoo als men dezelve van alle opwekkende middelen verwacht, of bijzonder aan het dierlijk Magnetisme eigen. Deze laatste worden gemakshalve in graden of trappen verdeeld. - Op den eersten trap ondervindt de zieke een algemeen gevoel van opwekking, vooral van zich over het geheele ligchaam verspreidende warmte; behalve dat er zich bij dezen en genen, in bijzondere deelen, bijzondere verschijnselen van koude, vliegende steken, spanning, branding, enz. voordoen. Somtijds vertoonen zich ook verdooving en een ligte slaap. - Op den tweeden trap sluiten zich de oogen met kracht, zoodat dezelve niet, dan na het einde der behandeling, kunnen geopend worden: de overige zintuigen blijven echter werkzaam, en zijn somtijds zelfs fijner. Zenuwtrekkingen en koortsachtige bewegingen zijn niet ongewoon. - Op den derden trap gekomen, valt de zieke in den magnetischen slaap, wordt geheel bewusteloos, terwijl er dikwijls hevige toevallen plaats hebben. - Bestijgt hij nu den vierden trap, dan ontwaakt hij in zichzelven, wordt hetgene om hem is wel gewaar, maar niet door zijne gewone zintuigen; hij hoort niet met de ooren, ziet niet met de oogen, enz. Vooral is het gevoel sterk ontwikkeld, en het vermogen om waar te nemen schijnt zich in den omtrek der maag opeen te hoopen; zoodat de zieke b.v. de kaarten kent, die men hem op de hartkolk legt; op een' zekeren afstand gewaar wordt, zelfs de afgelegenste dingen, wanneer zij slechts met hem in een magnetisch verband staan. Er zij b.v. eene rij van eenige personen, die elkander bij de hand houden, beginnende met den magnetiseerder, en eindigende met iemand, die iets
in zijne vrije hand heeft en in een ander vertrek staat. Als nu de eerste den zieken de hand op de hartkolk legt, zal hij weten, wat die verwijderde persoon in zijne hand heeft. Voor het overige heest de zieke nu veel van een' slaapwandelende en bevindt zich

{==307==} {>>pagina-aanduiding<<}
beter en krachtiger, dan hij in den wakenden toestand was. Buitendien verwekken de metalen op hem onaangename en dikwijls hevige toevallen, en vertoonen er zich eenige andere verschijnselen, die eene groote verstemming van het zenuwgestel te kennen geven. - In den vijfden graad wordt het bewustzijn van den zieke veel helderder; hij krijgt een duidelijk gevoel van den inwendigen toestand zijns ligchaams, vooral van die deelen, welke ziekelijk aangedaan of in hevige bewegingen zijn: dit strekt zich zelfs uit tot den toestand van hen, die met hem in een magnetisch verband staan of gebragt worden, en gaat zoo ver, dat hij uit die waarnemingen gevolgen trekt, den afloop zijner kwale, het schadelijke en nuttige voor dezelve kent en te kennen geeft. Zoo bemerkte eene, dat er een worm in hare maag gekomen was, daar voedsel genomen en toen weder in de darmen terug getrokken was; ja zij voorzag zelfs en voorspelde het, dat hij in 't vervolg zijne vaste woonplaats in hare maag nemen zou. - Eindelijk in den zesden graad strekt zich die helderheid van het bewustzijn nog verder uit; de zieke wordt nu ook dingen buiten het magnetisch verband gewaar, zelfs die verafgelegen, lang van een ieder vergeten, of diep in het toekomstige verborgen zijn. Daarbij heeft dan eene groote kalmte en zuiverheid van ziel, eene bijzondere sympathie met, of antipathie tegen zaken en personen, anders dan in den wakenden toestand, en vooral eene sterke gehechtheid en volstrekte onderwerping aan den magnetiseerder plaats. Voor het overige moet men opmerken, dat, gelijk de zieke altijd, en al wierd hij ook reeds meermalen gemagnetiseerd, niet dan trapswijze tot dien trap van helderziendheid geraakt, hij ook weer alle graden doorloopen moet, eer hij dien tooverkring verlaten kan, wanneer hij zich meestal versterkt, in zijne kwalen verligt en wel gevoelt; - voorts, dat geen zieke geheugenis houdt van hetgene hij als
slaapwandelaar of helderziende ondervond, sprak of deed; dat echter die keten van denkbeelden aangeknoopt wordt, als hij, bij eene volgende magnetisering, zich weer

{==308==} {>>pagina-aanduiding<<}
in denzelfden staat bevindt; ja dat somtijds, hetgene levendige indrukken op hem maakte, hem ook in het wezenlijke leven bijblijft, wanneer het hem voorkomt alsof hij het gedroomd had. Eindelijk is het er verre van daan, dat de magnetiseerder zijn' zieke altijd tot dien hoogen trap kan opvoeren, daar zij meestal op lagere staan blijven, dikwijls op den eersten; terwijl ook op dezen het eigenlijke doel, de genezing der kwale, dan niet zelden bereikt wordt.

(Het vervolg hierna.)





De laatste Zeetogt van den Admiraal De Ruiter, in twaalf Boeken, door A. Loosjes, Pz.

(Vervolg.)

Eene korte dichterlijke schets van Sicilië wordt door een bezoek van den Onderkoning toledo gevolgd. (Hoe veelvuldig ook deze staatsiebezoeken in dit werk voorkomen, zoo weet de Dichter toch door gelukkige afwisseling van bijzonderheden zich voor eene vervelende eentoonigheid te wachten.) Hier verneemt Hollands Admiraal de blijde tijding der komst van de Spaansche vloot te Palermo. Een oude Hollandsche galeislaaf, door den Leeraar westhof opgemerkt, doet een verhaal zijner ongelukken, doch smeekt de Nederlanders inzonderheid om hunne voorspraak ten behoeve van eenige Hongaarsche Leeraars, als ketters te Napels aan de roeibank geklonken. De ruiter, des verwittigd, toont verstandigen Godsdienstijver, met menschenliefde vereenigd, door zich dezer ongelukkigen ten sterkste bij den Onderkoning van Sicilië, en ook naderhand (X Boek) bij dien van Napels, aan te nemen, en hunne slaking te bewerken. - De aangename hoop intusschen der nadering van Spanje's vloot wordt door de ongereedheid der schepen en de loomheid van den Vlootvoogd montesarchio te leur

{==309==} {>>pagina-aanduiding<<}
gesteld. De ruiter besluit dus, alleen met zijne kleine vloot, versterkt door het smaldeel van de haan, (wien hij uit zijne winterrust te Palermo, naast het Spaansche eskader, had doen oproepen) den sterkeren vijand te gemoet te gaan, die uit Messina in zee gestoken is. - Immers,

‘'t Past helden, wien 't gevoel van moed de borst doet zwellen, 
Niet als lafhartigen hun vijanden te tellen.’ 

De bekeering van de haan komt ons echter wat spoedig en onwaarschijnlijk voor, na het te voren gebeurde en de kennis aan zijn karakter. Intusschen porren de moedige toledo en Don beltran, Opperhoofd der Napelsche galeijen te Milazzo, elkander door wederzijdsche verwijtingen tot meerdere werkzaamheid ter zee en te lande. Beltran loopt uit, en toledo verovert, door verrassing, de sterkte Ibiso bij Messina. Deze overrompeling is met dichterlijk vuur beschreven.
Het IX Boek is een der schoonsten des Gedichts; maar het onderwerp, een zeeslag, is ook beter geschikt voor dichterlijke voorstellingen, dan eene reeks episoden en pligtplegingen. De aanhef, eene spraakwending aan de Schilderkunst, en tevens eene schilderachtige voorstelling van het tooneel des strijds, - de toebereidselen, - eene zeer karakteristieke aanspraak van den Franschen Admiraal aan de hoofden zijner vlote, - eene niet minder kenschetsende rede van de ruiter in zijnen krijgsraad, deze door ernst en godsvrucht, gene door zucht naar roem en wraak en tot het wel spelen hunner rollen onderscheiden, - en het gebed van den Leeraar westhof, het hijschen der bloedvlag, en eene korte aanspraak van Hollands Vlootvoogd aan het scheepsvolk, stemmen zeer gepast tot de beschrijving van het gevecht zelve, waarin, na een' langen en moeijelijken strijd, de vijandelijke magt afdeinst, en de Nederlanders de zege behalen. Nu komt ook montesarchio met zijne schepen op, en wil, om

{==310==} {>>pagina-aanduiding<<}
de zege te vervolgen, du quesne in de haven van Messina vernielen; dan de ruiter, niet minder voorzigtig dan moedig, wraakt dezen onbesuisden ijver van lieden, die beter stoffen dan vechten konden, en loopt te Milazzo in, om zich van de geledene schade te herstellen, terwijl du quesne's vloot ter helfte vermeerderd is.
Nu is de tijd, door de Hooge Overheid voor dezen Zeetogt bepaald, verstreken. De ruiter, altijd, gelijk het een' Vrijman betaamt, naauwlettend op zijnen pligt, laat zich door het gesmeek noch de aanbiedingen, en allerminst door de geschenken van toledo bewegen, om langer te blijven; doch belooft de Italiaansche zeekust aan te doen, ten einde hij daar misschien eenen nieuwen Staatslast vinde. Eer hij echter dién last ontmoet, opent zich nog een treffend tooneel voor ons oog; de Zoon van onzen Held, engel, komt met 's Lands vloot uit Smyrna terug. Hartelijk is de ontmoeting met den Grijsaard bij Livorno. Te midden der zaligheden, die deze zich van de ontmoeting met zijn gezin voorstelt, welke hij nu eerlang te gemoet ziet, ontvangt hij bevel, om nog zes maanden der Spaansche kroone ten dienst te strekken. Hij gehoorzaamt, en trekt van Livorno naar Napels. Hier wordt hij op nieuw door den Onderkoning met geschenken en een rijk onthaal overladen; niets echter streelt zijn hart zoo zeer, als de loslating der geketende Protestantsche Leeraars, waarvan wij boven reeds spraken. Westhof vertoont intusschen aan den jongen de witte de omstreken van Napels, en het graf van virgilius, van welks laurier zij, op aanmoediging van zekeren grijsaard, een takje voor den ouden de ruiter afplukken Dit tooneel, - de geestdrift van den jeugdigen Zeeman voor den Romeinschen Dichter, doch vooral die van den ouden Italiaan voor Holland, - kwam ons min natuurlijk voor; en de invoering van het graf van virgilius over 't geheel niet gelukkig. In het XI Boek brengt de Heer loosjes de episode van
cuenna en vivonne uit meissner ten tooneele,

{==311==} {>>pagina-aanduiding<<}
waarin hij weinig verandert. Dit, echter, is, onzes inziens, onnatuurlijk, dat de vergramde minnares, naar vivonne's boord overgevoerd, met het oogmerk om hem te dooden, op het gezigt eener onwaardige mededingster, 't welk haar nog meer in woede moest ontsteken, eene tooneelmatige aanspraak houdt, en daarop, zonder dat men eenige reden van haar gedrag bevroede, vertrekt. Ook het treurige einde van cuenna, in het XII Boek, (door zich in eenen lavastroom te werpen,) die, in zee gestort, juist naar de kiel van vivonne zou zwemmen, door dezen herkend, en met eene meer dan duivelsche boosheid bespot worden, is, naar 't ons voorkomt, in de fabel min gelukkig uitgevallen, (te minder, daar men niet weet, waarom cuenna haar ontwerp van wraak en opstand, bij het op handen zijnde vertrek van vivonne, uitstelt) schoon de uitdrukkingen zich, overeenkomstig het onderwerp, veeltijds tot eene waarlijk dichterlijke hoogte verheffen.
Nu zeilt de Hollandsche vloot, met eene Spaansche vereenigd, de straat van Messina door, ten einde dáár eene landing te beproeven, welke echter door de wielingen en gebrek aan ankergrond belet wordt. Te Agosta (hier verkeerdelijk gespeld) wordt eene voorgenomene landing, geruggesteund (zoo men meende) door eenen opstand des volks, almede te leur gesteld; die opstand gedempt; - du quesne's vloot komt op; de slag begint, en wordt met vuur en leven geschilderd:

‘'t Gekraak van 't grof geschut, 't gekletter der musketten, 
't Geschreeuw, 't gejoel des volks, het trom'len, het trompetten, 
't Vormt al een' bajert van verschrikkelijk geluid, 
Dat op Sicilje's reê en Etna's bergtop stuit, 
Ja, rollend langs het strand, Messina klinkt in d'ooren. 
Een schans van wolken, uit salpeterdamp geboren, 
Omringt de kielen, en haar digte sluijer spreidt 
Zich over 't moordtooneel, zoo vol afgrijslijkheid.’ 

Wie herkent hier geenen Dichter!

{==312==} {>>pagina-aanduiding<<}

Nu valt de grijze Held, terwijl hij zijn volk aanspreekt; doch de zege blijft aan Nederland. Naar de baai van Syracuse gevaren, wordt hij er door de koorts aangevallen, ziet zijn einde naderen, bereidt zich daartoe als een Christen, (de Heer loosjes heeft, op eene onbewimpelde wijze, die hem eere aandoet, overal de kracht van den Godsdienst op het heldenhart met de sterkste trekken gemaald) en geeft getroost den geest. De jammer van zijn gezin, 't welk door de witte en westhof de droeve mare verneemt, de droefheid van Stad en Land over dit sterfgeval, zijn meesterlijk geschilderd; en de beschrijving der uitvaart wordt, met het Gedicht, door een vers, vondel in den mond gelegd, besloten, waarin wij den vaderlandschen Held en vriend der deugd de woningen van eeuwig geluk zien binnentreden.

Wij gaan thans over, om de bijzondere schoonheden en feilen, die ons meest getroffen hebben, aan te stippen. Fraai zijn vele uitdrukkingen, en schilderen de voorwerpen zeer eigenaardiglijk. B.v. bl. 31.

‘De golven, die de wind met kleiner kuiven krult.’ 

Minder nogtans beviel ons de volgende schildering (bl. 59.)

‘Tot zevenwerven toe rolt, bij 't trompetgeschater, 
Der gotelingen schot, en graast langs 't woelend water.’ 

Het denkbeeld van grazen is te kalm en te bedaard voor de snelle en doorgaans verwoestende werking eenes kanonskogels; ook past het kwalijk bij woelend water.
Fraai en menschkundig is de gedachte op bl. 63.

‘Ja zelfs de moed, die 't hart 't een oogenblik beseft, 
En boven vreeze en dood den sterveling verheft, 
Kan 't ander oogenblik den zwakken mensch begeven, 
Hem, die met kogels lachte, een schuiflend blad doen beven.’ 

Hoe stootend is nogtans de zamenstelling: die 't hart 't

{==313==} {>>pagina-aanduiding<<}
een oogenblik beseft! en in den vierden regel moet een schuiflend blad zekerlijk voor een schuiflend blad zijn, of men moet er het kan van den derden regel onder verstaan, hetgeen taalkundig onjuist is.
Zieltreffend is het volgende denkbeeld (bl. 65.)

‘Voor God zijn 't weemlend stofje en de aard kloot slechts één stip, 
Ja al de starren, die er tintlen in den hoogen, 
In d'onbegrijpbren kreits der eindloosheid bewogen, 
En 't vonkske van een lamp, dat uitdooft in zijn val, 
Zijn dienstbaar aan den wil des Scheppers van 't Heelal.’ 

Jammer, dat de derde regel door het harde woord onbegrijpbren (waarom niet liever ongemeten'?) ontsierd wordt!
De beschrijving van den storm en deszelfs voorteekenen (bl. 156-160) heeft ons daarom zeer bevallen, omdat dezelve, met vermijding dier afgesletene termen, waarmede zulk een natuurverschijnsel honderde malen bezongen is, in bijzonderheden treedt, en den schok der elementen door de woeling op het vaartuig, 't welk hun ter prooije dient, verlevendigt.
Fraai, schoon niet geheel nieuw, is de volgende trek (bl. 159.)

‘Het spooksel van den dood, ter golven uitgestegen, 
Grimt grijnzend al het volk met open kaken tegen.’ 

Het is niet volgens de Geschiedenis, dat (bl. 186) aan alexander een zucht het hart ontwelde, toen de oceaan een perk aan zijn triomfkar stelde. Immers, deze Veroveraar werd door de vrees zijner soldaten weêrhouden, die hem niet over den Ganges volgen wilden. (Zie onder andere plutarchus, Leven van alexander.) Den Indischen Oceaan bezocht hij op zijnen terugtogt Volgens de voorstelling alhier, zou men zelfs bijna denken, dat de Oceaan te Cadix een perk aan alexander's zegepralen gesteld had.
Het is toch wat overdreven, de ruiter wegens

{==314==} {>>pagina-aanduiding<<}
zijn' brief van gelukwensching aan den jongen Spaanschen Koning (bl. 213) eenigermate met caesar, die ook Held, Staatsman en Schrijver was, te vergelijken. Immers wij hebben in dien brief, die bij brandt op bl. 925 voorkomt, zóó veel bijzonders juist niet kunnen vinden.
De beschrijving van het ondergaan der zonne (bl. 257) wordt met de volgende uitstekende gelijkenis besloten; dat zij hare heerlijkheid nog in vollen glans verspreidt.

‘Den grooten man gelijk, die, na de baan van 't leven, 
Met luister en met nut, kloekmoedig, door te streven, 
De hulde van zijn kroost, in 't uur des doods, ontwaart, 
Terwijl 't verhelderd oog op andre kringen staart.’ 

Niet minder juist en dichterlijk is het volgende beeld (bl. 357): de witte, Kleinzoon van de ruiter, is

‘Bewust, dat al de glans, die op zijn' schedel straalt, 
Van Grootevaders roem op zijn geringheid daalt. 
Zoo leenen van de zon de verste wereldbollen, 
Die, met hun manen, in hunne eeuwge perken rollen, 
Den liefelijken glans, waarmeê ze aan 't luchtgewelf 
Des avonds schitteren, schoon duister in zich zelv': - 
De groote man, door moed, door eigen deugd verheven, 
Schenkt luister aan het verst geslacht der achterneven; 
Ja zelfs 't vooroordeel ziet, goedwillig in zijn' waan, 
De ontleende schittering voor eigen deugden aan.’ 

Hoe schoon is de volgende beschrijving der koorts (bl. 433.)

‘Een wonderbare kracht, die door geheim geweld 
Het menschlijk ligchaam schokt en 's menschen geest ontstelt, 
Die door onkeerbre koû de leden, de ingewanden 
Doet rillen; tegen dank de kaken klappertanden, 
En door een hitte in 't eind het ligchaam blaakt en stooft, 
Die 't gansch gestel verwrikt, de veerkracht wekt en dooft; 
De koorts, een tooverkracht in haar hoedanigheden, 
Door de oudheid, als godesse, in tempels aangebeden; 

{==315==} {>>pagina-aanduiding<<}

Doch die, als dienares van God en van Natuur, 
De wet gehoorzaamt van 't aanbidlijk Albestuur; 
Gewoon, als 't ligchaam schudt en krimpt door smarte en pijnen, 
Als lotbeslister van den lijder te verschijnen; - 
De koorts genaakte ook nu het leger, waar 's Lands Held 
Vier dagen reeds, vol pijn, ter neder lag geveld.’ 

Bij de beschrijving der Sireen, (bl. 355) die aan Parthenopé den naam zou gegeven hebben, moeten wij opmerken, dat, volgens de oude overlevering, de Sirenen niets van visschen, gelijk hier voorkomt, maar wel van vogels hadden. De latere overlevering heeft de Meermin der middeleeuwen met de Sirene verward.
De algemeene schrik en rouw, welke de tijding van 's Helds dood te Amsterdam niet alleen, maar in het geheele vaderland, in 's Prinsen hoofdkwartier, ja buitenslands in Denemarken, Spanje en zelfs bij lodewijk XIV verwekt, wordt ongemeen treffend en aandoenlijk geschilderd (bl. 443-446.) Ons verslag, echter, is reeds zoo breed uitgeloopen, dat wij hiervan niets ter proeve kunnen overnemen.
Men ziet uit al het aangevoerde, dat, naar ons oordeel, de schoonheden van dit Gedicht deszelfs gebreken verre overtreffen. Echter zijn wij der waarheid verschuldigd, tevens op te merken, dat een vrij groot aantal prozaische en zwakke plaatsen, niet zeer ongelijk aan die wij boven als zoodanig in het verhaal van bleeker aanhaalden, slechts door het belang, dat ieder opregt Nederlander in de ruiter stelt, met eenig genoegen kunnen gelezen worden. - Wij hopen, dat dit Gedicht, door ons met de zeden en denkwijze der Voorvaderen gemeenzaam te maken, tevens bijdrage, om ons met hunne godsvrucht, moed, eerlijkheid en rondheid te bezielen!


{==316==} {>>pagina-aanduiding<<}

Aus meinem Leben. Dichtung und Wahrheit. Von Goethe. IIter Theil. Was man in der Jugend wünscht, hat man im Alter die Fülle. Tübingen in der J.G. Cottaischen Buchhandlung. 1812. 8vo. pp. 573.

Dit tweede deel hebben wij dan ook, en, gelijk te verwachten was, met verhoogd genoegen, gelezen. Het is, inderdaad, een buitengewoon boek, dit aus meinem Leben! Wij herinneren ons niet, ooit iets gelezen te hebben, dat wij met hetzelve zouden kunnen vergelijken. De titel, zelf gansch niet gewoon, duidt den waren aard van het geschrift vrij naauwkeurig aan. Men vindt in hetzelve geene eigenlijke levensbeschrijving, in eenen meer of min deftigen historischen vorm. Men hoort veel meer eenen, nu al bejaarden, man zoo het een en ander, van hetgeen hem op zijne levensreize wedervaren is, op vriendschappelijken toon, verhalen; waarbij ja wel de draad der tijdrekeninge gevolgd wordt, zoodat geen enkel tijdstip van des mans leven geheel onbemerkt wordt overgeslagen, geene enkele omstandigheid, die op zijne vorming eenigen invloed heeft kunnen oefenen, onvermeld blijft, maar waarin toch eene losheid, eene uitvoerigheid ten aanzien van kleinigheden, een stilstaan bij zaken, die den lezer bijna geheel niet van belang schijnen, in één woord, zoodanige manier plaats grijpt, welke van den man, die grootelijks tot eigen vermaak vertelt, en bij zijne kinderen of kleinkinderen misschien belangstelling in al het zijne veronderstelt, veeleer dan van den schrijver voor het publiek te wachten is. Het kan zijn, dat goethe bij zijne landgenooten zulke eene kinderlijke belangneming mag veronderstellen; het is zeker, dat zijne aangename wijze van vertellen het langwijlige en onbeduidende aan deze manier uitstekend wel weet te ontnemen; en wij behoeven er niet bij te voegen, dat, zoo men al waant bij dezelve soms te verliezen, men er in andere opzigten wezenlijk bij wint. Zulk een vertrouwelijk vertellen brengt ons toch de verhaalde zaken doorgaans veel nader dan de deftige historie; zij is veel meer nog een heldere spiegel des verledenen; niet slechts schijnen wij den man te hooren, maar tevens laat zijn natuurlijke, hartelijke toon geen
twijfel bij ons over, dat wij inderdaad waarheid, en niets dan waarheid hooren. Al wat min belangrijk schijnt,

{==317==} {>>pagina-aanduiding<<}
is het daarom ook nog niet altijd. Zelfs het eenigzins alledaagsche, dat, wat iedereen in zijn leven al eens bejegent, mag men van zulken bekwamen verteller nog wel gaarne hooren. Men herinnert zich vaak eigene aangename, of althans zulke ontmoetingen en aandoeningen daarbij, die eenmaal indruk op ons hart maakten. En hoe gereedelijk voert dit voelbaar zedelijk vermaak tot een nadenken en vergelijken, welke niet zonder goede vrucht zullen blijven! Om nu niet te zeggen, dat men, iemands gansche leven willende nagaan, van zelve veel met gewone en min belangrijke voorvallen moet bezig gehouden worden; dat men, iemand wél willende leeren kennen, hem vooral ook im Schlafrock, in zijn dagelijksche doen en drijven moet beschouwen; hetgeen misschien door de levensbeschrijvers maar al te dikwijls wordt vergeten, zoo wel met betrekking tot hetgeen hunne helden zijn, als tot het, hoe zij dit geworden zijn.
Indien men, nu, uit dit gestelde meent te moeten opmaken, dat de eigenlijke inhoud van dit tweede deeltje juist niet heel rijk in belangrijke zaken zou zijn, dan bedriegt men zich grootelijks. In hetzelve treden vooreerst een aantal personen op, die, hetzij vroeger of later, zeer beroemd zijn geworden in de letterkundige wereld. En de opgegevene manier van goethe kan niemand laten twijfelen, of het is zeer tressend, deze mannen zoo in hun doen en bestaan, met hunne goede en kwade eigenschappen, te aanschouwen, als slechts de tijdgenoot en vriend of medgezel hen gewoonlijk mag zien. Men denke slechts aan gellert, Hoogleeraar aan dezelfde Leipziger Hoogeschool, waar goethe zijne Akademische studiën begon; aan herder, met wien hij eenigen tijd zeer vertrouwelijk en druk omging; aan jung, anders stilling, zijn medestudent, tafelgenoot en vriend. - Ten andere behelst dit boekje niet slechts het tijdperk, waarin goethe eerst regt bekend raakte met de nieuwste Duitsche literatuur, maar ook juist dat, waarin zich die literatuur eerst regt vormde, en uit den gebrekkigen smaak, dien godsched en zijne school nog bleven handhaven, tot den bloeijenden luister verhief, welken klopstock, wieland, goethe zelf, schiller en anderen, derzelve hebben weten bij te zetten. En wie gevoelt niet van zelve, dat dit aanleiding tot eene menigte van belangrijke opmerkingen moet geven? - Eindelijk hebben wij slechts het tijdvak van des mans leven te noemen,

{==318==} {>>pagina-aanduiding<<}
in dit deel bevat; en ieder beseft terstond, dat de jongeling, gedurende zijne, nog niet geheel afgeloopen, Akademische loopbaan, veel ontmoeten, veel ondervinden en veel ondergaan zal, merkwaardig genoeg om verhaald, beschouwd, beoordeeld en beredeneerd te worden. Ten opzigte van den Godsdienst in het bijzonder vinden wij hier niet slechts zoodanige omstandigheden, die op den man zelven, het voorwerp van zijn geschrijf, hare werking moesten doen, maar ook uitweidingen en stellingen, die de aandacht gewisselijk tot zich zullen trekken.
Het algemeene beloop des verhaals is, voor het overige, dit: Gelijk wij den jongeling in het andere deeltje verlieten, zoo vinden wij hem hier weer; geheel ter neer geslagen en ziek naar geest en ligchaam door de onaangename gevolgen van het gebeurde. Ongevoelig bezorgt men hem eenen hofmeester, die zijn vertrouwen wint, hem met den eigenlijken afloop, ten aanzien zijner vrienden, bekend maakt, en hem van zijne liefde, gelijk van andere zielekwalen, geneest. De studie had eenigen tijd stil gestaan; deze hofmeester zocht dezelve op de Wijsgeerte te leiden; doch goethe meende, dat de Godsdienst en de Poëzij te zamen haar overtollig maakten, en vorderde juist niet sterk. Veel had hij thans met de eenzame natuur op, en dit bragt hem, uit en door zichzelven, tot het teekenen naar de natuur. Welhaast ging hij naar de Hoogeschool, niet te Göttingen, gelijk hij gewenscht had, maar naar Leipzig; met vaderlijk bevel, om zich op de regten, maar met eigen geheimen wensch, om zich op de literatuur toe te leggen. Met de beoefening der eersten, en zelfs met die der eigenlijke oude letterkunde, schijnt het dan ook geene snelle vaart te nemen. Het verhaal schildert ons hier, over het geheel, meer woeling, werking en ontwikkeling van den jeugdigen Genie, dan wel stille, onafgebrokene studie. Ook de schilderkunst boeit hem al meer en meer. Liefhebberij, kennis en eigen beoefening, zelfs van de etsnaald, doen zich beurtelings op. Na een aanmerkelijk tijdsverloop, om eene naauw ontworstelde ziekte en overblijvend ongemak, naar huis terug gekeerd, voldoet hij zijnen gestrengen vader waarlijk maar zeer weinig. Gedurende zijn verblijf hier komt hij niet veel verder, of dwaalt wel nog wijder van den weg der solide geleerdheid af. Vervolgens zien wij hem naar de Hoogeschool te Straatsburg vertrekken; wonen daar zijne verkeering, zijne uitstapjes in de

{==319==} {>>pagina-aanduiding<<}
ommestreken, zijnen omgang met herder, zijne meer of min belangrijke avontuurtjes bij; en verlaten hem alzoo, blijkbaar veel meer op den weg om te worden, wat hij dadelijk geworden is, een Dichter in den ruimsten en schoonsten zin van dit woord, dan wel een regtskundige of eenige andere soort van eigenlijken geleerde.
Deze opgave, die natuurlijk niet meer dan een ontvleescht geraamte is, doet intusschen gemakkelijk inzien, dat, behalve de bijkomende belangrijke zaken, ook veel gewigtigs in dit boekdeeltje moet voorkomen, met betrekking tot de vorming van onzen held, met betrekking derhalve tot het eigenlijk onderwerp. Vrijheid, werkzaamheid, schoonheid; ziedaar zijne voorname godheden. Zijne vroegere poëtische stukken worden van tijd tot tijd aan Vulcaan geofferd en door anderen vervangen. Zijne zucht inzonderheid voor de beeldende kunsten vindt ook nu, gelijk voorheen, voedsel in de omstandigheden. En deze omstandigheden werkten dan welligt, door hem, die naderhand zoo veel invloed verkreeg, op geheel Duitschland, om die - dweeperij, zouden wij bijna zeggen, voor kunst voort te brengen, welke thans in bijna ieder voortbrengsel van elegante literatuur uitschittert. Ook het bijzondere, sommige wijsgeerige of godsdienstige denkbeelden van goethe aanklevende, vindt welligt, gelijk in zijnen ganschen, louter poëtischen aanleg, mede in zijne lotgevallen eenige verklaring. Althans de omgang met eene soort van mystieken, en zijne eigen vroege beoefening der Alchymie, kan des mans oogenschijnlijk bijgeloof, dat ook hier wederom eenigzins uitkomt, helpen ophelderen. Bijgeloof, zeggen we; want dit moge bij hem met ongeloof nog zoo wonderlijk ineengewassen zijn, en beide misschien nog zoo vriendschappelijk met eenen gezonden godsdienst des harte bestaan, het is niets anders.
Om dit werkje niet slechts hun, die belang in den man stellen, maar elken liefhebber van belangrijke en onderhoudende lectuur, verder aan te prijzen, wilden wij nu gaarne een of ander afzonderlijk stuk, uit hoedanigen het geheel meest bestaat, in onze taal overbrengen. De keuze, intusschen, is ten uiterste moeijelijk; niet slechts om het gewone bezwaar van te groote uitgebreidheid, maar inzonderheid ook om de onbegrijpelijke verscheidenheid, bij welke telkens veel aanprijzends, doch ook wederom veel gevonden wordt, dat van eene

{==320==} {>>pagina-aanduiding<<}
voorgenomen keus terughoudt. Wij bepalen ons derhalve tot de volgende kleine bijzonderheid, welke, schoon aan een uitvoeriger stuk ondergeschikt, toch als eene soort van geheel kan beschouwd worden.
‘Dank en ondank behooren tot die, in de zedelijke wereld elk oogenblik voorkomende, omstandigheden, waarover het de menschen onderling nimmer eens kunnen worden. Ik ben gewoon onderscheid te maken tusschen niet-dankbaarheid, ondank, en afkeer van dankbaarheid. De eerste is den menschen aangeboren, ja ingeschapen: want zij ontspringt uit eene gelukkige, ligtzinnige vergetelheid van het tegenspoedige zoo wel als heugelijke, waardoor alleen de voortzetting des levens mogelijk wordt. De mensch behoeft zoo oneindig veel voor- en medewerkends tot een dragelijk bestaan, dat, zoo hij der zonne, der aarde, Gode en de natuur, voorvaderen en ouders, vrienden en medgezellen den verschuldigden dank betalen wilde, hem noch tijd noch gevoel overig bleef, om nieuwe weldaden te ontvangen en te genieten. Laat nu de natuurlijke mensch die ligtzinnigheid over zich heerschen, zoo, zeker, neemt koude onverschilligheid meer en meer de overhand, en men ziet den weldoener ten laatste als eenen vreemdeling aan.
Om dit tegen te gaan, gewende ik mij, bij al wat ik bezit, mij gaarne te herinneren, hoe ik er aan gekomen, van wien ik het verkregen heb, het zij door geschenk, ruiling, koop, of op eenige andere wijze. Ik heb mij gewend, bij het vertoonen mijner verzamelingen, de personen te gedenken, door wier bemiddeling ik het afzonderlijke verkreeg; ja de gelegenheid, het toeval, de verwijderdste aanleiding en medewerking, door welken mij dingen gewerden, die mij lief en waardig zijn, regt te laten wedervaren. Hetgeen ons omringt, verkrijgt daardoor leven; wij zien het in een geestelijk, liefderijk, innig verband, en door het vertegenwoordigen van verloopen toestanden wordt het bestaan des oogenbliks verhoogd en verrijkt; zij, aan wien wij de gaven te danken hebben, treden bij herhaling voor de verbeeldingskracht op; men verbindt met hunne beeldtenis eene aangename herinnering, maakt zich den ondank onmogelijk, en bij gelegenheid te vergelden gemakkelijk.’





{==321==} {>>pagina-aanduiding<<}

Valvaise en Adelaïde, of de Zegepraal der Vriendschap over de Liefde, Tooneelspel in vijf Bedrijven, door Mr. Samuel Iperuszoon Wiselius. Voor rekening van den Schrijver. Te Amsterdam, bij J.S. van Esveldt-Holtrop. 1812. XI en 138 Bl. In kl. 8vo. f :-12-:

Dit stukje behelst een geval uit het leven van den grooten gustaaf adolf, den roem van Zweden, en een' der grootste mannen van lateren tijd. Hetzelve is door den Heere wiselius op de leest van een Drama geschoeid, niettegenstaande hij in zijne Voorrede betuigt, dezer soorte van Tooneelpoëzij niet zeer gunstig te zijn. Onzes inziens past een Drama zeer juist voor het burgerlijke leven; maar zoodra men tot de kringen der Grooten nadert, bereikt men tevens het gebied des meer statigen Treurspels. Wil men dus de soorten, die alle op zichzelve goed zijn, volgens het juiste gezegde van boileau:
Tous les genres sont bons, hors le genre ennuyeux,



niet verwarren, en in elkanders regtsgebied doen treden, zoo behoort de edele daad van een' Vorst door de hooggeschoeide Tragedie opgeluisterd te worden. De edelmoedigheid van eenen augustus, titus of gustaaf adolf door het Drama te verheerlijken, zou beneden de waardigheid van plaatsen en personen zijn, en weldra het Treurspel geheel verbannen.
Wij oordeelen echter daarom niet, dat het bij uitsluiting dus genoemde Tooneelspel, op het voorbeeld van sommigen, juist lage boert met edele gevoelens, en uitdrukkingen, die de hooge Treurspeldichter zich naauwelijks zou veroorloven, behoeve te verbinden. Deze gedrogtelijke verbindtenis, die b.v. het anders fraaije Tooneelstuk, Menschenhaat en Berouw, in de ellendige rol van pieter zoo deerlijk misvormt, vindt men ook hier, wel in eene mindere mate, maar toch als met opzet gezocht. Men zie het eerste Tooneel des derden Bedrijfs, 't welk in eene Klucht (Farce) zou geduld worden, maar zelfs in een Blijspel door eenen waren kunstregter met den sac ridicule, dont Scapin s'enveloppe, naauwelijks zou worden gelijk gesteld. Als Jut voor het hek staan, (bl. 102) is althans van geenen beteren stempel. De nietsbeteekenende, nuttelooze woordspe-
{==322==} {>>pagina-aanduiding<<}
ling des Konings (bl. 43) en het belagchelijke quiproquo op bl. 17 en 18, waar de Moeder van Fabrijken en de Dochter van rozen spreekt, (dit belagchelijke heeft echter niets van het haut-comique) heeft men misschien ook aan het verkeerde denkbeeld te danken, dat het Tooneelspel (Drama) eene gemengde dichtsoort is, die beide van het Treur- en Blijspel iets hebben moet. Het is echter geene gemengde, maar eene tusschenbeiden staande soort, welke noch kluchtige, noch heldhaftige, maar edele gewaarwordingen moet opwekken, en des noods fijne scherts, maar geene straattaal duldt.
Dan, wij moeten het beloop van dit Tooneelstuk kortelijk opgeven. Gustaaf adolf, Koning van Zweden, is verliefd op eene Freule, adelaïde van gerenholm, Dochter eens overledenen Rijksgrooten, die in den twist van sigismond, Koning van Polen, en Zoon van jan, Koning van Zweden, met karel, deszelfs Oom, en Vader van gustaaf, over de Zweedsche troonsopvolging, de ongelukkige partij van sigismond gekozen heeft. Na den dood haars Echtgenoots is haar de terugkomst in Zweden vergund. Op de reis van haar landgoed met hare Dochter naar Stokholm, was haar leven met dat harer Dochter door valvaise, gunsteling en boezemvriend des Konings, gered. Daar zij echter onder den naam van van hachstein, en valvaise mede incognito reisde, beminden de jonge lieden (adelaïde en haar redder) elkander, zonder eenige kennis aan elkanders namen of omstandigheden. In één uur had deze liefde onuitroeibare wortelen geschoten. Alleran, Broeder van het meisje, hoort intusschen op de hoofdwacht van de liefde des Konings tot zijne Zuster spreken, geraakt daarover in woede, vliegt naar huis, en spreekt met de Moeder, die van alles onkundig is, over het geval. (De Moeder is ons wat al te onverschillig, de Zoon wat al te doldriftig voorgekomen.)
In het tweede Bedrijf komt valvaise uit Rusland terug, waar hij den afstand van Finland voor den Vrede bedongen heeft. De Koning vertrouwt hem nu zijne boezemsinart, en tevens, dat adelaïde van gerenholm (welke valvaise onder dien geslachtsnaam niet kent) zijne zielsvoogdes is, welke hij heeft besloten te huwen. Valvaise wordt tot zijn' afgevaardigden in deze zaak benoemd. Hij komt dus ten huize van Mevrouw van gerenholm, doet haar gustaaf's voorstel, en vindt de Moeder natuurlijk zeer geneigd,

{==323==} {>>pagina-aanduiding<<}
Schoonmoeder eener Koningin te worden. Alleran, daarentegen, blijft nog wantrouwende, en vermoedt, dat er eene adder in 't gras schuile; reeds in den aanvang van het gesprek meende hij valvaise te verworgen, doch vergenoegt zich, op zijnen ouden adel te stoffen. Valvaise moet intusschen aan adelaïde alléén nog het voorstel doen. Zij verschijnt. Welk een tooneel! Minnaar en Geliefde ontmoeten elkander. Hij, ondertusschen, denkt, na het eerste oogenblik van vervoering, terstond aan zijne vriendschap en pligt; maar zij wil van gustaaf niet hooren. De nooit smeltende sneeuw van Spitsbergen zal mij aan uwe zijde eene altijd groene vallei, de drijvende rotsgevaarten zullen mij welige wijnbergen, het krijtend gehuil der hongerige beeren zal mij een vreugdegalm, de eeuwige nacht mij een koesterende lentedag zijn, als hij door uw bijzijn wordt verwarmd en opgeluisterd. Neen! zóó sentimenteel hebben wij nooit iets gezien. Zoo het er eens toe kwam... maar het zou niet lang duren; het minnende paar zou in die groene vallei, te midden dier wijnbergen en vreugdegalmen, en in dien koesterenden lentedag, weldra in elkanders armen bevriezen; want de 75ste Gr. Noorderbreedte verstaat geene scherts, en ontziet geene verliesdheid. Hoe geweldig steekt deze hoogdichterlijke taal ook af bij het boven aangehaalde bascomique! Eindelijk, te midden eener omhelzing, (die valvaise nogtans onbeantwoord laat) stormt de driftige Broeder binnen; valvaise vertrekt, zijne Geliefde bezwijmt, en wordt straks bijna ijlhoofdig; alleran gaat den Koning van alles berigt geven, doch is reeds voorgekomen door
christiern, Minister der Finantiën, een doortrapte booswicht, en benijder van gustaaf's Vriend, die op eene zeer zonderlinge, ja onwaarschijnlijke wijze, door het aanhalen van een pak met koperen platen en een medaillon, adelaïde's liefde is te weten gekomen. De Koning twijfelt echter nog, toen alleran binnen komt en de geheele zaak ontdekt. Nu verandert gustaaf's vriendschap in den geweldigsten toorn; hij stelt twintigduizend daalders op het lijf van valvaise, en beveelt een' ieder op levensstraf hem aan te houden. Duplaise echter, Secretaris van Staat, besluit zijn' weldoener valvaise te redden; hij verbergt hem in de kanselarij, doch christiern, die, als mede door den gedoemden beweldadigd, in het geheim wordt toegelaten, gaat onder een voorwendsel naar buiten, trekt den sleu-
{==324==} {>>pagina-aanduiding<<}
tel uit een hek binnen's huis, en sluit daardoor duplaise en valvaise beiden op. Daarop vliegt hij naar de hoofdwacht, waar erik, een getrouwe knecht van de gerenholms, behendig den slentel verwisselt, in haast den ongelukkigen Staatsdienaar in de kanselarij opzoekt, en hem tijd geeft, zich in eene kas achter papieren te bergen. Daar nogtans, hoezeer de wacht niets vindt, christiern echter zelf terug komt, met arendsoogen zoekt, en daardoor eindelijk valvaise ontdekt, zoo was deze zonderlinge sleutel-ruiling, en het wonderlijke sluiten in de kas, vrij overtollig, en moet slechts de waardigheid van valvaise, een' der helden van het stuk, verminderen. - In het vijsde Bedrijf, gewis het beste van het stuk, zit de Koning op den troon, omringd door zijne hooge ambtenaren; christiern nadert, op hoop van belooning, en ontvangt de
twintigduizend daalders, zoo 't heet voor een' zijner bekenden, die de ontdekking gedaan heeft; Mevrouw van gerenholm komt op, en doet verslag van hare kennismaking met valvaise; deze komt geboeid met duplaise, en erkent zich schuldig; doch adelaïdevliegt naar binnen, en smeekt om genade; zij bekomt 's Konings woord, dat valvaise het leven behoudt, zoo zij gustaaf hare hand schenkt; dit doet zij, doch wil zich daarna terstond doorboren. Dit is zeer theatraal, doch tevens zeer weinig in de natuur. Maar nu lost zich alles op; de edele Koning, die allen slechts had willen beproeven, vereenigt de Gelieven, herstelt valvaise in zijne gunst, beloont duplaise, den Luitenant der wacht, en erik, doch wil christiern van duizend vademen hoogte doen nederwerpen, 't welk echter, op voorspraak, in eene eeuwige gevangenis veranderd wordt. De ordonnantie van twintigduizend daalders wordt aan adelaïde geschonken, ter uitdeeling aan behoeftigen.
Ziedaar het beloop van dit Tooneelspel, waaruit men deszelfs voornaamste gebreken en schoonheden misschien reeds zal hebben opgemaakt. Om met de laatsten te beginnen: men ziet terstond, dat er veel handeling in het stuk is. Het behoort niet tot die koude zamenspraken, waar alles flechts in verhaal geschiedt, en welke men te huis even goed lezen, als zien spelen kan, noch tot die Melodrames, welke hun armhartig fonds door gevechten of ander groot Spektakel moeten goedmaken. Zoo men het noodelooze gewurm aan het hek uitzon-
{==325==} {>>pagina-aanduiding<<}
dert, is hier de middelmaat vrij wel getroffen; de herkenning van valvaise en adelaïde (bl. 70) kan eene treffende vertooning opleveren, zoo wel als het geheele vijfde Bedrijf. Vele uitdrukkingen, vooral van gustaaf, zijn voortreffelijk, b.v. het geheele eerste Tooneel des tweeden Bedrijfs, 's Konings antwoord aan christiern, die de burgers door een hoofdgeld drukken wilde (bl. 38, 39), en dat aan duplaise, die, hem de vereeniging van Finland met Zweden mededeelende, deze gelukkige overwinning doet voorkomen, als een geduchte voormuur om het Rijk te versterken (bl. 36). - Daarentegen zagen wij ook, dat het karakter van den grooten gustaaf adolf veel te zeer door drift heen en weêr geschokt wordt; daar toch een Koning, vooral een toenmalig constitutioneel Koning van Zweden, zich nooit het regterlijk gezag, en dat wel zonder verhoor, over éénen zijner Onderdanen mag aanmatigen. Valvaise is een schoon karakter; slechts bevalt het ons niet, dat hij, om eene genoegzaam onwillekeurige en straks gesmoorde opwelling van het natuurlijkste hartsgevoel, zich herhaalde malen voor des doods schuldig erkent. Ook de vriendschap heeft hare palen, en
mag nimmer in laagheid ontaarden. Adelaïde is eene romanheldin in formâ. Duplaise is een zoo edel mensch, als christiern een verfoeijelijke schurk; Mevrouw van gerenholm is vrij zwak en overtollig; alleran verraadt, bij al zijn' adeltrots, kinderachtige ijdelheid, wanneer hij, in plaats van zich (bl. 135) over de wettige verbindtenis zijner Zuster met den braafsten man en 's Konings boezemvriend te verheugen, ter zijde mompelt: zij wordt toch geene Koningin van Zweden (*).
Voorts begrijpen wij niet, waarom de Schrijver verkozen hebbe, aan drie zijner voornaamste personen (valvaise, duplaise en adelaïde) Fransche in plaats van Zweedsche namen te geven. Dit gebrek vindt men niet in een Tooneelstuk, uit dezelfde Geschiedenis ontleend, (de hoofdzaak toch is eene ware anecdote) in het IIIde Deel van het Zedelijk Tooneel (Amst. 1779) te vinden, en uit het Hoogduitsch van den Heere dalberg vertaald. De valvaise van dit stuk heet daarin

{==326==} {>>pagina-aanduiding<<}
walwais, duplaise wrangel, en gerenholm brahé, - dit laatste meer volgens de Geschiedenis. - Het zou ons te ver afleiden, beide stukken met elkander te vergelijken; ook is de beoordeeling reeds te breed uitgeloopen; maar het zal den liefhebberen der Tooneelpoëzij niet berouwen, bij dit stuk van den Heere wiselius ook dat van dalberg te lezen.




Table de la collection des Lois et Actes du Gouvernement, publiés depuis le 4 Août 1789, jusqu'au 23 Prairial an 2, de la République (10 Juin 1794), époque à laquelle à (a) commencé le Bulletin des Lois. (Prix 2 francs, et 2 francs 50 cent. franc de port.) à Amsterdam, chez la Veuve J. Dóll. 1812. 8vo. f 1-:-:

De uitgave van dit Register, aan welks volledigheid en naauwkeurigheid wij geene reden hebben te twijfelen, is eene allernuttigste onderneming. De verzameling van Wetten en Acten van het Gouvernement, in acht Deelen in 8vo, bevat alle de wetgevende bepalingen van den 4 Augustus 1789, zijnde het tijdstip der bijeenroeping van de Algemeene Staten, tot aan den 10 Junij 1794, wanneer de uitgave van het Bulletin der Wetten eenen aanvang heeft genomen. Daar bij de gemelde verzameling geen Register van zaken gevoegd was, moesten de nasporingen altijd langwijlig en lastig, dikwijls geheel zonder vrucht zijn. De Advocaat, die zoo als wij hier vernemen, dit Register tot zijn eigen gebruik had zamengesteld, heeft het publiek eenen gewigtigen dienst bewezen door de openbaarmaking van zijnen arbeid. Wij kunnen, derhalve, allen de genen, die in de noodzakelijkheid zijn om de Wetten en Acten van het Gouvernement nu en dan na te slaan, dit werkje, als doelmatig en bruikbaar, met volle ruimte aanprijzen.





{==327==} {>>pagina-aanduiding<<}

Zakelijk en naauwkeurig Uittreksel uit de generale Instructie op de Conscriptie. Eerste gedeelte, de werkzaamheden der Maires. Tweede gedeelte, de pligten en regten der Conscrits. Naar de officiele uitgave, op last van Mijnheer den Directeur-Generaal der Conscriptie gedrukt, door A. Bruggemans. Te Dordrecht, bij A. Blussé en Zoon. 1812. In gr. 8vo. f 2-:-:

De Heer firmin didot, gemagtigd geworden zijnde tot het herdrukken van de algemeene Instructie op de Conscriptie, heeft het nuttig geacht daarvan voor de Maires een uittreksel te maken in twee gedeelten. Het eerste behelst alle de voorschristen, die de Maires aangaan; het tweede die, welke de Conscrits betreffen. Dit uittreksel, thans in de Hollandsche taal overgebragt, zal, zonder twijfel, ook door de Maires in de Hollandsche Departementen met gretigheid ontvangen worden; daar het toch, volgens de aanmerking van den zamensteller, voor deze ambtenaren van belang is, alle de regels, welke zij bij hunne werkzaamheden te volgen hebben, bij elkander vereenigd te zien, - daar het te gelijk voegzaam kan worden gerekend, dat de Maires kennis dragen van al hetgeen belangrijk kan zijn voor hunne onderhoorigen, - en daar het inzonderheid de pligt der Maires is, de Conscrits voor te lichten en te bestieren in het gedrag, dat zij te houden, of in de reclamatiën, die zij te formeren hebben. Ook anderen zullen zich van dit uittreksel met vrucht kunnen bedienen.





{==328==} {>>pagina-aanduiding<<}

Eerste Beginselen der wiskunstige Aardrijksbeschrijving, door T. Olivier Schilperoort. Te Dordrecht, bij A. Blussé en Zoon. 1812. In kl. 8vo. 72 Bl. f :-6-:

Eenvoudiger, bevattelijker en nuttiger onderrigt kan de wiskunstige Aardrijksbeschrijving welligt niet bekomen, dan door den kundigen vervaardiger in dit boekske is medegedeeld, zonder één enkel belangrijk punt over het hoofd te zien. Ter voorbereidinge worden, in 70 korte paragrafen, de wiskunstige lijnen, figuren, metingen en berekeningen opgegeven, met eene duidelijke verklaring der benamingen, met toepassing op de Fransche lengtemaat, en met ontvouwing der zoogenoemde krachten van beweging. Daarop volgt het onderwijs omtrent onzen aardbol, deszelfs omwenteling, bolrondheid en kringvormige beweging. Een verder onderrigt leert de dagelijksche omwenteling, in de ontvouwing van den horizon, hemelstreken, midden- schedel- en voet-punt, de as en de polen, de middaglijnen, den evenaar, de parallelkringen en der aardrijkskundige lengte en breedte; voorts de ware gedaante en grootte der aarde, en daarna den jaarlijkschen omloop der aarde om de zon, in de verklaring van de overhelling der as, der keer- en pool-kringen, en van den dierenriem. Het besluit bevat een toepasselijk overzigt van de gedaante des aardbols, ten aanzien van den zonnestand en den omloop der aarde, bij het gebruik van aardgloben en landkaarten, waarin de voormaals opgegevene gronden bij uitnemendheid keurig en bevattelijk uiteengezet en alzoo praktikaal bewerkt worden, en waarbij ten slotte twee naauwkeurige tafels zijn gevoegd van het afnemen der parallelkringen en der klimaten, met het verschil van den langsten dag van eenen halven dag tot zes maanden toe. Behandeling, stijl en spelling, - alles is even naauwkeurig. De kundige Schrijver hebbe onzen welmeenendsten dank! Zijn werk verdient in alle handen te zijn van onderwijzers en leerlingen. - Alleenlijk mogen wij aandringen op de bijvoeging van de noodige platen tot afbeelding der figuren, welke althans in onze uitgave ontbreken.





{==329==} {>>pagina-aanduiding<<}

De beroemde Dieren. Historische Anecdoten. Bevattende onderscheidene trekken van verstand, list, moed, goedheid, liefde, dankbaarheid, enz. onder allerhande Diersoorten, van den Leeuw tot het Gekorvene. Door A. Antoine. Uit het Fransch, door R. van der Pijl. Te Dordrecht, bij A. Blussé en Zoon. 1812. In kl. 8vo. 386 Bl. f 2-4-:

Inderdaad, bij het nagaan van alle die trekken van onderscheidene bekwaamheden en deugden, waardoor het stomme vee uitmunten kan, komt men in verzoeking om hetzelve onder de redelijke en zedelijke wezens te rangschikken; en, als het mensch-dier slechts de moeite nam om zijne beesten-broeders een weinig meer te schoolmeesteren, wie weet in hoe weinig tijds men het vee den onteerenden naam van stom niet meer zou mogen geven, maar hetzelve veeleer kunnen stellen in alle de regten der menschheid! Immers zeggen porphyrius en jamblichus, (gelijk ons hier bl. 38 berigt wordt) dat pythagoras bij Tarente eenen os gezien heeft, die boonen at, en die zeer verstaanbaar zeide, ‘dat hij geen gras kon eten;’ en wij zien geene reden, waarom dit geval éénig of voor het minst zoo geheel zeldzaam bleef, dan hierin, dat de talenten der ossen niet genoegzaam door ons menschen worden uitgelokt en aangekweekt. Dit is inderdaad ten hoogste nadeelig. Indien men, b.v., al overlang den ooijevaar te dezen aanzien niet al te zeer had veronachtzaamd, zoo had men de geheele telegraaf welligt buiten werking kunnen houden, en echter van alom even spoedig en zeker berigt kunnen erlangen. Immers, na den veldslag van Denain, - maar laat ons het belangrijk verhaal letterlijk afschrijven:
‘De ooijevaars zijn zeer gemeen in Vlaanderen, waar zij op de hoogste torens nesten maken. Na den veldslag van Denain, voor dat de tijding hiervan in Parijs kon gekomen zijn, verschenen er vier ooijevaars, op de hoofden der vier beelden, die op de hoeken van de lantaarn des koepels van het hotel der invaliden staan. De oude militairen zeiden, dat er gewis een veldslag was voorgevallen in Vlaanderen, waarvan het geraas de ooijevaars verjaagd had; en zij voorspelden uit de plaatsen waar zij zich stil hielden, dat de Franschen den veldslag

{==330==} {>>pagina-aanduiding<<}
gewonnen hadden. Vele geloofwaardige personen, die in 1756 nog in het invaliden-huis woonden, hadden deze soort van voorteeken gezien.’
De honden, en met regt, spelen voorts eene belangrijke rol. Zóó verre zelss drijft deze Schrijver zijn geloof aan honden-redelijkheid, ja honden-zedelijkheid, dat hij met vertrouwen voorbeelden aanhaalt van sprekende en lagchende honden; het eerstgemelde, onder andere, stavende door de getuigenis van leibnitz, die, in Meissen, eenen hond gekend had, die van zelf sprak, en het door oefening weldra zoo ver bragt, dat hij een dertigtal Hoogduitsche woorden konde uitspreken; en er is geen twijfel aan, met eene zuivere prononciatie, want het was een Duitsche hond. Voorts wordt de Dichter van den Rhadamistus aangehaald, die alle honden, mooije en leelijke, zindelijke en morsige, onder zijnen mantel naar huis droeg, en, op de vraag naar de reden van zulk eene ongemeene liefde voor deze dieren, ten antwoord gaf: Omdat ik de menschen ken! - ‘Wat zou,’ voegt er onze Schrijver zeer naïf nevens, ‘wat zou crebillon gezegd hebben, indien hij in onzen tijd geleefd had?’
Zoo geeft dit werkje dan overvloedige stof tot nadenken om meer partij van de dieren te trekken; en, schoon men deze groote verzameling van soortgelijke anecdoten niet zonder vermoeijenis zoo achtereenvolgende lezen kan, en men zeker van tijd tot tijd wel bewijzen van echtheid en gezonde zielkundige redenering tot rustpunten verlangen zou, zoo wordt deze vermoeijenis echter ruim vergoed door het zeldzame, dat men, onder het van elders bekende, hier gedurig op nieuw dan aantreft. Tot eene kleine proeve: ‘Zekere dame woonde op een klein landgoed nabij Nantes; zij had eene menigte bijen, waarvan zij veel werks maakte; eene ongesteldheid dwong haar, naar de stad te gaan, waar zij stierf. Maar, wat gebeurt er! ‘Al de bijen, door een onbegrijpelijk instinct, vergaderden zich op hare doodkist, welke zij niet verlieten, voor dat men haar begroef. Een buurman dezer dame, de aankomst van dezen zwerm vernomen hebbende, begaf zich dadelijk naar de buitenplaats, waar hij werkelijk de korven geheel ledig vond.’
Het zijn evenwel niet alleen zoodanige zeldzaamheden, die een of ander dier eene plaats in deze verzameling van beroemde dieren verzorgen; maar zelfs het vermogen om te springen,

{==331==} {>>pagina-aanduiding<<}
zoo als iedere vloo heeft, bezorgt deze beestjes alhier eene vereerende melding: ‘De mensch springt zes of acht voeten hoog, eene vloo wel zes honderd en meer, vlooijen-voeten wel te verstaan.’ Hoe men dat berekene? Neem gesmolten was, druk daar den poot der vloo in, dan hebt gij de juiste maat; plaats dan de vloo op uw voorhoofd, en merk hoe ver zij springt. Zoo deed de wijsgeer socrates! - Hoe beschamend voor eenen forioso en zijne consorten, zich door ellendig ongedierte in de edele vlooijen-kunst zoo wijd en verre de loef te zien afgestoken! En dit zijn nu nog slechts ongedresseerde vlooijen!
Maar, wat zal de Lezer zeggen, wanneer hij onder de beroemde Dieren, onder andere, ook den beroemden voltaire ontmoet!
Ten bewijze nemen wij nog deze anecdote over. ‘Voltaire hield zeer veel van eenen jongen arend, dien hij in een hok, op de plaats van zijn kasteel te Ferney, hield. Eens vocht dit dier tegen twee hanen, en werd zwaar gekwetst. Voltaire, troosteloos hierover, zond dadelijk iemand naar Geneve, met bevel om eenen zekeren persoon aldaar, die voor eenen kundigen dieren-dokter gehouden werd, mede te brengen. In zijn ongeduld, deed hij niets dan heen en weder loopen, van het nest van zijn arendje naar het venster van zijne kamer, van waar hij op den grooten weg kon zien. - Eindelijk ziet hij van verre de expresse komen, hebbende achter op zijn paard den met ongeduld verwachten Esculapius; hij springt op van vreugde, vliegt hem te gemoet, ontvangt hem op de allervriendelijkste wijs, doet hem allerhande verzoeken en beloften om hem ten voordeele van zijnen zieken in te nemen. De dokter beschouwt de wonden van het arendje. Voltaire, ongerust, tracht in zijne oogen de vrees of hoop te lezen. De dokter verklaart, dat hij er niets van kan zeggen voor het ligten van het eerste verband; hij belooft den volgenden dag weder te komen, en gaat heen, nadat hij wel betaald was. Tot den volgenden dag was voltaire in de grootste ongerustheid; eindelijk de beslissing was, dat men voor het leven van den arend vreesde. Nieuwe bron van ongerustheid! De eerste vraag, welke voltaire iederen morgen aan eene van zijne dienstboden, magdalena genaamd, en die gelast was hem te wekken, deed, was: ‘Hoe vaart mijn arendje?’ - ‘Zoo zachtjes aan, Mijnheer, zoo zachtjes aan,’ was het

{==332==} {>>pagina-aanduiding<<}
gewone antwoord. Evenwel, eens op eenen morgen zeide zij, op eenen lagchenden toon: ‘ô Mijnheer! uw arendje is niet ziek meer.’ - ‘Hij is dus genezen! welk een geluk!’ - ‘Hij is dood.’ - ‘Dood! mijn arendje dood!’ - ‘Waarachtig, Mijnheer, het dier was zoo mager! het is goed dat het maar gestorven is.’ - ‘Wat mager!’ schreeuwde voltaire woedend; ‘eene mooije reden waarachtig! Gij moest mij dan ook maar van kant maken omdat ik mager ben. Zie die heks! zij lacht om den dood van mijn arm arendje, omdat het dier mager was.... Weg, weg van hier!’ - Mevrouw denis kwam toeloopen op het geschreeuw van haren oom, en vroeg hem naar de reden van zijne kwaadheid. Voltaire verhaalt het haar, al mompelende: ‘Mager! mager! dan moesten zij mij ook maar dooden!’... Eindelijk wil hij, dat magdalena zal weggejaagd worden. De gedienstige nicht veinsde te gehoorzamen, en beval het arme meisje, zich in het kasteel te verbergen. Eerst twee maanden daarna vroeg voltaire, hoe magdalena het maakte. ‘Zij is zeer ongelukkig,’ antwoordde hem Mevrouw denis; ‘zij heeft in Geneve geenen dienst kunnen krijgen, zoodra men vernam dat zij van het kasteel van Ferney weggejaagd was.’ - ‘Dat is hare eigen schuld. Waarom lachte zij om den dood van mijnen arend, dewijl hij mager was? - Evenwel, zij moet van honger niet sterven: laat haar wederkomen; maar dat zij nooit verschijne voor mijne oogen!’ ‘ô Mijn waarde oom, daar zal zij wel op passen.’ - ‘Welaan dan!’ - Nu kwam magdalena eindelijk uit hare gevangenis; maar steeds haren meester ontwijkende. Het gebeurde evenwel eens, dat voltaire van tafel
kwam, en haar juist ontmoette. Magdalena, bedremmeld, kreeg eene kleur, sloeg de oogen neder, en wilde eenige verschooningen uitstamelen. ‘Laat ons daarvan niet meer spreken,’ zeide voltaire; ‘maar bedenk steeds, dat men niet alles, wat mager is, moet dooden.’
Onder alle deze anecdoten vindt men er ook eenige, die inderdaad opmerkelijk en tevens geloofwaardig zijn: bij de meesten, echter, viel ons dit problema in, voor ndersteld dat deze verhalen vrij algemeen geloof vinden: Zijn dan de beesten, of zijn de menschen, ten aanzien hunner verstandelijke vermogens, in ettelijke jaren verachterd?
Het plaatje, tegen over den titel, verdient loffelijke melding.

No. VI. bl. 262. reg. 6. moet staan: Admiraalschip.





{==333==} {>>pagina-aanduiding<<}

Beoordeeling.

Geschiedenis van de Christelijke Kerk in de Achttiende Eeuw, door A. Ypey, Doctor en Hoogleeraar der Kerkelijke Geschiedenisse, te Harderwijk. XIIde Deel. Te Utrecht, bij G.T. van Paddenburg en Zoon. In gr. 8vo. 593 Bl. f 5-4-:

Ten einde onzen Lezer met den belangrijken inhoud van dit Deel (welks aankondiging door gewigtige beletselen is opgehouden) eenigzins bekend te maken, willen wij des Schrijvers eigen overzigt hier stukswijze inlasschen, en hetzelve ginds en elders wat uitbreiden.
Historisch verslag van den staat der Geestelijkheid in het Roomsch-katholieke Kerkgenootschap, bl. 1-4. Hier zien wij voorloopig en in het algemeen, zoo wel de inrigting van dit ligchaam, als inzonderheid de verandering, door hetzelve in deze eeuw ondergaan; straks breeder ontvouwd in een
Berigt aangaande den staat der wereldlijke Geestelijkheid, bl. 4-12. waarbij de hoogere, als aan vele verbastering onderhevig, en aan hervorming niet zeer het oor leenende; de lagere, daarentegen, als meer gezuiverd, schoon daarom niet vrij van zware misbruiken, wordt afgemaald; en een aangaande den staat der Klooster-geestelijken, bl. 12-63. dat ons, na de opkomst en voortgang der geestelijke klooster - orden, en in het bijzonder die der bedel - orden, benevens derzelver algemeenen staat in het begin der eeuwe, de noodige hervormingen doet kennen, welke vervolgens in Frankrijk en elders werden in het werk gesteld. Die hervormingen zijn, inderdaad, verbazend en gezegend tevens. Slechts een klein deel diens nutteloozen lasts van ontallijke monniken, en dezen van de beste soort en beter opgeleid, is er overgebleven; niet slechts in Frankrijk, waar

{==334==} {>>pagina-aanduiding<<}
het revolutie-vuur met zoo veel heilzaam graan ook dit kaf verteerde, en in Duitschland, waar inzonderheid jozef II een ware Hercules tegen de monsters van het bijgeloof werd; maar ook grootelijks in Italië, ja overal, behalve misschien nog in Spanje.
Berigt aangaande de orde der Jesuiten, bl. 63 166. en wel aangaande de eerste onderneming van ignatius loyola, derzelver stichter, het bijzonder geestelijk doel der orde, hare bijzondere inrigting, hare gevoelens, de middelen, ter bereiking van haar doel in het werk gesteld, en vervolgens haren val, benevens de daartoe aanleidelijke oorzaken. Deze opgave, alsmede het aantal bladzijden, doet zien, hoe uitvoerig de Schrijver deze zaak hebbe behandeld. Daartoe had hij waarlijk ook het volste regt. Want, van welken kant men deze zonen van loyola beschouwe; hetzij men lette op hetgeen zij dadelijk geweest zijn voor het menschdom, of op hetgeen uit hun voorbeeld gebleken is, uit geringe beginselen, en zonder eenigen steun van buiten, belangrijks voor den geheelen mensch te kunnen geboren worden; hetzij men hunne verdienstelijke of hunne verderfelijke zijde in aanmerking neme; altijd zijn zij der aandacht van den wijsgeerigen beoefenaar der geschiedenis dubbel waardig. Wij willen daarom onze Lezers liever aanmoedigen om het berigt bij ypey zelven na te slaan, dan hun daarvan eenig dor uittreksel leveren.
Historisch verslag van den uitwendigen toestand der Roomsche Kerke, bl. 166 211. Hier zien wij vooreerst den toenemenden bloei der kerke, waartoe de ijver en bekwaamheid der Jesuiten, maar nog meer de verdraagzaamheid der Protestanten toebragt, die in het bijzonder den Katholieken op vele plaatsen vrijheden schonk, welke zij sedert lang moesten missen. Doch dezelfde geest des tijds was ook elders oorzaak, dat de overheersching dezer kerkgenooten bepaald, of wel met wortel en tak uitgeroeid, en alzoo ten minste de uitwendige luister hunner glorierijke moeder eenigezins verduisterd werd. Met genoegen lazen wij des Hervormden Schrijvers zachtmoedig en billijk oordeel

{==335==} {>>pagina-aanduiding<<}
over hen, van wier overgang tot de Roomsche gemeenschap hier moest gesproken worden.
Historisch verslag van de gewijde plegtigheden der Roomsche Kerke, bl. 211-259. In dezelven, doorgaans - meent de Schrijver - genoeg bekend, viel, gedurende de drie eerste vierde deelen der eeuwe, weinig verandering voor. Geene eeuw zelfs zag zoo vele heilig-verklaringen dan even deze. Vervolgens, echter, werden eerst een aantal heilige dagen afgeschaft, en daarna begon men kerkgezangen in de landtale te gebruiken; van den gang van welk een en ander een belangrijk verslag wordt gegeven. Op het laatst der eeuwe kantten zich verstandigen ook sterk tegen de bijgeloovigheden, ten aanzien der beelden en overblijfselen van gewaande heiligen; welke bijgeloovigheden dit tijdperk nog, boven allen denkbeeld, waren blijven bezoedelen.
Historisch verslag van de tucht der Roomsche Kerke, bl. 259-291. Berigt nopens de vermindering der Pauselijke magt in het te ver drijven der kerktucht, blijkbaar uit veler geestelijken vrije taal over de geoorloofdheid van het huwelijk, en uit de langzamerhandsche afschaffing van de Inquisitie, dat monster, sedert eeuwen zoo verschrikkelijk, en nu te eenemaal geveld, daar de Groot-Inquisiteur zelf zich in 1807 genoopt vond, om het voorstel te doen, dat de geheele regtbank mogt vernietigd worden, en in het begin des jaars 1810 het Inquisitie-huis te Valladolid, onder het gejuich der bijgeloovige Spanjaards zelven, tot asch werd verteerd. Ook dit deel moge de weetgierigheid tot eene belangrijke lecture vrijelijk uitlokken.
Historisch verslag van de leer der Roomsche Kerke, bl. 291-334. ‘De leer der Roomsch-katholieke kerk’ - zegt ypey - ‘heeft hetzelfde gebrek, waarmede de in zichzelve zuivere leer der Protestantsche kerk, na de zestiende eeuw, weder bezoedeld is geworden. - Dan de als zoodanig al van vroegere tijden niet weinig bedorven leer der Roomsche is, gedurende de achttiende eeuw, zoo in geschriften, als in de denkbeelden van verstandigen, allengs beter gewijzigd geworden, zoo

{==336==} {>>pagina-aanduiding<<}
zelfs, dat zij wel eens van die der Protestanten weinig os niet schijnt te verschillen. Dat intusschen de leer van den godsdienst der Roomschen in haren aard niet is veranderd, ziet men allerduidelijkst uit de, van tijd tot tijd zoo menigvuldiglijk uitgegeven, bullen der Paussen.’ Wij zullen hierbij niets voegen, dan de herinnering, hoezeer het onderscheidenlijk verklaren eener leere dikwijls met de geheele herschepping of verwisseling van dezelve bijna op hetzelfde uitloopt, en wij ons derhalve hartelijk verheugen mogen over de genoemde betere wijziging.
Geschiedenis van het Jansenistisch verschil, bl. 334-388. Men weet, hoe hoog deze twisten liepen; dat een soortgelijk verschil, als onder ons tusschen de Remonstranten en Contra - remonstranten, de eerste aanleiding tot dezelven gaf; dat naderhand de zedekunde, door de Jesuiten zoo zeer ontzenuwd, en door de Jansenisten tot de uiterste strengheid gedreven, nieuwe brandstof opleverde; en, daar de Paus partij trok, eindelijk ook de vraag naar zijn bepaalder of onbepaalder gezag hierbij moest komen. Thans zijn de Jesuiten uit de Katholieke landen verbannen, en de Jansenisten bestaan slechts in Holland als een afzonderlijke aanhang. Het is te hopen, dat de Katholieke kerk zelve van beiden het beste behouden hebbe.
Geschiedenis van minder belangrijke verschillen, bl. 388-433. Het eerste loopt over de Pauselijke magt, heerschappij en onfeilbaarheid; en leeren wij hier vooral den Bisschop, Baron van houtheim, als een moedig bestrijder kennen; schoon hij, op zijnen ouden dag bekend geworden zijnde, zoo het schijnt, om moeite te ontgaan, zijne gevoelens herriep. - Het tweede geschil had de onbevlekte ontvangenis van de maagd Maria - d.i. hare onbesmetheid met erszonde - ten voorwerp; en hiermede in verband stond een derde, over de vereering der Heiligen, en inzonderheid van Maria. Wie zou het gelooven, dat zelfs dit eerstgenoemde eene groote beweging in de Kerk maakte, geestdriftige voorstanders der zake vond, ja bijna martelaren had gehad! Het laatste verdient gewis meer onze

{==337==} {>>pagina-aanduiding<<}
aandacht, en mag als een gelukkig teeken des tijds beschouwd worden. De Italiaan muratori deed zich door hetzelve als een waardig en verlicht geestelijke kennen. Pierre françois le courayer, regulier Kanonik en Boekbewaarder van de Abdij te St. Victor Genevieve in Parijs, beweerde voorts, dat de ordening der Engelsche Bisschoppen wettig was; en vond natuurlijk veel wederspraak. Dezelfde gaf eene verbeterde vertaling, met noten, van sarpi's Historie der Kerkvergaderinge te Trente, enz. ‘Hij wilde den Paus niet geëerbiedigd hebben voor den Stadhouder van christus, voor den Opperheer der Kerke, voor den onfeilbaren scheidsman der verschillen. Hij verwierp het priestergezag in den biechtstoel, het ongehuwde leven der geestelijkheid, den Latijnschen eerdienst, de transsubstantiatie, het laatste oliesel, de vereering der heiligen, het vagevuur; en stierf echter als lidmaat der Roomsche kerk, die hij niet had willen verlaten.’
Geschiedenis van zeer geringe verschillen, bl. 433-439. Over de leugen in nood, het nemen van intrest, enz.
Historisch verslag van de bedorven Mystieken in de Roomsche Kerk, bl. 439-454. ‘De bedorven Mystieken,’ - dus heft de Schrijver aan, - ‘in de donkere gangen der kerk, sinds onheugelijke tijden, hun verblijf houdende, zijn wel voor een groot deel in de Protestantsche gemeenschap overgetreden, maar toch ook voor een groot deel aan de godsdienstgevoelens der Roomsch-katholieken gehecht gebleven. Bekend zijn, vooral uit de geschiedenis der zeventiende eeuw, de Quietisten, die, aan het hoofd hebbende een' Spaanschen priester, michaël de molinos, hunnen geestelijken leidsman, eene voorname plaats onder de bedorven Mystieken verdienden.’ Voorts treden eenige van beter, eenige van erger stempel, met hunne schristen, op. Overspanning, weet men, is het eigenlijke kenmerk dezer lieden, van welke velen door gestrenge deugd, gloeijende godsvrucht en woorden vol van stichting en zalving

{==338==} {>>pagina-aanduiding<<}
hebben uitgemunt. Het slot is, dat, ter eere der R. kerk, de donkere Mystiek, in de laatste tijden, ganschelijk opgeklaard, en alzoo eene reine Christelijke Asketiek is geworden. Ten voorbeeld strekken sailer, vonseibt, natter enz. Nog verhaalt ypey in dit zelfde hoofdstuk het een en ander, den val van het bijgeloof omtrent den invloed der booze geesten vertoonende.

Historisch verslag van de vermaardste Godgeleerden in de Roomsche Kerk, bl. 454-466.

- van de systematische Godgeleerdheid in de R. Kerk, bl. 466-498.

- van de Christelijke Zedekunde, bl. 498-540.

- van de Uitlegkunde en uitlegging des Bijbels, bl. 540-567.

- van de predikkunde en het prediken, bl. 567-593.

Wij hebben deze laatste hoofddeelen onmiddellijk op elkander laten volgen; niet om, uit hoofde van derzelver mindere belangrijkheid, daarov r vlugtiger te willen heenloopen. In tegendeel; juist het hier verhaalde zal de aandacht van den vriend - der humaniteit, zouden wij zeggen, zoo anders dit woord in onze taal genoegzaam gangbaar ware - der menschelijke volmaking en gelukzaligheid het meest tot zich trekken, en, den Hemel zij gedankt! ook aangenaamst bezig houden. De reden is eenvoudiglijk derzelver naauw verband, de gelijkheid van lot bij deze onderscheidene takken van de gewigtige wetenschap der Christelijke Godgeleerdheid, meest allen in de R. kerk te erger kwijnende sedert de Hervorming, doch ook wederom, door de aanmoediging van het voorbeeld der Hervormden, zorgvuldiger gekweekt, door derzelver gemeen gemaakte kundigheden beter te hulp gekomen, en vooral, bij het toenemen der vrijheid, na den val der Jesuiten en de verzwakking van het Pauselijk gezag, in de laatste vijf-entwintig jaren der eeuw, tot eenen bloei geraakt, die hier en daar reeds met het Protestantendom mag wedijveren.

{==339==} {>>pagina-aanduiding<<}
Ja, zoo blijkbaar als heugelijk is deze waarheid. Meer dan geheele eeuwen heeft dit laatste vierde deel eener eeuwe ter verheldering en verhessing in de r. kerk toegebragt der waarheid, die naar de godzaligheid is. In Italië, in Frankrijk, maar gedurende den laatsten tijd vooral in Duitschland, in Beijeren en elders, zegepraalt deze dag meer en meer op den ouden nacht. De oude scholastieke vorm, de verbasterde Aristotelische wijsgeerte, de verslaafdheid aan kerkgezag, de nuttelooze bespiegeling, de haarklovende Casuistiek en sinakelooze platheid, hebben voor goeden smaak, gezonde wijsgeerte en vrije bijbelverklaring plaats gemaakt. Dank zij den voorgang van Protestanten, die nu ook zelven, door hatelijkheid en partijdigheid, geenen weerzin meer inboezemden aan andersdenkenden! Dank zij inzonderheid ook - waarom zouden wij het der geschiedenis niet nazeggen? - der Kritische wijsgeerte, welker zuivere, gestrenge, verhevene zedeleer zoo wél instemde met den ernstigen geest des Christendoms en der naauwgezette Katholieken! ô Hoe veel liefelijk licht bestraalt ons meer en meer; zoodat het zelfs hier en daar te verblinden, en tot ongehoorde inbeeldingen te vervoeren schijnt! ô Hoe ruime gelegenheid schenkt ons de liefde des Opperwezens, om wel en zalig te leeren leven! Menschdom, menschdom, erken dit! en laat de geschiedenis der wereld u niet meer als eenen dubbel schuldigen, dubbel strafbaren dienstknecht des goedertierensten Heers ten toon stellen!
Wij danken dan ook van ganscher harte den vlijtigen en geleerden Schrijver, en willen niet stilstaan bij zoodanige kleinigheden, als wij welligt zouden wenschen eenigzins anders te hebben aangetroffen.





{==340==} {>>pagina-aanduiding<<}

Redevoering en Aanspraken, gehouden door Joannes Decker Zimmerman, Predikant, ter gelegenheid eener openlijke Aanneming van nieuwe Leden der Evangelisch-Luthersche Gemeente te Utrecht. Te Amsterdam, bij J. ten Brink, Gz. In gr. 8vo. 51 Bl. f :-8-:

Hier en daar moge dit opstel nog het kenmerk dragen van meerdere gemeenzaamheid met de Duitsche dan met onze Hollandsche taal, en eene en andere uitdrukking moge ook van gezochte sierlijkheid niet zijn vrij te pleiten, het onderscheid echter, in beide deze opzigten, tusschen deze en eene vroeger uitgegevene Leerrede van den Eerw. zimmerman is zoo voordeelig en in het oog loopende, dat wij ons gedrongen voelen dit al aanstonds te doen opmerken, en naauwelijks twijfelen, of de Redenaar zal deze gebreken in het vervolg volkomen vermijden. De Leerrede, die voor ons ligt, is eenvoudig, zeer bevattelijk, leerzaam en stichtelijk. Naar den tekst, Ephes. V:8a, wordt aangewezen, dat men als kinderen des lichts moet wandelen, ten aanzien 1) van godsdienstige kennis, welke zuiver en overeenstemmend met de waarheid wezen moet, 2) van godsdienstig geloof, 't welk zijn moet innig en onwankelbaar, | 3) van godsdienstig gevoel, 't welk gestemd moet zijn op eenen blijmoedigen toon, 4) van godsdienstige werkzaamheid, waarin wij nimmer mogen verslappen. Deze Leerrede ging de openlijke en plegtige aanneming van eenige aankomelingen, grootendeels door den Leeraar zelven onderwezen, tot leden der Gemeente vooraf, en is daartoe zeer gepast. Na een gezang volgde nu die plegtigheid, bestaande in een allergunstigst berigt aangaande deze onderwezenen, eene korte herinnering van den hoofdinhoud van het onderwijs, voorts eene aanspraak en het voorstellen van vragen, strekkende ter bevestiging der afgelegde belijdenis, en eene stellige

{==341==} {>>pagina-aanduiding<<}
verbindtenis tot de pligten des Christendoms, die openlijk met ja werden beantwoord, en eindelijk eene bijzondere oproeping met name van ieder der nieuwe lidmaten, die een voor een den Bijbel kussen, en dan ieder afzonderlijk door den Leeraar, aangesproken en gezegend worden; behalve de vier laatsten, die de Leeraar te zamen nam, als zijnde door hemzelven niet onderwezen en aan hem minder bekend, daar de aanspraken naar den bijzonderen toestand van ieder waren gerigt.
Wij gelooven gaarne, dat geheel deze plegtigheid voor velen roerend en hoogst stichtelijk was, en wenschen zeer, dat dezelve dikwijls met zegen herhaald en door andere Gemeenten worde nagevolgd. Volkomen, echter, draagt dat bijzonder aanspreken en het bij zondere in die aanspraken onze goedkeuring niet weg, om redenen, die een ieder van zelve voelen zal; het is ook nagenoeg onmogelijk om altijd in dier voege geheel onpartijdig te handelen; - ook is bij eene talrijke schare van aankomelingen dat bijzonderen ondoenlijk. Het komt ons ook voor, dat het lofwaardig doel des Leeraars even zeer kan worden bereikt door ééne aanspraak tot allen, of, wil men, ééne aan iedere sekse, in welke men toch zoo veel brengen kan, dat ieder het zijne daarin gemakkelijk voele, en dat ook gemakkelijk daaruit neme; terwijl desniettegenstaande de plegtige oproeping tot den Bijbel, hoofd voor hoofd, blijven kon. Ook willen wij den Leeraar in bedenking geven, of niet geheel de Leerrede nog meer in verband had kunnen gebragt worden met de plegtigheid, en de onderscheidene stukken, die dezelve ontwikkelt, als regtstreeks tot de nieuwe ledematen gerigt, (zonder eenige schade voor de overige leden der Gemeente) hadden kunnen voorgesteld worden. Dan, dit is slechts eene vraag; - het stukje doet verstand en hart van den Eerw. zimmerman eer aan, en het gegeven voorbeeld verdient aanprijzing.


{==342==} {>>pagina-aanduiding<<}

Proeve eener voorstelling van het dierlijk Magnetismus als Geneesmiddel, door C.A.F. Kluge.

(Vervolg.)

Zullen wij de te voren opgegevene kenschetsende verschijnselen van het dierlijk Magnetismus nu alleen aan de uitwerking der verbeeldingskracht, door de Electriciteit of het Galvanismus geholpen, toeschrijven? Het is zeker, dat de verbeelding veel invloed heeft op het zenuwgestel; doch al onderstelde men eens, dat zij den magnetischen toestand veroorzaakt, zoo waren daardoor de verschijnselen, die er bij plaats hebben, niet verklaard. De electrieke bewegingen brengen, zoo ver wij weten, nimmer slaap, nog veel minder bewusteloosheid of een toestand voort, die eenigzins met het nachtwandelen overeenkomt. Zoo ook niet het Galvanisme. Zal men dan bedrog veronderstellen? of ligtgeloovigheid, onoplettendheid, of eene zekere zucht tot het wonderbare, in de waarnemers aannemen? Het eerste moge van mesmer en sommigen zijner aanhangelingen gelden, wij mogen de Duitsche en vele Fransche Magnetiseerders daarvan niet verdenken. Van het laatste, daarentegen, kunnen wij ook dezen niet altijd vrijspreken.
Het is niet te ontkennen, dat verschillende zenuwziekten, zoo van het hersengestel als van het stelsel der zenuwknoopen, b.v. in hysterie, vallende ziekte, hoofdzwijmel, ijlhoofdigheid, zinsverrukking, slaapwandelen enz., verschijnselen plaats hebben, welke veel overeenkomst met den toestand van een' gemagnetiseerde hebben. Wij zien er ook geene tegenstrijdigheid in, dat die toevallen, zelfs door ligchamelijken invloed, van den een' op den ander' overgaan, ja dat het wrijven en streelen van aandoenlijke ligchaamsdeelen de zenuwen opwekken, in de sterkste beweging brengen, en van den anderen kant weêr bedaren kan. Wij kunnen ons daarom ook wel voorstellen, dat aanhoudende, kunstmatige, wrijvingen en betastingen, volgens

{==343==} {>>pagina-aanduiding<<}
bepaalde rigtingen, ook zekere bijzondere uitwerkingen op het zenuwgestel hebben kunnen. Maar dat de magnetiseerder zijnen zieke door den wil alleen, en dat nog wel in afwezigheid en op een' aanmerkelijken afstand, in dien toestand brengen kan, komt ons onbegrijpelijk en tevens onaannemelijk voor; want zoo wel zieke als magnetiseerder kunnen zich hier zoo ligt bedriegen, en het geval zelf is nog zoo zeldzaam waargenomen, dat men, zonder groote ongeloovigheid, het even ligt aan toeval, als aan den invloed van het magnetisch verband, mag toeschrijven. Wij twijfelen insgelijks, dat een nachtwandelaar alles zoude kunnen kennen, wat met hem in een magnetisch verband staat, al is het ook in eene afgelegen plaats; want zoo zoude hij oneindig veel moeten gewaarworden, waarbij geene duidelijke voorstelling bestaan kan. - Het bezien van zichzelven der helderzienden is mede een eiland in de wolken. Wat zal men er van gelooven, wat niet? Hoe zal men de zekerheid dier waarnemingen beproeven? Die een worm in en uit hare maag zag trekken, zal het zeker niet gezien, maar wel gevoeld hebben; en dit gevoel is niet ongewoon. Jammer, dat men haar niet vroeg, wat voor een worm het was, en wat hij genuttigd had! - Wat de voorspellingen dier menschen aangaat, wilden wij wel haast vragen, of men ook aanteekening gehouden hebbe van die, welke niet vervuld zijn. Daarenboven, er moet toch een draad zijn, die hen tot het toekomstige brengt. Waar is die? Zij gevoelen hunnen tegenwoordigen toestand; hoe kunnen zij dan hunnen toekomstigen gevoelen? want er zijn toch geene bewijzen, dat die verrukten van geest in schranderheid en juistheid van oordeel uitmunten, zonder hetwelk men toch niet uit het tegenwoordige tot het toekomende besluiten kan: en anders dan bij gevolgtrekking konden zij 't niet weten, althans niet door gewaarwording. Of heeft de Clairvoyant ook de gaaf, te voelen, wat nog niet bestaat? Wij
gevoelen wel, dat men ons zal zeggen, dat het toch waargenomen is. Maar het komt er op aan, door wien, en hoe? Geestdrijvers hadden nimmer veel vertrouwen als

{==344==} {>>pagina-aanduiding<<}
waarnemers; en dit zijn de magnetiseerders tot één toe, ten minste zoo men hen naar hunne werken zal oordeelen. Vooral, echter, komt ons de hoogste graad voor, als geheel aan onze waarneming onttrokken te zijn, indien men de kalme geestverrukking uitzondere, welke zich dan openbaart. Doch, om dezen toestand als een hooger trap van zuiverheid en vrijheid van het gemoed aan te merken, gaat te ver. Het gevoel is zeker oneindig sijn; maar het blijft toch altijd zinnelijk. Kwam de geest tot hoogere, zuivere aanschouwingen, hij zou zich niet zoo zeer met zijn' ligchamelijken toestand bezig houden; hij zoude ook naderhand ten minste eenig spoor daarvan behouden; het ligchaam vooral zou door die inspanning meer geschokt zijn, en de ontwakende helderziende zou zich niet versterkt en wél gevoelen. Hier zijn dus de magnetiseerders met zichzelven in tegenspraak. De zedelijkheid, - wat zeg ik? de geest kan niet hooger gestemd zijn in dien toestand van rust en kalmte. Het is de zinnelijkheid, welke de overhand heeft; doch eene verfijnde zinnelijkheid, die daarenboven geheel omgestemd is, en geheel anders aangedaan wordt door de omringende Natuur.
Wij zullen hiervan nog meer overtuigd worden, nadat wij de derde afdeeling der theoretische beschouwing, de opheldering namelijk der magnetische verschijnselen, zullen hebben leeren kennen. Wij vinden dezelve, ook buiten haar verband met het geheele werk, zeer lezenswaardig. De Schrijver kent, op het voetspoor van humboldt en reil, der zenuwen een' gevoeligen dampkring toe, zoodat hetgene haar zal aandoen, haar niet onmiddellijk behoeft aan te raken, maar ook op eenen afstand werkt. Wij mogen dit als meer dan waarschijnlijk, ja bijna zeker stellen, wanneer men er zich geene te grove voorstelling van maakt, dien werkkring der zenuwen niet te ruim neemt, en tevens bedenkt, dat, tot eene regt levendige werking, de aanraking altijd noodig is. - Dezen gevoeligen dampkring strekt de Schrijver tot het geheele ligchaam uit, en meent daarvan, zoo in het dieren- en plantenrijk, als in den

{==345==} {>>pagina-aanduiding<<}
mensch, voorbeelden genoeg te vinden. De dampkring van den gifboom is zeker zeer verpestend; doch, deze invloed kan ook wel aan grovere stoffen worden toegekend, die dezelve uitwasemt. Het bijzonder zintuig der vleêrmuis, door spallanzani van alle overige zinnen beroofd, werkte op zulk een' grooten afstand niet, was bepaaldelijk aan het hoofd aanwezig, en bestond dus niet in een' gevoeligen dampkring des ligchaams. - Voor dien gevoeligen dampkring in den mensch, en het vermogen van denzelven, pleiten de angst, dien sommige personen voor het een of ander (eene kat b.v.) ondervinden, zonder dat zij het met één hunner overige zintuigen gewaar worden; de gewaarwording van onder den grond verholen water of metalen; de gerocomie, of de opluiking van oude en vervallene menschen, wanneer zij bij jongere personen slapen; het nut, dat de levensdamp van versch geopende dieren op verlammingen en pijnlijke gezwellen heeft, enz. Maar de zoogenaamde almanakken laten zich ligter verklaren uit veranderde aandoening der zenuwen in een' vochtigen dampkring; het krijgen van stuipen, door het zien van dezelve, uit de verbeelding, gepaard met een zwak zenuwgestel. Dat voorts een gevoelig meisje, dat maagdelijke fierheid en schaamte bezit, in onmagt valt, als haar een jongeling, wie weet hoe? in de armen neemt; dat een vriendelijke handdruk, een vurige kus het geheele gestel kunnen aantasten, zal men eer uit zielkundige gronden, dan uit den gevoeligen ligchaamsdampkring, verklaren.
Deze gevoelige ligchaamsdampkring veronderstelt de Schrijver dat voornamelijk in betrekking staat met het stelsel der zenuwknoopen, of met die zenuwen, welke voor de ingewanden en vaten bestemd zijn, en vooral de organen, die ter instandhouding des ligchaams dienen, schijnen te bezielen. Hij onderscheidt, namelijk, met reil, twee zenuwstelsels in het menschelijk ligchaam; dat der zenuwknoopen, en het hersengestel. In het laatste geschieden de dierlijke werkingen: in hetzelve is een middelpunt, waar-
{==346==} {>>pagina-aanduiding<<}
in alle gewaarwordingen tot bewustheid komen, en vanwaar alle handelingen, daardoor veroorzaakt, door den wil bepaald worden. Dit middelpunt ontbreekt in het stelsel der zenuwknoopen, en is slechts eenigermate in de zonnevlecht aanwezig. Daarom heeft er in hetzelve noch bewustheid noch wil plaats. Beide stelsels worden door die zenuwen vereenigd, welke men te voren als den oorsprong van den n. sympatheticus maximus beschouwde, en welke reil het stelsel der halve leiders noemt; deze zenuwen, namelijk, sluiten in den staat van evenwigt en gezondheid beide stelsels van elkander af; maar wanneer in het eene de zenuwvloeistoffe is opgehoopt, slaat zij, door middel dezer halve leiders, tot het andere over, en er heeft gemeenschap tusschen beiden plaats. Dit kan echter niet wezen, of de zenuwvloeistoffe moet in een van beiden opgehoopt zijn, en het eene dus, in vergelijking van het andere, er meer van bevatten.
Uit deze stellingen nu: de zenuwen hebben een' gevoeligen dampkring; deze dampkring kan zich uitstrekken tot buiten het ligchaam; de twee zenuwstelsels in het ligchaam staan in eene wederkeerige werking, en het eene kan het overwigt verkrijgen boven het andere; uit deze stellingen leidt kluge de mogelijkheid der manetische verschijnselen af. In den slaap heerscht, volgens hem, het stelsel der zenuwknoopen voornamelijk; in den magnetischen slaap nog sterker; in de droomen, in het slaapwandelen brengt het zelfs het hersengestel onder zijn bedwang; en in den toestand van helderziendheid, eindelijk, heeft er eene volkomene geleiding en gemeenschap tusschen beiden plaats, zoo echter, dat de hersenen nu niet meer zijn dan een zenuwknoop, en het ware middelpunt in de zonnevlecht gelegen is, vanwaar dan ook in de hartkolk, als de plaats, daaraan het naaste, als 't ware de gevoelige ligchaamskring en alle zintuigen, als in één punt, vergaderd zijn. Daar nu het stelsel der zenuwknoopen een middelpunt heeft, geschieden nu ook de gewaarwordingen met bewustzijn; de zieke kent den in-
{==347==} {>>pagina-aanduiding<<}
wendigen toestand van zijn ligchaam; en daar hij dien kent, kan zijn verstand er gevolgen uit trekken, enz. Dat voorts de eene mensch den anderen in dien magnetischen toestand brengen kan, beschouwt hij als een gevolg van de ineensmelting of vereeniging der beide gevoelige ligchaamskringen van den magnetiseerder en van den gemagnetiseerde, door de aanrakingen of andere bewerkingen van het Magnetisme te weeg gebragt: daarom kent dan ook de gemagnetiseerde den geheelen (ten minste zinnelijken) toestand van zijn' magnetiseerder, en alles, wat met hem in een magnetisch verband staat; de magnetiseerder, daarentegen, heeft een' onbepaalden wil op den gemagnetiseerde.
Laat dit nu zijn, zoo als het wil, (want alle deze stellingen en gevolgtrekkingen verdienen en behoeven eene nadere, meer omstandige toetsing); zoo komen ons echter vele der belangrijkste magnetische verschijnselen daarmede tegenstrijdig voor, welke kluge er evenwel uit verklaart, of althans opheldert. Wij bepalen ons tot vier. Het eerste is, dat de zieken in hunne hartkolk alle zintuigen vereenigen; daardoor weten, welke kaart er op ligt, welk uur een uurwerk slaat, enz. Kluge zegt wel, dat zij het niet zien, niet hooren, maar alleen gewaarworden. Hij vergelijkt dit met een' blinde, die op zijn gevoel de kleuren kent. Is deze ooit ziende geweest, dan ziet hij, in zijne verbeelding, dezelve; zoo ziet ook de slaapwandelende de kaart. Doch de blinde zal de kleuren niet kennen, als men hem die niet eerst genoemd, en gezegd heeft: ‘dat gij daar aanraakt, is wit; dat andere is rood;’ tot dat hij eindelijk, door herhaalde betastingen, de eene kleur van de andere op het gevoel leert onderscheiden: eerst voelt hij wel verschil, maar niet eene verschillende kleur. De slaapwandelende bemerkte daarentegen, na eenige inspanning, dat haar een harteboer op het hart lag, zonder dat men haar ooit te voren gezegd had: ‘wat zulk en zulk eene gewaarwording in u voortbrengt, is een harteboer.’ En zoo is het met alles. - Het tweede, wat naar ons inzien ongerijmd is, is de volstrekte willekeur van den magneti-
{==348==} {>>pagina-aanduiding<<}
seerder over zijnen zieke. Volgens kluge zelven, komt de gevoelige ligchaamskring uit het stelsel der zenuwknoopen voort: bij den magnetiseerder is dat stelsel, door de halve geleiding, afgesloten van het hersengestel; bij hem heeft het daarenboven geen middelpunt, werkt niet met bewustzijn, kan dus ook de zenuwvloeistof
niet, naar willekeur, naar buiten bepalen; kan dus ook onmogelijk door zijn' wil, en dan nog wel door zijn' wil alleen, op den gemagnetiseerde werken: vooral is het al zeer vreemd, dat slechts de wil ten goede voor den zieke zoo veelvermogend is. - Ook kunnen wij die zuivere zedelijkheid, dat hooggestemd geestelijk gevoel, nog niet regt overeenbrengen met de overheersching van het stelsel der zenuwknoopen, waarin men toch thans den oorsprong der zinnelijke hartstogten wederom meent gevonden te hebben. Het is ook ontegensprekelijk, dat de hoogere geestvermogens des menschen met de hersenen in naauwer verband staan, dan met de zonnevlecht; en dus meer dan waarschijnlijk, dat alles, wat de hersenen tot een ondergeschikt ganglion depotenseert, de zielsvermogens niet wel hooger op kan voeren. Dat de groote mysticus van helmont, die nu weer een eerste Heilige der Geneeskundigen is geworden, eens, op het gebruik van aconyt, zijne ziel uit zijn hoofd naar de krop zijner maag verhuizen, en daar eene hoogere stemming voelde aannemen, is eene waarneming, die men helmontius vergeven mag en kan, omdat hij daar nu eenmaal den troon voor zijn Archeus gebouwd had, en zeker niets vuriger wenschte en zocht, dan die nieuwe residentie in crediet te brengen. Maar waartoe zal het nu dienen, dat men, in plaats van in het onderzoek der natuur bij het heldere licht voort te streven, op het midden van den dag droomen en gezigten wil zien? - Wij hebben eindelijk nog eene vierde bedenking, betreffende de werking op den afstand, als strijdig met het stelsel zelf. Want, indien de geheele magnetische werking afhangt van den overgang der zenuwvloeistof van den eenen in den anderen, hoe is het dan mogelijk, dat de magnetiseerder, door de enkele bepaling zijner gedachten en van

{==349==} {>>pagina-aanduiding<<}
zijnen wil op zijnen zieke, hem in slaap en verder brengen kan? Daartoe moet de stof toch trekken van het eene eind naar het andere, en dit door alle tusschenstoffen heen, zonder zich met iets te vereenigen; terwijl zij zulk eene verklaarde neiging tot het evenwigt heeft, en zoo vele ligchamen aantrekking op haar uitoefenen.
Deze actio in distans, deze werking op een' afstand, ontbrak er alleen aan, om ons in de Natuurkunde alwetend en almagtig te maken. Maar zij strijdt tegen het gezond menschenverstand, (ten minste zoolang het door geene magnetische strijkingen gedepotenseerd is) en niet minder tegen alle ervaring. Wat men daaromtrent verhaalt van almanakken, van spinnekoppen en van allerlei andere sijn gevoelige dieren en menschen, laat zich, vooral wanneer men den gevoeligen ligchaamsdampkring (die zich echter geen honderd voeten in den omtrek uitstrekt) aanneemt, vrij gemakkelijk verklaren, zonder zulk eene heksenleer voor te staan.
Wij zien, dat het Magnetisme, zoo als kluge het voorstelt en opheldert, niet vrij is van tegenstrijdigheden, die het in elk onpartijdig oog verdacht moeten maken. De tijd zal op dezen akker ook vrij wat te wieden hebben.
Ondertusschen zijn wij tot het praktisch gedeelte genaderd, dat insgelijks in drie afdeelingen verdeeld is. In dezelve worden drie vragen beantwoord: 1o. Wie is geschikt tot Magnetiseerder? 2o. Hoedanig geschiedt de magnetische behandeling? 3o. In welke gevallen komt het Magnetisme te stade? In de opgave van het antwoord, hetwelk daarop gegeven wordt, zullen wij korter kunnen en moeten zijn.
1o. De magnetiseerder moet een sterk en gezond ligchaam hebben, in den middelbaren leeftijd zijn; voorts, bij vastheid van karakter, stoutmoedigheid, bedaardheid en reinheid van gemoed bezitten. Wie met eenige aandacht het theoretisch gedeelte las, zal den grond van deze regels ligt inzien. Maar, wie de geschiedenis, vooral van het

{==350==} {>>pagina-aanduiding<<}
vroegere Magnetisme, nagaat, zal de vraag niet kunnen onderdrukken, hoe dan mesmer en zijne medestanders met zulk een uitstekend gevolg kunnen gemagnetiseerd hebben? Doch het zij zoo; is het niet waar, het is ten minste goed dat men het voor waarheid houde, het is ten minste een spoorslag ter deugd meer; want wie wil gaarne als een zwakkeling naar ziel en ligchaam bekend staan, als men met der tijd ook onder ons eens aan het magnetiseren gaat? Voor mij, ik geloof, dat de Duitsche goede trouw dit huismiddeltje bedacht hebbe, om den indruk voor te komen, dien de slechte naam, waarin bij velen het dierlijk Magnetismus staat, op verstandigen en gemoedelijken maken moet.
2o. Om de magnetische behandeling in alle hare omstandigheden te beschrijven, zouden wij kluge bijna geheel moeten afschrijven. Wij vergenoegen ons met eene korte opgave. De magnetische behandeling is eenvoudig, of zamengesteld. Bij de eenvoudige gebruikt de magnetiseerder niets dan zichzelven. Zij geschiedt of zonder betasting, door beademing, of door op den zieke te staroogen of sterk te denken; of wel met betasting. Van deze zijn er verscheidene soorten, waarvan eenige het magnetisch verband daarstellen en de magnetische verschijnselen te weeg brengen, andere hetzelve verbreken en de te hevige toevallen bedaren. Somtijds geschiedt de betasting over het geheele ligchaam, somtijds alleen op een bepaald deel; somtijds geschiedt zij met aanraking of althans op een' geringen afstand, somtijds is die afstand grooter. - Na de opgave dezer verschillende soorten, geeft kluge de manier op, om dezelve aan te wenden, het eigenaardige, dat elke soort heeft, de wijze om dezelve te verbinden, enz. Daarop volgen eenige regels, die men in acht moet nemen, en die vooral de welvoegelijkheid, het gemak van den zieke, den tijd, wanneer en hoe lang men magnetiseren moet, de kleeding, het dieet, de noodige voorzorg bij toevallen, enz. betreffen. - Hierop volgt eene beschrijving der zamengestelde behandeling; waarin vooreerst gesproken wordt over de versterkende middelen. Deze zijn of middellijke; b.v.

{==351==} {>>pagina-aanduiding<<}
de geleiders, zijnde ijzeren of stalen staven; het isolatorium, dat volgens de wetten der electriciteit is zamengesteld, en waarop magnetiseerder en zieke zich vrijstellen van hetgene hen omringt; de electriciteit, welke in vele gevallen het Magnetisme helpt; de spiegel, waardoor de zenuwvloeistof schijnt te worden teruggekaatst; en waartoe eindelijk ook de muzijk gebragt wordt, welke mesmer vooral veel aanwendde, en waaromtrent kluge te regt aanmerkt, dat men de keuze van instrument en stukken naar den aard der zieken en der ziekten wijzigen moet. De behandeling wordt verder zamengesteld door gemagnetiseerde plaatsvervangers; b.v. het gemagnetiseerd water, dat de zieke van gewoon water weet te onderscheiden; het gemagnetiseerd glas, dat hem in slaap brengt, bij afwezigheid van den magnetiseerder; de gemagnetiseerde batterij, waarvan mesmer veel gebruik maakte, bestaande hoofdzakelijk in eene kuip, waar om de zieken zitten, en die gevuld is met gestampt glas en met eenige in zeker verband staande en met eene ijzeren stang vereenigd zijnde flesschen; eindelijk de gemagnetiseerde boom, dien een slaapwandelaar van elken anderen onderscheiden zal, en die dat wonderlijk vermogen verkrijgt, door langs zijne takken en zijnen stam, tot den wortel, in zekere rigting, met eene ijzeren staaf te strijken. Daarmede in verband gebragt, ondervindt de zieke de uitwerking van het Magnetismus.
Uit de beschrijving der magnetische behandeling ziet men van den eenen kant genoegzaam het verschil van het Duitsche Magnetisme met dat van mesmer; maar van den anderen kant ziet men toch ook, dat de verbeelding en eene zekere geestvervoering, zoo wel bij den magnetiseerder als den gemagnetiseerde, noodzakelijke vereischten zijn; hetwelk men nimmer moet uit het oog verliezen in de beoordeeling der waarnemingen, welke ons dienaangaande worden medegedeeld.
3o. De laatste afdeeling handelt over de ziekten, waarin het dierlijk Magnetismus zijne weldadige uitwerkingen ge-
{==352==} {>>pagina-aanduiding<<}
toond heeft, of waarin hetzelve van nut zijn kan. Dit is voornamelijk in zenuwziekten van een' slependen aard; maar ook in andere, die meer de vaten, klieren en andere ingewanden aantasten. Ook maakt kluge opmerkzaam op de werking, die hetzelve op schijndooden hebben kan. Men moet evenwel hier vooral de waarnemingen zelve bedaard en onbevooroordeeld lezen, eer men iets beslisse, waartoe wij in allen geval geenen grond vinden, en waarom wij er ook niets van zeggen.
Ten slotte waarschuwt hij tegen het misbruik; wil, dat het volstrekt alleen als geneesmiddel, met voorzigtigheid, maar tevens met standvastigheid en vertrouwen, aangewend worde.
De bijvoegselen van den Vertaler zijn verre van onbelangrijk te zijn. De twee eerste betreffen de letterkundige geschiedenis van dit middel. Het derde bevat eenige raadgevingen voor beginnende magnetiseerders, welke meerendeels eene uitbreiding zijn van de eigenschappen, die kluge zelf in den magnetiseerder vordert. Het vierde bevat eene zeer noodige waarschuwing, om niet te hoog te denken van de slaapwandelaars en Clairvoyans, en dezelve vooral niet voor geïnspireerde wezens te houden. Het vijfde, eindelijk, is een bevelschrift van den Koning van Pruissen, aangaande de beoefening van het dierlijk Magnetismus, welke alleen aan Geneesheeren, onder zekere bepalingen, en onder de verpligting van hunne waarnemingen behoorlijk bekend te maken, wordt toegestaan. Dit bevelschrift is door den Chef der Politie, den Heer von schuckmann, geteekend, die, zoo als ons de Letterbode korteling meldde, in een nader officieel berigt, juist niet zeer ten voordeele van hetzelve spreekt; blijkende het daaruit, dat ook te Berlijn de schoone sekse vatbaarder is voor het Magnetisme dan het mannelijk geslacht, en dat ook dáár hetzelve niet vrij is van die dweepachtig verfijnde zinnelijkheid, welke al ligt, door wie weet welke halve geleiders, tot grove beestachtigheid overslaat.

{==353==} {>>pagina-aanduiding<<}

De Vertaling is, over het geheel genomen, verstaanbaar; want, om goed te heeten, moet zij Hollandsch zijn, en dat is zij niet. Gevoeltuig; bewaarde, voor bewaarheid; meerdere; voor verscheiden of veel; bemiddeld, voor te weeg gebragt; volgens, voor naar, enz. enz. zijn toch misvattingen, die, vooral wanneer zij dikwijls komen, der duidelijkheid hinderen en den stijl ontsieren.

La Feuille des Gens du Monde, ou le Journal imaginaire, par Mme. De Genlis. Paris, chez A. Eymery. 1813. 8vo. pp. 338.

‘Men veronderstelt, dat dit ingebeelde tijdschrift wekelijks zij uitgekomen, en dat men, aan het einde van het jaar, de blaadjes vereenigd hebbe, om er een boekdeel van te maken. Alles, inderdaad, is ingebeeld in dit voorgewende tijdschrift; de aanmerkingen treffen werken, die niet bestaan; de lofspraken en redetwisten hebben even weinig grond. De uittreksels van tooneelstukken, gedichten, romans en geschiedenissen, welke men er geeft, zijn enkel verdichtsels of ontwerpen van werken, waaronder jonge schrijvers misschien eenige nieuwe denkbeelden kunnen vinden. De belagchelijke aanhalingen, even als het overige verzonnen, zijn uit geen werk ontleend: in het kort, alles, in dit boekdeel, is louter ingebeeld (*). Men heeft gemeend, dat deze onderstelling van een vroeger uitgegeven tijdschrift eene treffende en oorspronkelijke inkleeding zou opleveren, en de natuur-
{==354==} {>>pagina-aanduiding<<}
lijkste gelegenheden zou aan de hand geven, om eene groote verscheidenheid van schrijfwijzen, van denkbeelden en schilderingen ten toon te spreiden.’
Bij dit gedeelte des voorberigts voegen wij, dat de vorm van elk afzonderlijk blad is in den smaak van wezenlijk bestaande Fransche dag- of week - bladen; bevattende, over het geheel, de volgende rubrieken: Kunsten en schoone Kunsten; Letterkunde; Verhalen; Verscheidenheden; Mengelingen; Poëzij; Schouwburgen; Raadsels; Charades; Logogriphen; nieuw uitgekomen Boeken.
Hetgeen de Schrijfster van dezen vorm des werks zegt, als zeer geschikt om velerlei gedachten, onder afwisselende gedaante, in het midden te brengen, behoeft juist geene uitgebreide aanwijzing Bij de beoordeeling b.v. kan men zoodanig werk opgeven, als men inderdaad wenschelijk en, in zekeren zin, behoefte voor de letterkunde acht; en dit wenschelijke, of deze behoefte, door de beoordeeling zelve in vollen dag stellen. Wijders kan men deze doen dienen, om de wijze te doen kennen, waarop zoodanig of eenig ander aangekondigd werk, naar des schrijvers oordeel, diende behandeld te worden Of, omgekeerd, berispt men in een ingebeeld stuk al zulke fouten, hetzij van aanleg, hetzij van uitvoering, welke in der tijd eene zekere algemeenheid en besmettelijkheid verkregen hebben.
Hetzelfde geldt van sommige andere artikels, b.v. de Kunsten, de Schouwburgen, de nieuw uitgekomen Boeken, en ten deele Verscheidenheden en Mengelingen; terwijl de rest van zelve blijkt, in een ingebeeld of een waar tijdschrift, of ook niet tijd-schrift, al even gepastelijk hare plaats te vinden. Raadsels en Logogriphen, of Charades, zal men misschien uitzonderen; doch, om de waarheid te zeggen, zoo kunnen wij ons toch bijna niet verbeelden, dat iemand zijn hoofd vermoeijen zal, om dergelijke kinderachtige beuzelingen bij aanhoudendheid te ontknoopen, in plaats van die ontknooping van het volgende blaadje zelf te wachten.
De vraag is intusschen, hoe dit nieuwe ontwerp is uit-
{==355==} {>>pagina-aanduiding<<}
gevoerd. Welnu, in vele opzigten schijnt het ons toe eenige goedkeuring te verdienen. Er is wezenlijk van dezen inval soms zeer aardig partij getrokken; er komt veel waars, gepasts en goeds in voor, en - hetzij hier en daar bijzondere toespelingen te zoeken zijn, en misschien wel het geheele werk grootendeels als eene soort van satire op een of ander tijdschrift te beschouwen zij, of niet, - wij liepen geen gevaar van door hetzelve in het minste geërgerd te worden. - Een paar zwarigheden, daarentegen, brengt de aard der zaak zelve mede. De eene is, dat zulk eene verzameling van tijdschriften altijd minder aangenaam leest, dan wanneer dezelve afzonderlijk verschijnen; en dat inzonderheid dat telkens wederkomen van zulke liflafjes, als bovengenoemde raadsels enz., spoedig verveelt. De andere bestaat daarin, dat één mensch zich bezwaarlijk in zoo vele vormen giet, dat hij althans geene blijkbare overhelling tot eene bepaalde soort verraadt, en per slot het opgevatte plan slechts, om toch woord te houden, eenigzins blijft aankleven, terwijl voor het overige de schrijver zijnen natuurlijken aanleg en zijne doorgaande liefhebberij, zoo veel mogelijk, involgt.
Vooral dit laatste, dunkt ons, heeft hier plaats. Mevrouw de genlis, in het vak der Romans inzonderheid beroemd, heeft ook dit werk, voor een zeer aanmerkelijk deel, aan Verhalen (Contes et Nouvelles) toegewijd. Hetgeen echter het ergste hierbij is, deze verhalen hebben ons, over het geheel, niet zeer gesmaakt. Het hoofddenkbeeld is, even als in dit werk zelf, dikwijls zeer gelukkig; maar met een gelukkig plan haar voordeel te doen, dit schijnt de Schrijfster niet zoo wél te verstaan. Eene zekere oorspronkelijkheid, eene rijke vinding, geleerdheid zelve, en dikwijls een schitterende stijl, worden, naar ons oordeel, door al te kunstig eene-zamenstelling, al te veel wonderbaars, en daarbij vaak ledigheid aan opmerking en schildering van belangrijk hartsgevoel, niet zelden zeer ontluisterd. Het is waar, sommigen komen voor als eene soort van uittreksels, en er vallen zelfs kritikes op. Doch,

{==356==} {>>pagina-aanduiding<<}
waarom hier opzettelijk fouten gemaakt? Ten einde te kunnen toonen, dat men dezelven kent? - Een meisje, dat, sedert haar tweede jaar onder monniken opgevoed, niet beter weet, of zij behoort mede tot de mannelijke kunne; dat vervolgens beschuldigd wordt, een ander meisje, waarmede zij eenige, hoogst onschuldige, gemeenzaamheid heeft gehad, te hebben bezwangerd; dat zich hiervan laat overtuigen, het kind tot zich neemt, en, bij latere ontdekking dat zij tot het andere geslacht behoort, en alzoo geen vader van haren kleinen lieveling kan zijn, zeer naïf vraagt: zou ik dan ook de moeder van het arme wicht wezen? - zulk een meisje, en zulk eene geschiedenis, is zeker ten uiterste nieuw en... mal! - Een Oostersch Alleenheerscher, wien, als het middel om zijne betreurde gade tot het leven terug te roepen, is opgegeven, drie volmaakt gelukkige, met hun lot vergenoegde menschen op te zoeken; die tot dat einde zijne uitgebreide staten doet doorsnuffelen, en de geheime geschiedenis der uitstekendste gelukskinderen hoort, om eindelijk wel te leur gesteld, maar door den tijd bedaard, en door de kennis van 's menschen gemeene lot vertroost te worden; - ook deze geeft de schets tot een zoo natuurlijk als belangrijk tafereel. En niet min behaagt, op het eerste aanzien, de keus van Agläus, door Apollo voor den gelukkigsten sterveling verklaard, tot den held van een' kleinen roman. Doch, wie zou bij allen eene opeenstapeling van tooverijen wachten, zoo verwonderlijk als ze immer verzonnen werden? en, buiten dit wonderbare, ja, veel goeds en stichtelijks, maar over het geheel toch weinig van hetgeen hij natuurlijk hoopte.
Wonderlijk hebben wij, bovendien, staan te kijken voor een paar Dichtstukjes, Le Barde Moderne en La Novice Religieuse, die Romances genoemd worden. Wij meenden, dat een Romance ten minste eene zekere geschiededenis, een of ander verhaal, moest behelzen; zoodat, al wilde men alle andere vereischten opgeven, dit in allen geval blijven moest. Hier, echter, wordt niets van

{==357==} {>>pagina-aanduiding<<}
dien aard gevonden; en het moet zeker de maat zijn, die hun gezegden naam heeft doen verwerven. Nu, wij hebben ons ook wel eens verbeeld, dat er tot eene Ode, of een' Lierzang, meer vereischt werd; en toch schijnt het gebruik ons hier, mede, hoe langs zoo meer tegen te spreken.
Na deze aanmerkingen wenschen wij een paar staaltjes te laten volgen, die, meenen wij, zullen doen zien, dat er, buiten de genoemde ontwerpen, in de dadelijke uitvoering toch ook nog al het een en ander gevonden wordt, dat onzen lof verdient.
Het eerste zij het begin eener beoordeeling.
‘De kunst van natuurlijk te zijn, dichtstuk in verzen en zes zangen, enz.
Sterk gispt men den titel van dit dichtstuk; maar is hij vreemder dan die van kunst van beminnen? Dus hebben te allen tijd de schitterendste vernuften kunst willen te pas brengen, waar zij in het geheel niet vereischt wordt, en zelfs schaden zou. In de zeventiende eeuw gaf de Heer de saçy eene verhandeling over de vriendschap, bestaande in eene manier om te leeren zich wel ten aanzien zijner vrienden te gedragen. Zoo het hart ons niet alles zegt, wat men te dezen opzigte te doen hebbe, zullen de beste raadgevingen niets baten. Ook zeide Mevrouw de sevigné ten aanzien dezer verhandeling: ik houde niet van regels in de vriendschap. Hoe zeer had zij regt! en welke vertrouwelijke verbindtenis zou zich kunnen gronden op een wetboek, op voorgeschreven wetten, over welke een cursus (van geregeld onderwijs) te houden ware? Deze overdreven zucht, om alles tot eene kunst te maken, kan verstandige en geestige dingen doen zeggen, maar zij zal nooit de middelen opleveren, om de natuurlijke gevoeligheid, of zelfs bevalligheid, te vergoeden.’
Het andere is eene leenspreuk over de liesde en vriendschap, (ontleend uit een gedicht in proza) welke, na de onrustigheid enz. der eerste, en den stillen zegen der

{==358==} {>>pagina-aanduiding<<}
laatste, op soortgelijke wijze, te hebben voorgesteld, dus voortgaat:
‘De Liefde bezoekt somtijds deze doorluchtige schuilplaats (den tempel der Vriendschap); vóór zich in dezelve te begeven, legt hij zijn' blinddoek, zijnen moorddadigen boog en pijlkoker af; hij behoudt slechts zijne wieken, van welke hij zich nooit kan ontdoen, maar heeft van de kindschheid niets meer over, behalve de vrolijkheid, bevalligheid, onschuld en opregtheid. De teedere vriendschap ontvangt hem zonder mistrouwen: zij herkent hem niet, of ten minste zij wil in hem niets anders zien dan een kind vol aanvalligheden. Die God, de woelingen van zijn hof, de omwentelingen in zijn gebied en zijne overwinningen zelve moede, rust zachtelijk op den boezem der Vriendschap; hij wordt daar teffens bedaarder en gevoeliger; daar is het, dat hij de list, de kunstenarij en de beleedigende verdenkingen afzweert; hij ontvangt van de Vriendschap alle edelmoedige deugden; hij geeft haar in ruiling eene behagelijkheid, welke zij zonder hem niet zou kunnen bezitten, en die haar teederder en duurzamer maakt. Wanneer dan de Liefde, door eene gelukkige gril, de zaligheid van twee stervelingen wil zeker stellen, zoo voert hij de Vriendschap mede: de Godin gaat hem voor, geleidt hem; de onzigtbare Liefde volgt schrede voor schrede; zij doorloopen de aarde, reizende zonder opzien te baren, want de Liefde heeft niet meer zijn gewoon gevolg, de uitgelatenheid, de luidruchtige spelen, de wreede minnenijd; hij is vergezeld van de beminnelijke schaamte, van de voorzigtigheid, van de kieschheid, van de onbeschrijfelijke sympathie, altijd geheimenis-vol en gesluijerd; zij is het, die, zonder bemerkt te worden, boeit door eene onbekende aantrekkelijkheid, vasthoudt door banden, even bedekt als zij zelve, en die, zonder te verlichten, ons met meer gewisheid aanblazende dan de rede zelve ons immer zou kunnen geleiden, de keuze van ons hart voor altijd bepaalt. Zoo, gedurende hunne gelukkige vereeniging, de Liefde en de Vriendschap twee deugdzame

{==359==} {>>pagina-aanduiding<<}
en gevoelige wezens ontmoeten, dan verbinden zij ze door eene even hechte als vaste keten, wier gewigt men nooit gevoelt, en te wier aanzien men trotsch is haar te dragen: want, wel verre van de schandmerken eener verachtelijke slavernij na te laten, vereert zij de genen, die haar behouden; men verwisselt deze eerbiedwaardige banden met de eigenschappen en de achtbaarste zinnebeelden der deugd. Ondertusschen ontvliedt de vlugtige Liefde met den tijd; maar niet door eene snelle en overhaaste vlugt; hij wijkt langzaamlijk, met zoo vele zachtheid en zoo kiesche verschooning, dat men zijn vertrek en zijne afwezigheid ter naauwer nood bemerkt; naarmate hij zich verwijdert, weet de getrouwe Vriendschap, te oplettender en teederder wordende, zijne verleidelijke trekken, zijne bevalligheid, zijne taal aan te nemen; zij vervult zijne plaats, en dit tot aan het graf.’




De Driften. In zes Zangen. Door Hendrik Harmen Klijn. In den Haag, bij J. Allart. 1812. In gr. 8vo. f 3-:-:

De mensch is het verhevenst onderwerp van beschouwing voor den mensch. Hij is niet alleen het onderzoek van den wijsgeer waardig, maar ook een belangrijk en verheven voorwerp voor de bespiegelingen des dichters. Is dit waar ten aanzien van den geheelen mensch, het is niet minder waar opzigtelijk zijne bijzondere geestkrachten. Het gemoed trekt inzonderheid onze aandacht tot zich. Dáár ontstaan en vormen zich die onverklaarbare eigenschappen, waardoor het zinnelijke en bovenzinnelijke zich in den mensch als vereenigt, de driften. Van deze zijde is de mensch nog nooit opzettelijk geschilderd. Dank verdient derhalve de Heer klijn, dat hij daaraan zijn voortreffelijk dichtvermogen hebbe toegewijd; lof en eere voor de uitmuntende uitvoering van een onderwerp, dat door ieder, die over het wezen van den mensch ernstig heeft nagedacht, niet slechts als verheven en belangrijk, maar tevens als ten hoogste moeijelijk zal worden aangemerkt. De Heer klijn gevoelde zelf regt levendig al het gewigt van zijne onderne-
{==360==} {>>pagina-aanduiding<<}
ming. Hij is echter (en met regt) overtuigd, dat men van den dichter niet verwachten zal, hetgeen den wijsgeer, bij het scherpzinnigst onderzoek, onmogelijk blijft. Dáár toch, waar deze, steeds naar eenheid van doel en middel zoekende, niets dan onzekerheden en raadselen aantreft, en, tot dus verre, geene volledige theorie van het menschelijk gemoed heeft kunnen daarstellen, zal men van genen niet meer vorderen, dan dat hij de ontdekkingen in het gebied der menschelijke kennis opneme, krachtig voorstelle, en in de schitterende beelden der poëzij op het treffendst afteekene. ‘Het schilderen van de Dristen, (zegt de Hr. klijn) in zoo verre zij zich aan ons onderzoek in haren oorsprong en verband openbaren. De verhevene stemming, welke zij geven aan den ganschen, gevoelenden en
handelenden mensch. De verschrikkelijke laagte, waartoe hij, door hare woede, zinken kan; en de verhevenste middelen, waardoor hij dit woeden kan overwinnen, en zijne driften ondergeschikt doen zijn aan zijnen pligt, en dienstbaar aan zijne bestemming. Zie daar, hetgeen ik mij, bij het zamenstellen van de volgende zangen, voorstelde.’ Onze Lezers zullen, naar wij vertrouwen, reeds het belangrijke van dit dichtstuk gevoelen. Wij zullen trachten, hen met den inhoud en de bijzondere deelen van hetzelve, voor zoo verre een beknopt verslag van een wijsgeerig en uitgebreid dichtwerk daartoe geschikt is, nader bekend te maken.
Het dichtstuk prijst zich, naar ons inzien, allervoordeeligst aan door eenheid van plan en onderwerp, door verscheidenheid en fraaije schikking der deelen, en door den wijsgeerigen gang en de voortreffelijke houding van het geheel. Het is in zes zangen verdeeld. In den eersten zang bepaalt de Dichter het onderwerp. Wij hebben dezen zang met het hoogste genoegen gelezen. De stof is hier bijzonder rijk, en het kwam er vooral op aan, om niet te veel te zeggen, om niet te uitgebreid te worden. De schets der werking van de spieren, zenuwen en het bloed is, naar ons gevoelen, uitgevoerd op eene wijze, die ons al dadelijk den echten dichter en de voortreffelijkheid zijner edele kunst, waardoor hij alles korter en krachtiger uitdrukt dan zulks in proza mogelijk is, kennen doet. De aanroeping aan de Dichtkunst is regt dichterlijk. De daarop volgende voorstelling van het gemoed is bijzonder fraai. De beschrijving van de eigenliefde en de zucht naar geluk is stout en

{==361==} {>>pagina-aanduiding<<}
krachtig, en het slot, of de overgang tot den tweeden zang, vernient met onderscheiding vermeld te worden.
In den tweeden zang poogt de Hr. klijn het gemoed te ontwikkelen, en het ontstaan, de strekking, het verband en de werking der dristen voor te stellen. Dit onderwerp (men gevoelt dit terstond) is ten hoogste moeijelijk, en inderdaad te uitgebreid voor eenen enkelen zang. Men zal hier dus weinig meer dan eene bloote schets verwachten. Schoon wij op het geheel van dezen zang wel eenige bedenkingen zouden kunnen maken, en het ons toeschijnt, dat de Dichter over het moeijelijke van zijne taak wat te veel spreekt en zich te lang met voorbereidingen bezig houdt, worden wij echter door de schoonheden van detail, die men in dezen zang in overvloed aantreft, al spoedig bevredigd. De aanroeping aan de wijsgeerte, van wier invloed de Dichter zingt:

‘Uw sakkel schijnt nog zacht, waar ons 't heelal verlaat, 
En 's menschen geest alleen door 't geen hij denkt bestaat; 
De Dichtkunst juicht verrukt bij uwe onwrikbre strekking, 
Zij baadt zich, bij haar vlugt, in 't licht van uwe ontdekking,’ enz. 

is hier zeer gepast. Meer tot zijn onderwerp overgaande, vindt de Heer klijn in de eigenliefde en de zucht naar geluk de twee hoosdkrachten, die het gemoed verbinden. De hierop volgende schets van het gemoed, van het ontstaan, den invloed en de uitwerkselen des gevoels van lust en onlust is voortreffelijk. Inzonderheid beviel ons de schildering van het ontstaan van den eersten wensch en van de dristen door de ineenvloeijing van het geestelijke en dierlijke in den mensch. De beschrijving van de enkel zinnelijk werkende driften - de drift naar het leven, naar voortplanting van de soort en naar genot - is kort, schier al te kort. Dan, de mensch wordt niet enkel zinnelijk bewogen. De Dichter beschrijft nu de drift naar vrijheid, en stelt dezelve in hare weldadige werking voor. De allegorische voorstelling van de drift naar eer is, over het geheel genomen, meesterlijk. Wij kunnen ons niet weêrhouden dezelve over te nemen.

‘Gelijk Aurora, op haar' purpren kar gestegen, 
Ter oosterkimme rijst, omhuld met licht en zegen, 
En de uren, die zij in haar schittrend snoer deed slaan, 
Haar rustloos voeren langs de onmeetbre hemelbaan; 

{==362==} {>>pagina-aanduiding<<}

Zoo stijgt de ontwakende Eer, van eedlen gloed aan 't branden 
Ten elpen wagen op; - met onverbreekbre banden 
Heeft zij de sterkte en moed in haar gareel gesnoerd; 
Zij wordt, als in triomf, door haar langs de aard' gevoerd: 
Bij 't schittrend licht, blinkt Junoos gordel om haar leden: 
Zij dartlen om haar heen - de lieve aanvalligheden; 
't Ontvlamd Genie, het schoone en losse kleed ontplooid, 
Zweeft vóór haar, 't schittrend hoofd met groenend loof getooid; 
De kunsten dalen neêr, zij, arm in arm gestrengeld, 
Bestrooijen met gebloemt', op 't schoonst dooréén gemengeld, 
Haar blinkend (*), door het koeitje op 't zachtst bewogen, vaan, 
En bieden, knielend, haar d'onwelkbren lauwer aan. 
 
Maar hoe, wat woeste schok geest me aan mij zelven weder? 
't Betoovrend beeld verdwijnt, een zwarte nacht stort neder: 
Ach! door het wrevlig lot in hare vaart gestuit, 
Valt aan de ontvlammende Eer een siddrende aard' ten buit: 
't Is nu geen schoone maagd, ter eipen kar gestegen, 
Voor wier betoovrend oog de vuigste driften zwegen; 
Neen, 't is een Furie, 't hoofd met slangenteelt omgord, 
Wier beet het doodlijkst gif in bloed en aadren stort; 
De grond krimpt (†) voor haar' voet; van blinde woede dronken, 
Schiet haar verwoestend oog een' vloed van helsche vonken: 
Haar staf roert de aarde naauw, of 's afgronds jammerkuil 
Braakt monsters, haar ten dienst, uit zijn' ontzetbren muil; 
De Nijd, met holle kaak en ingegroesde wangen, 
Gereed om de onschuld in zijn doodlijk koord te prangen, 
De Laster, grijnzende uit zijne ondoerzigtbre wolk, 
De Haat, gewapend met zijn' nimmer feilbren dolk, 
De Wraakzucht, die steeds jaagt om 't schrikbaarst doeltetreffen, 
En op 't gepleegd geweld zich zinloos durft verhessen, 
De Tweedragt, langs wier borst een zwarte bloedstroom schiet, 
De Krijg, die haar den krans, met bloed bezoedeld, biedt, 

{==363==} {>>pagina-aanduiding<<}

't Waart alles om haar heen, gewapend tot verdelgen, 
Gereed, om, op haar' wenk, wat ademt in te zwelgen; 
Wat ijsselijk gezigt! zij zwaait haar' vuigen staf, 
En de eertijds bloeijende aarde is 't schrikbeeld van het graf; 
Zij grijnst, en lacht, en juicht, ja durft dien bloedstroom drinken: 
Terug! ... val, zwart gordijn! zoo kan de menschheid zinken!’ 

Nu worden de driften beschouwd, in zoo verre zij in verband staan met de rede. Zij is de verhevene, die de driften bedwingt, matigt en regelt, doch niet uitroeit. Na eene korte uitweiding over de, door klijn verworpen, leer der stoffelijkheid van den geest, bezingt de Dichter de zucht naar het onbegrensde in den mensch, die niet zelden de drift ontvlamt en den wellust doet ontstaan. Keurig is de beschrijving van deszelfs zegenende en verwoestende kracht, en inzonderheid-van het oordeel, dat den woesten lust breidelt. De episode van Pandora, om 's menschen wankelbaarheid te schilderen, is wel uitgevoerd. De toepassing op het onderwerp beviel ons. Keurig ook kwam ons voor de poëtische wending, die dezen moeijelijken zang besluit.
Thans wordt de stos meer geschikt voor eene dichterlijke behandeling. De invloed der driften op de menschelijke beschaving - dit is het hoofdonderwerp van den derden zang. Het begin is fraai bewerkt. 's Menschen volmaakbaarheid wordt geschetst. Men dwaalt, als men bloot op zijn zinnelijk bestaan let. Treffend is de beschrijving van den mensch, slechts als verschijnsel beschouwd:

‘Wat ziet hij van den mensch, die slechts 't verschijnsel ziet? 
Een leven kort en zwak, bedorven door verdriet; 
Een sinachten naar genot, bij de eeuwi
{== afbeelding 	==} {>>afbeelding<<}
    
 herhaling; 
Als jongling sterk en stout, - maar worstlend met de dwaling; 
Als man ten top van heil, daar 't bloed van wellust bruist, 
Maar ach! den vink gelijk, die in het meerriet huist, 
Den zwakken halm beklimt, en, op zijn' top gezeten, 
Zich zelv' met d'Adelaar, - zijn halm met d'eik durft meten, 
Dáár vol gerustheid zingt, tot dat een enkle wind 
Den riethalm knakt en hem met al zijn heil verslindt.’ 

[Hoe fraai dit beeld, op zich zelve, ook zijn moge, schijnt

{==364==} {>>pagina-aanduiding<<}
ons echter de teekening van het slot niet volkomen waar te zijn. Wordt dan de vink door den wind, die den riethalm knakt, verslonden?] De Dichter gaat, verder, over, om het zinnelijk en geestelijk bestaan van den mensch in verband te beschouwen. Hij vindt in de driften eene bron van beschaving. De gelijkenis van de parel, zoo uitmuntend volgehouden als gelukkig overgebragt, komt ons bijzonder fraai voor. Even fraai, en belangrijker, is de schets van de eerste werking der driften op de ontwikkeling van 's menschen geestkrachten. Het doet ons leed, dat ons bestek zoo beperkt is. Wij kunnen daarom weinig meer doen, dan hetgene ons, onder zoo veel voortreffelijks, meest behaagd heeft, enkel aan te stippen. Daaronder behooren de episode, ter schildering van de moederlijke liefde, en de beschrijving van den invloed of de werking der driften op het ontstaan der kunsten, en op de maatschappelijke betrekkingen, wenschen en pligten van den mensch. De fraaije vergelijking van de, niet door de rede bestuurde, driften bij den vergiftigen eik verdient met onderscheiding vermeld te worden.
De vierde zang, waarin de weldadige invloed der driften op het genot des levens en op de onderscheidene betrekkingen van den mensch geschilderd wordt, is voortreffelijk. Het onderwerp is rijk, en men kan niet verwachten, dat alles even breedsprakig behandeld worde. De schildering is hier zacht en bevallig; het gevoel van den Dichter spreekt hier luide, maar hartelijk en roerend. De toon is hier zoet en wegslepend. Men leze de schets van de vreugd en het genot, van de verschillende wijzigingen der driften bij den man en de vrouw, van de liefde, en vooral van de huwelijksliefde, en men zal, zonder twijfel, in onze verrukking deelen. De episode, hier ingelascht, schijnt ons echter veel te uitgebreid, en niet in genoegzaam verband met het onderwerp te staan. De schildering van de werking der driften op het genoegen in de levensstanden is gelukkig uitgevallen, vooral ten aanzien van den jongeling en den grijsaard; terwijl ons het tafereel van de dristen, als verbindende den zinnelijken en geestelijken mensch, met de uitweiding nopens den berggordel, die zich om onzen aardbol slingert, bij uitnemendheid keurig is voorgekomen.
De worsteling der losgelaten driften en hartstogten - ziet daar hetgeen in den vijfden zang behandeld wordt - een on-
{==365==} {>>pagina-aanduiding<<}
derwerp, dat voorzeker niet minder rijk, niet minder geschikt is voor dichterlijke schildering dan hetgeen den Dichter in den vorigen zang bezig hield, hoe zeer ook die schildering hier niet zoo bekoorlijk en aangenaam moge zijn. De schets van 's menschen verhevenheid is hier zeer gelukkig, en doet voor den overgang tot het volgende eene heerlijke werking. De uitweiding over de eenzaamheid is regt dichterlijk. De vergelijking van 's menschen grootheid met den Chimborasso is treffend. Het komt ons echter voor, dat de Dichter hier in den tweeden persoon had behooren te spreken: Daar staat gij enz. De episode (op bladz. 153) beviel ons, als zoodanig, niet. Nadat de Heer klijn de rampzalige gevolgen der ontboeide driften, in het bijzonder van de drist der liesde en de zucht naar genot en geluk, in krachtige verzen had geschilderd, komt hij niet ongepast op de weelde, die hij mede dichterlijk beschrijst, en vlecht er eensklaps eene episode in, ter bevestiging van de stelling, dat de onschuldigste driften de bron van onheil kunnen worden. Wij zijn van meening, dat dit onderwerp niet zoo opzettelijk in dezen zang had behooren behandeld te worden. Het tafereel van de verschrikkelijke gevolgen der dristen - wat is het anders, dan het bewijs voor deze stelling? daar toch iedere drist, op zichzelve, niet slechts onschuldig, maar, door de rede behoorlijk bestuurd, heilzaam is. Dit was reeds geschetst. Daarenboven zoude men, na het voorasgaande, iets anders verwacht hebben dan de episode ons schenkt; iets, waardoor, bij het ontstaan van onheil uit eene, op zichzelve, onschuldige drift, de schuld van den mensch, die door die drift in het onheil gestort wordt, meer ware uitgekomen. De
rampspoed, aan deze echtgenooten bejegend, is niet het gevolg van den ontboeiden lust, niet de worsteling eenes hartstogts, maar een toeval, blootelijk het gevolg eener onvoorzigtigheid. Op deze episode past, naar ons inzien, niet, dan ten hoogste gedrongen, de applicatie, die de Dichter er van maakt:

‘Zoo scheurt de ontboeide lust ons in zijn worstling mede, 
Ontrukt het zwak gemoed genot en hoop en vrede; 
De mensch, bedwelmd, verblind, schept zich het schriklijkst lot, 
Ontwaakt, - beseft zijn wee, - en vloekt zich zelv' en God.’ 


{==366==} {>>pagina-aanduiding<<}

Overigens is de episode siks bewerkt; schoon het ongeluk hier te veel in bijzonderheden vermeld wordt. Ook de toon des verhaals beviel ons niet. Men zoude kunnen vragen: hoe de Dichter alles zoo naauwkeurig weet? Een enkel mij dunkt zoude deze bedenking dadelijk wegnemen. De beschrijving van de koking der vuurstof in de ingewanden der aarde van Peru is zeer schoon; hoewel ons de overbrenging van dit beeld op de koking der drift in het menschelijk hart niet zeer gelukkig voorkomt. Men oordeele!

‘Wanneer op Perus grond, in 's aardrijks ingewanden, 
De onzigtbre vuurstof loeit en schriklijk dreigt te ontbranden, 
Dan golst als 't woelend meer de diepgeschokte grond; 
De ontzetbre noodkreet giert Hambatoos vlakten rond; 
't Heeft alles hier den dood of 't ijslijkst lot te duchten, 
En siddrend poogt wat leeft het dreigend leed te ontvlugten; 
Maar als dat gloeijend vuur, met gloeijend vuur gevoed, 
Door de eeuwen opgehoopt, in 't hart der aarde woedt, 
Dan barst het loeijend los uit de opgesparde kolken; 
Wee! wee dan Perus grond! wee! wee zijn veege volken! 
't Wordt al verscheurd, vernield, tot nietig stof vertreên; 
De worstelende grond barst krakende van één: 
't Gebergte schudt, woelt, zinkt, verdwijnt, verheft zich weder, 
Of stort, als 't zwakste riet, in d'open afgrond neder: 
Een tastbre nacht dekt de aard', - het graf ontsluit zijn' schoot: 
Wie vlugt, - vlugt, hoe hij snelt, in de armen van den dood. 
'k Hoor nog in Limaas wal de weelde jublend zwelgen, - 
Een polsslag - de aarde scheurt - 'k zie stad en volk verdelgen; 
De dood waart grijnzend rond en maait zijne offers af; 
't Is al verwoesting, puin, bedwelming, wanhoop, graf.’ 

Wij schromen niet, dit tafereel meesterlijk te noemen. Jammer, nogtans, is het, dat er eenige feilen in zijn, die de Dichter, bij eene aandachtige beschaving, zels zoude hebben opgemerkt, en gemakkelijk had kunnen wegnemen. Zoo schijnt het ons toe, dat het woord grond in zoo weinig regels te dikwijls voorkomt; dat in den tweeden en vijfden regel de t t eene hardheid in de uitspraak veroorzaken; dat, in den elfden regel, de uitdrukking vertreên niet gepast is gebezigd, en dat de dertiende regel te overladen en onwelluidend is. Zoude de-
{==367==} {>>pagina-aanduiding<<}
zelve niet vloeijender en krachtiger tevens zijn, wanneer hij dus ware gesteld:

't Gebergte schudt; het woelt, het zinkt - verheft zich weder? 

Soortgelijke aanmerkingen, vooral met betrekking tot het werktuigelijke der verzen, zouden op meerder plaatsen van dit dichtwerk kunnen gemaakt worden; doch wij zullen daarover, ten slotte, nog een enkel woord zeggen. Voor het overige schijnt het ons toe, dat de vijfde zang, over het geheel genomen, waarlijk voortreffelijk is. De verschrikkelijke uitwerkselen der woedende hartstogten in den wellust, in den dorst naar rijkdommen, in de zucht naar het spel, in de twist- en wraakzucht, en de ijsselijke toestand van den gedurig door driften en hartstogten geslingerden, zichzelven vervloekenden, op den laagsten trap gezonkenen mensch worden hier met een stout en krachtig penseel en schoone, levendige verwen, in gepaste en treffende beelden, geschilderd.
Deed het akelig tasereel van de uitwerkselen der losgelaten driften, in dezen zang opgehangen, ons den moed ontzinken; wierden wij, bij de beschouwing van het edelste voorwerp der zigtbare schepping, door eene zekere huivering aangedaan en met afschrik vervuld, en riepen wij, aan het einde van dezen zang, met onzen Dichter uit:

‘Wie gruwt niet, als, door 't woên van d'onbetembren wensch, 
De mensch, ondanks zich zelv', terug deinst voor den mensch!’ - 

bij den aanvang van den laatsten zang gevoelden wij ons liesderijk opgebeurd en weldadiglijk getroost door de zachte uitboezemingen van onzen gevoeligen Zanger. Reeds de aanhef bragt ons in eene andere stemming, en het was ons behoefte, voor ons vermoeid en dwalend oog een rustpunt te vinden, waarop wij met welgevallen konden staren:

‘ô Zaligend geloos! onwankelbaar vertrouwen! 
Op u drust ons gemoed gerust zijn uitzigt bouwen; 
Gij biedt het smachtend hart uw' zuivren laasdronk aan; 
Het kan, door u gesterkt, weêr zacht - weer hopend slaan.’ 

Hier worden ons de middelen aangewezen, om de driften aan

{==368==} {>>pagina-aanduiding<<}
den pligt te onderwerpen en bevorderlijk te doen zijn aan onze bestemming. Deze laatste zang is vertroostend, opbeurend, bemoedigend; hij geeft aan het geheel eene praktikale en godsdienstige strekking, en laat bij den Lezer eenen zachten en weidadigen indruk na. De middelen, ter besturing en regeling van de driften, vindt de Heer klijn in het gevoel, in de rede, en in den godsdienst. Het gevoel schenkt den mensch de middeien ter zelfbeheersching, in gedurige werkzaamheid, in het genot van de vrije natuur, en in het landleven; in de beoefening der kunsten, in het huisselijk geluk, en in eene welgeregelde opvoeding. Overgang tot de rede. Zij treedt ten voorschijn, als het gevoel door de verbeelding wordt weggesleept; zij vormt het geweten. Overgang tot den godsdienst. De mensch is niet, wat hij zijn kan. Hij poogt... maar het hart bedriegt en vermeestert den wil. Schildering van zijne zwakheid. Het is de godsdienst, die hem ondersteunt, hem de verhevenste uitzigten opent, hem nieuwen moed en nieuwe krachten schenkt. Dit alles is tressend, hartelijk en roerend voorgesteld. Bij uitstek keurig is de schildering van de verbeelding; bevallig en tressend, die van het landleven. Het bevreemdt ons, dat de Dichter, bij de vermelding van den invloed der kunsten op de besturing der driften, niet van de schilderkunst, nog meer, dat hij niet van de goddelijke poëzij gewaagt. Hij bepaalt zich hier alleen tot de muzijk. Hetgeen hij hiervan zingt, is sraai. Inzonderheid bekoorde ons de ongezochte en hartelijke lofspraak, die hij zijner eenige dochter toezwaait. Ter eere van het lieve meisje, en ter eere van den minnenden vader en echtgenoot tevens, vinde zij ook hier eene plaats.

‘Ja, lievling van mijn hart! ô wellust van mijn leven! 
Gij eenig huwlijkspand, het ouderhart gegeven! 
ô Nenuij! als ook gij met kracht de toonen drukt; 
Als uw bezielend spel ons wegsleept en verrukt; 
Als door uw hand, die zweeft in 't toetsen der klavieren, 
Het jeugdig vlug gevoel zich zelve leert bestieren; 
Als reeds uw hart de kracht van Haydns vlugt beseft; 
Als uw geschokt gevoel van hem één denkbeeld treft; 
Dan wenscht, dan kent ons hart geene andre vreugd op aarde, 
En dit zoo kort bestaan ontvangt een dubble waarde. 

{==369==} {>>pagina-aanduiding<<}

ô Gij, die met mij 't woên van 's levens stormen tart! 
Kom, dierbre gade, kom, zink aan mijn dankbaar hart! 
'k Ben vader!... dat gevoel, die wellust van het leven, 
Ben 'k, dierbre, aan u [Ben ik aan u] verpligt - heeft mij uw trouw gegeven. 
Hoe loutert zich 't genot, wat wordt het knellendst leed, 
Als ik aan uwe zij' het grillig lot vergeet! 
Als liefde en deugd en trouw om onze sponde waken, 
En wij het huislijk heil in al zijn volheid smaken!’ 

Dit heil wordt verder bezongen met het warme gevoel van eenen man, die zelf dien onwaardeerbaren zegen in ruime mate geniet. De kracht der rede in het gemoed wordt met stoutheid en in gespierde verzen geschetst. Voortreffelijk zijn hier de zangen, aan den godsdienst toegewijd; en de aanroeping aan de Dichtkunst kwam ons, te dezer plaatse, bijzonder sraai voor. De wijze, waarop voorts de godsdienst in zijne weldadige werking en heilige strekking bezongen wordt, bewijst de hooge zalving van onzen gevoeligen Dichter. Uit zoo veel voortreffelijks nemen wij nog deze regels over:

‘Neen, wijt den godsdienst niet wat de aarde eens heeft geleden! 
Slechts om zijn nietig kleed was 't dat de volken streden: 
Hij, vlekloos als de stroom, die van den bergtop schiet, 
Blijft rein, ofschoon hij soms langs drabbige oevers vliet; 
Het weggescheurde slijk bezoedle vrij zijn water, 
Hij kabbelt rustloos voort met ongestoord geklater, 
Doch werpt, in val bij val, wat hem zijne oevers gaf, (*) 
Met al 't verachtlijk slijk, van de effen golfjes af. 
Die godsdienst blijft alleen en edel en verheven, 
Die op de deugd zich grondt en naar de deugd blijft streven, 
Die in geen zinlijk spel zijn waarde en kracht verliest, 
Maar zich de rede en 't hart ten vasten rijkstroon kiest. 
 
Beminlijk Christendom! hoe hoog rijst hier uw waarde! 
Gij zijt het morgenrood, het licht, de zon der aarde! 
Hij zinkt, de zwakke mensch, op 't diepst ontadeld, neêr: 
Gij geeft hem aan de deugd en zijn bestemming weêr. 

{==370==} {>>pagina-aanduiding<<}

Waar alles ons met kracht naar 't heiligst wit doet streven, 
Dáár zinkt de kracht der drift, dáár wordt de mensch verheven; 
Geen fel, bedwelmend licht spreidt hier zijn gloed ten toon, 
Het zedig Christendom blinkt door 't eenvoudig schoon. 
Wat denkbeeld! welk een doel! - heel de aarde 
{== afbeelding 	==} {>>afbeelding<<}
    
 verbinden, 
Door liefde en hart en geest het heilge 
{== afbeelding 	==} {>>afbeelding<<}
    
 doen vinden; 
Den slagboom weggescheurd, die volk van volken scheidt; 
D'onwrikbren troon gesticht der reinste zeedlijkheid.’ enz. 

Na deze, reeds te uitgebreide, aankondiging van een dichtstuk, dat naast de Hollandsche Natie van wijlen den Heer helmers eene plaats verdient, schiet er weinig ruimte over voor eenige aanmerkingen, die wij voornemens waren aan het oordeel van den Dichter klijn te onderwerpen. Wij zullen ons dus slechts tot eenige weinigen bepalen.
Bij de beoordeeling van het dichtstuk De Starrekunde, in het jaar 1809 door den Heer klijn in het licht gegeven, hebben wij den Dichter reeds opmerkzaam gemaakt op onderscheidene feilen, in dat stuk voorkomende, en die feilen toen met den vinger aangewezen (*). Uit de vergelijking van dien vroegeren arbeid met dit stuk mogen wij het besluit opmaken, dat onze, bevorens gemaakte, aanmerkingen den Dichter niet geheel ongegrond zijn voorgekomen. Het valt, althans, in het oog, dat de Heer klijn een aantal kleine gebreken, te voren door ons gegispt, thans heeft vermijd, en wij hebben de aanzienlijke vorderingen, die de Dichter sedert de uitgave van het dichtstuk, De Starrekunde, in het werktuigelijke der poëzij gemaakt heeft, met het hoogfte genoegen opgemerkt. Thans hebben wij slechts hier en daar op gebreken of onnaauwkeurigheden gestooten, waarvan reeds eenigen uit de aangehaalde proeven aan den Dichter zijn bekend geworden. De versisicatie van den Heer klijn is aanmerkelijk verbeterd, schoon dezelve nog niet overal even zuiver is. Wij zullen dit door eenige voorbeelden staven.

(Bladz. 1.) ‘Geen noord, waar niet trots 't ijs, de lente vreugd verspreidde.’

(Bladz. 50.) ‘En doetdoor langs dien weg haar doel meer t
{== afbeelding 	==} {>>afbeelding<<}
    
olmaken.’


{==371==} {>>pagina-aanduiding<<}

Hoe hard zijn niet de woorden: waar niet trets 't ijs - en hoe stroes klinkt niet de laatste regel, door de menigvuldige woorden van ééne lettergreep! Hierop hebben wij den Heer klijn te voren ook reeds opmerkzaam gemaakt. Hetzelsde gebrek trefsen wij mede in de volgende regels aan; wordende in den eersten ook nog tegen de quantiteit gezondigd:

(Bl. 55.) ‘En nu door dijk en dam het meer vo
{== afbeelding 	==} {>>afbeelding<<}
    
t t
{== afbeelding 	==} {>>afbeelding<<}
    
 een vliet.’

(Bl. 134.) ‘Gij doet van verr' hem 't beeld van 't geen hij hoopt aanschouwen.’

(Bl. 41.) ‘Voor ons, daar ge ons doet zien wat hem nog worstlen doet.’

Dat het niet keurig is, om twee t t op elkander te laten volgen, hebben wij te voren ook reeds aangemerkt. De Heer klijn heeft zulks in dit dichtstuk wel eenigermate, doch niet genoegzaam vermijd, zoo als uit de reeds aangehaalde regels en uit den volgenden blijkbaar is:

(Bl. 72.) ‘Is 't tasten naar uw goed’ enz.

De navolgende regels zijn ons mede voorgekomen niet zeer vloeijend te zijn:

(Bl. 72.) ‘Verhoogt uw zinkend vocht slechts d'uitgesmachten dorst?’

(Bl. 119.) ‘De zachte vrouwe-hand veegt vaak ons 't angstzweet af.’

(Bl. 153.) ‘Pl
{== afbeelding 	==} {>>afbeelding<<}
    
, eēr, deūgd, onschuld, trouw, 't vlugt alles voor uw schreên.’

(Bl. 74.) ‘Op 's levens woeste zee, door nacht en storm, naar strand.’

(Bl. 85.) ‘Zich vruchtloos strekte, naar wat dáár onmooglijk blijft.’

(Bl. 78.) ‘Eens in zijn bruisend bloed weêrstandloos ingegrift.’

Overigens zijn ons de volgende plaatsen zwak voorgekomen:

(Bl. 59.) ‘Maar als hij 't rustloos hart van blinden lust doet smachten, Den mensch naar 't hoogst genot met dolle drift doet trachten.’

(Bl. 84.) ‘En strekt zich onbeperkt, naar ruimer veld, naar beter.’

(Bl. 57.) ‘Zijn, door uw kracht getemd, die banden wier verbinden’


{==372==} {>>pagina-aanduiding<<}

(Bl. 41.) ‘Treed toe! hoor! Newton spreekt, - door hem ontvangt ge uw' wensch.’

(Bl. 49.) ‘Dan ach! wat waar' de mensch zoo zijn ontluikt vermogen, Door 't lagre driftenheer slechts zinlijk werd bewogen? En zijn gemoed, gewis voor eedler doel gevormd, Alleen, (verschriklijk lot!) door driften werd bestormd? Nu draagt zijn wezen reeds het kenmerk: onbestendig; Maar dan, dan was de mensch onpeilbaar diep ellendig.’

Het volgende, cursijf gedrukte, schijnt ons zelfs eenigzins plat te zijn:

(Bl. 141.) ‘Van waar, ô zangster, thans dat wild gevoel der smart? Wat weemoed grijpt u aan? wat schrik slaat u om 't hart?’

(Bl. 173.) ‘En met der volken rust en heil was 't afgedaan.’

De volgende regels betuigen wij niet te verstaan:

‘Welks onuitdoofbre gloed, met zulk een volheid gloort, 
Die langzaam, maar gewis, door allen weêrstand boort.’ 

De feilen tegen den klemtoon hebben ons hier en daar gehinderd. Daaronder behooren: l
{== afbeelding 	==} {>>afbeelding<<}
    
m
{== afbeelding 	==} {>>afbeelding<<}
    
t, Tarpe
{== afbeelding 	==} {>>afbeelding<<}
    
che enz. Het rijm van buigen op juichen is niet keurig. Zellefkennis staat niet fraai. Enkele taalfouten ontsieren het werk, als polslag voor polsslag; Lathona voor Latona; krimt voor krimpt; schepte (in den zin van voortbrengen) voor schiep; trekte voor trok. Het werkwoord ontluiken werd wel bij de ouden ook als gelijkvloeijend gebruikt; doch dit is te zeer in onbruik geraakt, dan dat het aan te raden zoude zijn, om met onzen Dichter ontluikt vermogen, ontluikte drift, enz. voor ontloken te schrijven. Het denkbeeld: gedoemd om nimmer verzadigd te worden, drukt de Dichter uit door den regel:

‘Gedoemd, als Tantalus, tot eindloos onverzaden.’ 

Men zegt wel: onverzadigd, onverzaadbaar; maar onverzaden meenen wij met regt te mogen gispen.
Ook lezen wij:

‘en op 't geschokt gelaat 
Is 't dat haar heil of vloek met kracht gebrandmerkt staat.’ 


{==373==} {>>pagina-aanduiding<<}

Wij meenen, dat het woord brandmerken slechts gebruikt wordt in den zin, om iets schandelijks of verachtelijks uit te drukken, en dat men derhalve niet zegt: de vreugd - het heil - het genoegen staan op het gelaat gebrandmerkt.
Eindelijk kunnen wij niet voorbij, onze verwondering aan den dag te leggen over de verkeerde plaatsing der scheidteekens. Het is slechts eene kleinigheid, doch in dit werk een zoo doorgaand gebrek, dat het dichtstuk er wezenlijk door ontsierd wordt. Indien wij alle de plaatsen, die hierdoor duister en somwijlen zelfs onverstaanbaar zijn, wilden opgeven, zouden wij geheele bladzijden moeten volschrijven. De volgende regels mogen strekken ter bevestiging van onze aanmerking:

‘Een zeepbel (,) in wier nat, de gloed van Iris speelt.’ 
‘Zij ketent in haar vlugt, die verst gescheiden krachten.’ 
‘'t Wordt alles met de drift, onzigtbaar zaamgeweven.’ 
‘De weg van 't rein gevoel, naar 't zeedlijk schoon is kort.’ 
‘Als reeds zijn zinkend hoofd, naar d'open grafkuil helt.’ 
‘Het zacht verwarmend vuur, der reine drist te ontdekken.’ 
‘Maar zoekt dien wellust, thans(,) die 't hart onkwetsbaar drenkt.’ 
‘De Berggeest(,) die voor 't oord een' digten nevel trekte, 
En met zijn breede vlugt, de donkre groef bedekte (,) 
Verdween; ge aanschouwt den schat, het schaars te vinden goud, 
Het digt omhuld gemoed, werd voor uw oog ontvouwd.’ enz. enz. 

Het lust ons niet, meer af te schrijven. Mogt het aangehaalde dienen, om den voortreffelijken Dichter op deze ligte vlekken, voor het vervolg, oplettend te maken!

Amalia Horst, of het geheim om gelukkig te zijn. Naar het Hoogduitsch van August Lafontaine. Met Platen. Te Amsterdam, bij H. Gartman. In gr. 8vo. Iste Deel, 207; IIde Deel, 207 Bl. f 4-:-:

Onze beoordeeling van dezen Roman zal niet uitvoerig zijn, daar het werk zeker reeds in veler handen is. Amalia Horst is een dier geschristen, dat in vinding en vernuft, in aangenaam

{==374==} {>>pagina-aanduiding<<}
onderhoud, treffende, roerende tooneelen, de taal van den hartstogt en van het hart, en het opwekken en stevigen van gevoel voor pligt en edelmoedige handelwijze, met gelijksoortige werken van dezen zelfden rijkbegaafden Schrijver kan wedijveren, en zich van een gunstig onthaal bij de liefhebbers van zoodanige liesdesgeschiedenissen en verdichte verhalen mag verzekeren. Eerst laat komt de heldin der geschiedenis te voorschijn. Een Zonderling, door zijne echtgenoote trouweloos bedrogen, sloot zich met zijne eenige dochter op, in de meest ongenaakbare eenzaamheid; hij bewaarde haar zorgvuldig voor iedere kennis met de andere sekse, en leerde haar, van jongs af aan, den man, dien zij eenmaal hebben zou, als Heer en Meester beschouwen en eerbiedigen. Hij had de zonderlinge gril, dat zijn aanstaande schoonzoon de bruid niet eenmaal zien zou, vóór de volkomene voltrekking van het huwelijk. Zijne keuze viel op zekeren van horst, hem in persoon wel onbekend, maar de zoon van eenen ouden vriend. Deze vriend neemt den voorslag aan; doch de zoon, wieus hart reeds elders geplaatst was, vindt gelukkig eenen vriend, die wel niet van horst, maar toch ook horst heette, het onzigtbare meisje trouwt, en haar na den bruiloftsnacht een engel vindt in schoonheid, beschaving en onschuld. Met haar had de vader eenige andere jonge meisjes bij zich doen opvoeden, in dezelsde asgezonderdheid; deze moest ophouden na dit huwelijk, en nu is het trouwen aan de orde van den dag. Ook van horst geraakt in het bezit zijner beminde, maar niet gemakkelijk, en nog bij wijze van misverstand. Onder de straks gemelde jonge meisjes bleef er eene ongehuwd; deze verliefde op horst, en hield zich door hem, in een ongelukkig oogenblik, bezwangerd. Zij ontwijkt de familie, en wordt de moeder van amalia, welke, te vondeling gelegd, juist evenwel volgens haar plan, door
eenen braven Predikant wordt aangenomen, in wiens gezin de moeder zelve zich als kostgangster weet in te dringen, en, geacht en bemind, de leermeesteres en opvoedster wordt van haar eigen kind. Zij houdt zich daar zeer onbekend en ontwijkt iederen omgang; echter won zij het hart en de liefde van een uitmuntend man, dien zij nooit met kennis zag, maar wiens herhaald aanzoek zij asslaat. Na den dood des Predikers weet deze, als taalmeester, den toegang tot haar huis te verkrijgen, voorts hare

{==375==} {>>pagina-aanduiding<<}
vriendschap en achting, eindelijk hare liefde, gelijk zijn gewaande zoon, eigenlijk de jonge horst, het hart harer dochter. De kieschheid, echter, noopt haar, haren toestand, en dat zij moeder is, te ontdekken, vóór zij toestemt in haar huwelijk: dit echter is geen beletsel bij den edeldenkenden man; maar groot is de opschudding, toen zich de jonge horst met zijnen waren naam ontdekken moet; amalia is zijne zuster; een eeuwige hinderpaal voor zijn geluk. Dan, op het punt, dat hij zich, op aandrang zijner beminde, in het huwelijk verbinden zal, komt gelukkig de oude horst; eerst geeft dit schrik en verwarring, maar weldra komt het uit, niet horst, maar de tegenwoordige echtgenoot van hare moeder, was vader van amalia geworden in het bovengemeld ongelukkig oogenblik. Eene ontknooping, die den Lezer zeer verrast, ten zij hij door de vroegere lezing van eenen anderen Roman van lafontaine, (Het gemaskerd Bal, zoo wij ons wel herinneren) gelijk bij ons het geval was, op soortgelijke ontknooping was voorbereid. Het meisje, dat de jonge horst nu zoo stond te trouwen, en dat horst voor van horst genomen had, komt er nu ook nog wel af; en wij feliciteren met dit gelukkig avontuur ook die gelieven hartelijk.
De Roman, geheel in lafontaine's bekenden trant, is vol gelukkig gekozene, onderhoudende tooneeltjes, met de hoofdgeschiedenis in verband, waarvan wij het volgende, de aanneming van amalia door den Predikant en zijne vrouw, dat wij zeer naïf en regt karakteristiek vinden, ter proeve kiezen:
‘De Predikant eule naderde zijne vrouw, die in een hoek zat te weenen. Lieve vrouw - zoo begon hij op eenen aandoenlijken toon - mijne lieve henriette, kunt gij niet ophouden te weenen? Gij zult mij het hart verscheuren! Was dan uwe dochter voor u alles? Ben ik, de bedroesde vader, voor u niets? Om Gods wil! De zon is nog niet op, en reeds begint gij weder te treuren.
Niets! niets! riep de vrouw, nog droeviger weenende: de gansche wereld is voor mij niets. Ik wil niets meer hooren; ik wil niet getroost worden. Ach, mijn eenig kind, mijne dochter, mijne amalia! gij zijt gestorven! gij, gestorven! God is niet barmhartig.

{==376==} {>>pagina-aanduiding<<}

Gij lastert, vrouw, gij lastert God. Hij is barmhartig. Ween tranen van berouw, opdat hij u vergeve.
Wreede man! zoude ik niet weenen over mijn eenig kind? niet wanhopen, wanneer de Heere zijn aangzigt van mij afwendt? En dat heeft Hij gedaan. Ik zal het aangezigt des Heeren niet meer aanschouwen. Neen, mij is geene genade ten deele gevallen, alleen droefheid en lijden.
Deze woorden troffen den Predikant eule. Hij zag, dat hij zijne vrouw harder aan moest tasten. Hij wierp zijnen nachtjapon af, en trok zijnen zwarten rok aan. Hij hing zijne bef voor, en zijnen mantel om den rug, en zette zijne paruik op.
Nu trad hij twee schreden terug. Troostelooze vrouw! tiep hij: hoor nu de stem van eenen dienaar des Heeren, dewijl gij op de stem van uwen man geen acht geeft.
De vrouw werd nu aandachtig. Zij zag haren man in geestelijk gewaad. Dit maakte eenen sterken indruk op haar troosteloos hart. Zij vouwde de handen te zamen, en rigtte zich op, om aandachtig te hooren.
O het hart van haren man was zelf verscheurd door den dood van zijne dochter. Hij had even in Seneka de Consolatione gelezen. Dit had hem niet getroost, maar het had hem opgewonden, en aangemoedigd om als een man de smart te dragen. Hij nam het boek weder op, en zoodra hij Seneka opsloeg, zag hem de vrouw stilzwijgend aan, zoo groot was de achting, die zij het ambt van haren man toedroeg.
Waarom weent gij? - zoo begon hij: - Is niet alles vergankelijk? wat kan de sterfelijke mensch voortbrengen, dat onsterfelijk zij? De zeven wonderen der wereld, en alles wat de trots der toekomstige eeuwen nog zal kunnen voortbrengen, zal eenmaal met den grond gelijk zijn. Zelss deze wereld, die alles wat goddelijk en wat menschelijk is omvat, zal vergaan. Ga nu, en treur over het gemis eens enkeien wezens! Kartago, Numantia en Corinthus zijn gevallen, met alle derzelver inwoners. Betreur nu den dood van uwe eenige dochter! Wie is trotsch, uitsporig, onregtvaardig genoeg, em te willen, dat alleen hij en de zijnen bevrijd zullen blijven van eene verordening, waaraan de gansche natuur onderworpen is? Wien baten uwe tranen, troostelooze vrouw? U zelve niet; uw' man niet, integendeel zij verscheuren zijn hart, dat reeds diep gewond is; uwer gestorvene amalia ook niet. Konde zij uit

{==377==} {>>pagina-aanduiding<<}
haar graf tot u spreken, zij zoude zeggen: moeder, houd op te weenen. Bemin mijnen vader des te meer. Zij zoude u, met haar bleek gelaat, met het verdonkerde uitgebluschte oog, met de sprakelooze lippen....
Hier smolt het hart des goeden Predikants weg in tranen, in troostelooze tranen. Hij kon geen woord meer uitbrengen. Maar hij had de bedoelde werking op zijne vrouw gedaan. Dat stond daar in een boek geschreven, hetgeen hare overledene dochter tot haar zeide: bemin mijn' vader des te meer! De vrouw was in het geheel niet gewoon aan iets te twijselen, dat haar man haar voorlas, of in mantel en bef voorzeide; zij had niet de minste gedachte om te onderzoeken, hoe dat daar in het boek kwam, neen! zij stond op, omhelsde haren man, en zeide: wij zullen malkander des te meer beminnen, lieve man! getrouwer, teederder dan ooit. O vergeef mij slechts mijne troostelooze tranen!
Deze verandering, die de vrucht van zijne voorlezing was, deze teedere liefde van zijne vrouw deed hem nog gevoeliger aan. Hij begon jammerlijk te weenen. Hij was nu troosteloozer dan zijne vrouw. De smart vervulde geheel zijne ziel. Hij liet de armen krachteloos langs zijne zijden vallen. Henriette, riep hij al snikkende, vergeef het mij!
In één oogenblik was de troostelooze moeder, bij het zien van de smart haars mans, weder de trouwhartige gade geworden. Zij vatte hem in hare armen, zij troostte hem, niet met den ondergang van de zeven wonderen of van Kartago, van welke zij niets wist, maar met de woorden: ik heb u toch, lieve man! gij hebt mij nog, en den barmhartigen God in den hemel. Wees bedaard, mijn goede man! wees bedaard! Ik zal niet meer weenen. Zie! ik lach u reeds toe. - En dewijl dit niet hielp, tastte zij hem ook sterker aan, gelijk hij te voren gedaan had.
Lieve man, zeide zij, in uw priesters gewaad. Er staat immers in den Bijbel geschreven: een Priester des Heeren zal niet treuren, maar den Heere lofzingen.
Nu bezon zich de dienaar des Heeren. Zijne vrouw bragt hem den Bijbel. Droog uwe tranen af, mijn lieve man! Gij wijst uwe biechtkinderen bij iedere smart naar dit boek, en gij - zoudet troosteloos willen blijven?

{==378==} {>>pagina-aanduiding<<}

Dit hielp. Hij nam den Bijbel voor zich, en vatte de hand van zijne vrouw. Hij zag hemelwaarts, en riep vol moeds: ik loof den Heere, want hij heeft ons wel gedaan. De vrouw vouwde hare handen te zamen, sloeg zoo als haar man de oogen hemelwaarts, en zij waren getroost.
o Huisselijke liefde, welke wonderen brengt gij tot stand! o godsvrucht, welke nog grootere wonderen verrigt gij!
De heldhaftige predikantsvrouw liet het daar niet bij berusten: zij wilde ook de gedachten van haren man verstrooijen. Zij drukte hare smart diep in haar eigen hart, en zeide tot haren man: wat gij mij daar voorgelezen hebt, heest mij zeer getroost; daarom wilde ik u verzoeken om mij nog iets voor te lezen. De man zette zich neder, sloeg zijnen Seneka weder op, en las met eene heldere stem voor, en voegde menig een woord er bij tot verklaring. Onder andere las hij haar voor: gelijk een Veldheer, bij eene ramp, die hij het meest gevoelt, voor zijn leger een helder gelaat vertoont, om zijne krijgsknechten aan te moedigen; zoo doe gij ook.
Ja, lieve man, zeide de heldhaftige vrouw, wie dat konde doen! - Ach, zij verwierp den schoonen triumf, van reeds voorlang gedaan te hebben, hetgeen Seneka hier aanraadde. Hij ging voort met hardop te lezen. Doch zijne vrouw hoorde niet meer met aandacht. Zij luisterde naar het geluid van verscheidene stemmen door elkander, dat voor hare deur steeds luidruchtiger werd.
Zij stond op, ging zacht voor het venster staan, en zag eenen hoop van menschen voor hare deur. Zij opende het venster, en terstond verwijderden zich de menschen van de deur, maakten eenen grooten halven kring, en begroetten de Predikants vrouw.
Wat brengt u hier zoo vroeg, kinderen? vroeg zij. Allen wezen met uitgestrekte handen naar de huisdeur. Wacht een oogenblik, zeide de vrouw, en zij ging naar de deur. Zij haalde den grendel open, en zag op den drempel in een mandje een slapend kind liggen, dat, naar het scheen, pas geboren was.
De Predikant, die ook het geraas gehoord had, volgde zijne v ouw na. De boeren bleven siaan, nieuwsgierig om te zien wat er gebeuren zoude. De eerste, die het kind gezien had, was pfeifer, toen hij met zijn ploeg het huis voorbij ging.

{==379==} {>>pagina-aanduiding<<}

Hij had zijnen knecht vooruit laten rijden, en was bij het kind gebleven. Daarop kwam eene vrouw, die gras haalde. Vervolgens kwamen meer anderen. Zij beschouwden dien wonder, en gaven zich alle moeite om te raden, wie het kind daar konde gelegd hebben. Te gelijker tijd lieten de vrouwen alle de meisjes van het dorp en van de nabuurschap, die eenigzins berucht waren, de monstering doorgaan. Reeds waren er drie genoemd, die men der Predikants vrouw ook noemde.
De Predikants vrouw schudde het hoofd; de luren waren voor eene boerenmeid te sijn. Zij nam het mandje met het kind op. De Predikant eule haalde er een briefje uit, en las: Gij hebt eene dochter verloren. God schenkt u eene andere dochter in de plaats.
Dat las hij tweemalen, en zag telkens zijne vrouw aan; maar zijne vrouw hield het oog op den grond gevestigd.
Hij las de woorden voor de derdemaal, en besloot met de vraag: wat zegt gij, vrouw?
God heeft ons dat kind niet gegeven. Ik weet niet, vader - Het kan wel een kind van fatsoenlijke lieden zijn - maar -
De zoon zal niet de zonde des vaders dragen! riep de Predikant met eene heldere stem. Gij hebt het kind opgenomen, moeder! Als gij het hart hadt van het weer neder te leggen, dan zoude ik en gij, lieve vrouw, nooit met een gerust gemoed over dezen drempel treden kannen. Wij hebben ons kind verloren. God, de barmhartige, zendt er ons een in de plaats.
Ach, ik zoude het kind gaarne houden, als maar niet - denk toch maar -
De zoon zal niet de zonde des vaders dragen! riep de Predikant met nog meer klem.
Neen, dat zal hij niet! riep nu met tranen de brave vrouw, en drukte den eersten kus op den mond des kinds; en gij, kleine, zult met blijdschap over onzen drempel treden.’ enz.

Maar, wat is nu het geheim om gelukkig te zijn? Is het zoo eene afgezonderde opvoeding van de sekse, als waarmede het boek begint? - of is het huisselijke liefde? of een gedrag uit en naar de edelmoedigste beginselen? - Wij zeggen ‘non liquet’ wat hier des Schrijvers meening is.


{==380==} {>>pagina-aanduiding<<}

Kort-Begrip der voor ieder noodzakelijke kennisse van de Belastingen op de gebouwde en ongebouwde Eigendommen, het Personeel, Mobilair en de Patenten. Alsmede van de redenen en wijze van beklag over dezelve Belastingen, en der verzoeken tot ontlasting, vermindering, kwijtschelding en matiging. Opgesteld door eenen Contrôleur dezer Belastingen. Te Croningen, bij J. Oomkens. 1812. In gr. 8vo. f :-5-8

Dit stukje behelst onderscheidene nuttige onderrigtingen, voornamelijk opzigtelijk het beklag over den aanslag in - en de betaling en invordering van - de directe Belastingen; en schoon het wel geene de minste authenticiteit heeft, en men nergens de bronnen, waaruit in dezen geput is, vindt aangehaald, is er echter geene reden, om aan de echtheid van het onderrigt en de naauwkeurigheid van den Schrijver te twijfelen. Het zoude naar vitterij zweemen, in een werkje van dezen aard, aanmerkingen op taal, spelling en interpunctie te maken; doch men kan van elken Aucteur, die in het openbaar ten voorschijn treedt, met regt vorderen, dat hij in deze dingen ten minste in zoo verre bedreven zij, dat hij zich overal duidelijk en verstaanbaar kan uitdrukken, - hetwelk met dezen Kort-begrip-Schrijver niet altijd het geval is.

Leesboek voor Kinderen, door K.P. Moritz. Naar den tweeden Druk uit het Hoogduitsch vertaald. Te Groningen, bij J. Groenewolt. 1813. In kl. 8vo. 56 Bl. f :-4-:

Dit Leesboekje voor Kinderen is deels theoretisch, deels praktisch. Het eerste moet de aandacht vestigen op het onderscheid tusschen-waarheid en bedrog, en tusschen waarheid en verdichting; het andere bewijzen, dat orde en werkzaamheid de eenige weg is tot gelukzaligheid. - Het boekje heeft dus eene dubbele strekking, waaraan het zeer wel beantwoordt. Of het echter voor kleinen, ‘die pas hun ABC boek uit hebben,’ wel genoegzaam bevattelijk te maken zij, moge de ondervinding leeren. Veel hangt hier zeker van ouder of meester af.






{==381==} {>>pagina-aanduiding<<}

Beoordeeling.

Dissertatio Philologico-Exegetica de verbi σώζειν et affinium diversis significationibus in N.T. Quam, Praeside L. Suringar, Theol. Doct. ejusdemque et Historiae Eccl. in Gymnasio Lingensi Prof. primario, ad publicam disceptationem proponit E.A.J. Tamling, Rev. Min. Cand., in d. 6 Nov. 1812. Daventriae apud J.H. de Lange.

De voortreffelijke Lingensche Professor, l. suringar, gevormd in de school van den Leidschen Hoogleeraar van voorst, brengt andermaal eenen zijner bij uitnemendheid lofwaardige leerlingen te voorschijn, die in dit, openlijk, onder voorzitting van zijnen Leermeester, verdedigd, strijdschrift eene roemwaardige proeve van welbesteden tijd, en meer dan gewone ervarenheid in de ware Bijbeluitlegging, aan den dag legt.
Vooraf gaan algemeene aanmerkingen over het groot nut van zoodanige navorsching en opheldering der bijzondere beteekenissen van dikwijls in het N. Verbond voorkomende, en niet zelden verkeerd uitgelegde, woorden en spreekwijzen: waartoe ook deze proeve, over de verschillende beteekenissen van het woord σώζειν en de aanverwante woorden in het N.V., eene belangrijke bijdrage bevat.
De Verhandeling zelve is verdeeld in drie Hoofdstukken. In het eerste Hoofdstuk wordt de oorsprong en oorspronkelijke beteekenis van het Grieksche werkwoord nagespoord, en daaruit de verschillende beteekenissen, ook van de aanverwante woorden, op het voetspoor der grootste Taalkenners, met schrander oordeel afgeleid.
In het tweede wordt gehandeld over het gebruik dezer woorden, om ligchamelijke behoudenis, verlossing uit

{==382==} {>>pagina-aanduiding<<}
doodsgevaar, van de doodstraf en vreeze des doods, van ziekten en andere ligchamelijke onheilen aan te duiden. Hiertoe brengt de Schrijver Matth. XXIV:22. Hand. II:21. Hebr. VI:9. V:7. 1 Pet. III:20. IV:18. Matth. XVI:25. 1 Cor. III:15. en vele andere, meestal, zoo 't ons voorkomt, rigtig uitgelegde plaatsen.
Alleruitvoerigst is het derde Hoofdstuk, waarin het meer gewoon gebruik dezer woorden, van geestelijke behoudenis, en wel bijzonder van de verlossing en zaligheid, die wij aan Jezus Christus verschuldigd zijn, wordt in overweging genomen. Vooraf wordt, op goeden grond, aangemerkt, dat men daarbij niet alleen aan de zaligheid van het toekomend leven, maar aan al het wijduitgestrekte heil te denken hebbe, 't welk door Jezus Christus is verworven, en dat niet zelden deze en gene bijzonderheden, die er toe behooren, of alleenlijk of voornamelijk bedoeld zijn. Door het Grieksche werkwoord zelf zal nu eens bepaaldelijk verlossing van de zonden en derzelver rampzalige gevolgen, en dus vergeving der zonden, bevrijding van de verdiende straf, aangeduid zijn, b.v. Matth. I:21. Luc. XIX:10. Joh. III:17. XII:47. Jac. IV:12. Hand. IV:12. Rom. V:9, 10. Hebr. VII:25, dan weder teregtbrenging van eene verkeerde denk- en levenswijze, b.v. Joh. V:34. Luc. VIII:12. Hand. II:40, 47. Rom. XI:14, 26. IX:27. 1 Cor. I:18. 2 Cor. II:15. 2 Tim. I:9. 1 Tim. II:4. en elders. Ook wel, meer algemeen, de geheele omvang van den gelukstaat der Christenen, in het tegenwoordige leven, b v. 1 Tim. II:15. Rom. VIII:24. Somtijds alleen de zaligheid van den toekomstigen staat, 2 Tim. IV:8. Meermalen al het heil, dat Jezus heeft te wege gebragt, zoo voor dit, als voor het toekomende leven, b v. Marc. XVI:16. Matth. X:22. Hand. XI:14. XV:1. XVI:31. 1 Tim. I:15. IV:16. Jac. I:21. II:14. Op soortgelijke wijze worden de verschillende beteekenissen van de zelfitandige naamwoorden, doorgaans zaligheid, verlossing, behoudenis, en zaligmaker, behouder overgezet, met veel juistheid gerangschikt.

{==383==} {>>pagina-aanduiding<<}

De jeugdige Schrijver, denkelijk hier en daar door zijnen waardigen Leermeester voorgelicht, geeft allerwegen de duidelijkste blijken van grondige taalkennis en regte begrippen van de beste regels der oordeel- en uitlegkunde. Over de verschillende lezingen (Matth. XVIII:11. Luc. IX:56. Hand. XIII:23) wordt verstandig geoordeeld, en, bij de nasporing van den regten zin van zoo vele plaatsen van het N. Verboud, die hier moesten in aanmerking komen, de alleen ware en gegronde wijze van uitlegging dezer Schriften, met bedachtzame oplettendheid, gevolgd, en aan vele plaatsen helder licht bijgezet. Nieuwe verklaringen hebben wij wel, in deze Verhandeling, niet aangetroffen; maar 't gaf den Schrijver ook verdiensten genoeg, ook bij moeijelijke plaatsen, doorgaans de beste uitlegging gekozen te hebben. En dezen lof geven wij hem van heeler harte, als bij 2 Cor. VII:10. Rom. XIII:11. 1 Tim. II:15, waar de gedachten der voornaamste Uitleggers zoo verre uiteenloopen.
Hier en daar echter is, naar ons inzien, de regte Grammatische zin niet gelukkig getroffen, en sommige plaatsen zijn dan ook niet gerangschikt, waar ze eigenlijk behooren. De meest gewone beteekenis van het Grieksche werkwoord, en het heerschend denkbeeld, 't welk ook bij de aanverwante woorden doorgaans ten gronde ligt, is zalig maken, in den uitgestrektsten zin. En deze algemeene beteekenis, die op den geheelen gelukstaat der Christenen betrekking heeft, zouden wij ook liever Luc. XIX:10. Joh. III:17. XII:47 Jac. IV:12. aangenomen gezien hebben Veel natuurlijker is dan ook, 1 Cor. I:18. (vergel. met vs 21.) en 2 Cor. II:15, de tegenstelling tusschen de genen, die behouden worden, en die verloren gaan. Welligt zou ook dit algemeene denkbeeld op 1 Cor. XV:2. Eph. II:8. 1 Tim. II:4 en Tit. III:5 beter toegepast geweest zijn.
Wij wenschen den Heer suringar meer zulke bekwame leerlingen en in alle deelen van zijnen werkkring meer en meer aanmoediging, en ook dezen zijnen achtingwaardigen kweekeling eenen goeden en welverdienden opgang.





{==384==} {>>pagina-aanduiding<<}

Iets over zijne Leerredenen en zijne vorming tot Prediker; in Brieven aan eenen Vriend, door Dr. Frans Volkmar Reinhard, Opper-Hofprediker en eerste Kerkraad van den Koning van Saxen. Naar de tweede uitgave uit het Hoogduitsch vertaald, door G.I.F. Cramer von Baumgarten, Predikant te Middelbert. Te Groningen, bij W. Wouters. 1812. In gr. 8vo. 199 Bl. f 1-10-:

Het zal, hopen wij, onzen Lezeren nog niet vergeten zijn, met hoe vele uitvoerigheid, belangstelling en lof wij deze Geständnisse van reinhard, in de oorspronkelijke Hoogduitsche taal, hebben aangekondigd. Wij hebben, dien ten gevolge, van deze vertaling weinig te zeggen, dan dat wij ons over derzelver verschijning hartelijk verheugen. Zij is naauwkeurig en ook zuiver genoeg, om de verschooning voor ettelijke Duitsche woordvoegingen, welke de vervaardiger, op grond zijner vorige standplaatse in Oostvriesland, vraagt, met een goed geweten te kunnen laten volgen. De kundige, ijverige man heeft, bovendien, het werkje vermeerderd met eenige gepaste aanmerkingen. In dezelven geschiedt nu en dan melding, en wordt zelfs eenig gebruik gemaakt, van die Brieven van tzschirner, welke wij, als een gevolg van en toevoegsel op het werkje van reinhard, mede met lof hebben vermeld. Inderdaad, het zou ons aangenaam zijn geweest, zoo van hetzelve nog meer partij voor onze Landgenooten getrokken, ja dat hetzelve mede ware overgebragt geworden. Het fragment over de nieuwere Philosophie, onlangs door ons Mengelwerk opgenomen, moge doen oordeelen van het belang eener zoodanige vertaling; welk belang onze aankondiging tevens staaft, en die ook in de opgemelde aanmerkingen van den Eerw. von baumgarten bevestiging vindt. De laatste, echter, bestrijdt hem daar, waar

{==385==} {>>pagina-aanduiding<<}
hij reinhard's redenering op het stuk zijner regtzinnigheid, en vooral ten aanzien der uitspraak, dat men of de Rede of de Openbaring tot éénige gids moet kiezen, niet wil laten gelden. Ongelnkkig hadden wij eene andere partij gekozen, aleer zelfs tzschirner door ons gelezen was. Welnu, wij moeten bekennen, dat onze Landsman zijnen Aucteur op eene waardige wijze handhaaft. In het afgetrokkene beschouwd, is er tegen de rigtigheid zijner besluiten niets schijnbaars in te brengen. Doch, hoe vele afgetrokkene redeneringen deugen in concreto niet; worden door de ondervinding omverre geworpen! Veronderstel, dat de uiterste menschelijke schranderheid a priori de hoedanigheden had opgegeven, die eene Openbaring al, en die zij niet moest hebben. Waarlijk, onze diepe en redelijke eerbied voor den Bijbel belet niet, dat wij vreezen, slechts hier en daar zou hij aan het opgehangen Ideaal voldoen, meermalen daarmede lijnregt strijden. En zoo is het niet enkel met Gods woord, zoo is het met zijne schepping, met zijne voorzienigheid, even zeer; ja, zoo is het met alles bijna. Wij blijven, derhalve, bij ons gevoelen, dat men over dat scheiden of vereenigen van Rede en Openbaring in het onderzoek van den Godsdienst niet veel praten en twisten moest. Gelooft slechts, gelooft waarachtig en onwrikbaar aan goddelijke Openbaring, en het overige zal zich van zelve den weg wijzen. De vraag ware, ja, nog wel hooger op te halen; men zou over den aard en de uitgebreidheid der ingeving van den H. Geest enz. enz. kunnen gaan haarkloven. En wij willen dan ook niet ontkennen, dat de slotsom dezer onderzoekingen op eene meer of min gestrenge schriftverklaring veel invloeds zou kunnen uitoefenen. Maar dit is, in allen geval, hier de vraag eigenlijk niet. En ware zij het ook, dan zou het toch al weer op gelooven, op vast, vurig en werkzaam gelooven, meest aankomen, ten einde niet op den dwaalweg te
geraken. Al die gemeenplaatsen, al die, vaak gewaagde, stellingen van beroemde mannen, al die, veelal meer vernuftige dan ware, redene-
{==386==} {>>pagina-aanduiding<<}
ringen op punten, zoo als b.v. de letterlijke ingeving, zullen dikwijls door de traagheid en het belang maar al te gereedelijk omhelsd en gevolgd worden. De Openbaring toch moge voor sommiger stouten, vruchtbaren en teugelloozen geest een lastige sluitboom zijn; de Rede is voor anderen, die met wartaal en dweeperij uit te kramen de menigte gaarne boeijen, geene minder lastige zedemeesteres. Doch, waartoe meer?
Wij prijzen het aangekondigde werkje elken beoefenaar en liefhebber van de Evangelie-prediking, en wat daar bij en toe behoort, van ganscher harte aan.




Iets nopens den Brief aan een Vriend, betrekkelijk het godsdienstig vieren van Leydens ramp, en de Aanmerkingen op denzelven. Door E.A. Borger. In den Haag, bij J. Allart. 1813. In gr. 8vo. 54 Bl. f :-11-:

Bij het verschijnen van den Brief, die daarna tot Aanmerkingen en nu tot dit Iets aanleiding gaf, hebben wij ons mishagen in den lossen en spotachtigen toon betuigd; terwijl wij, voor het overige, ons gevoelen over den zakelijken inhoud wenschten voor ons te houden, tot de, toen reeds aangekondigde, Aanmerkingen mede zouden zijn in het licht verschenen. Dit gebeurd zijnde, hebben wij ook van de laatsten het onze gezegd, en ons, ten aanzien der zaak zelve, veeleer voor den briefschrijver, dan voor zijnen berisper verklaard. Het kan ons niet dan aangenaam wezen, en in dit laatste opzigt, en met betrekking tot de ongepastheid van den door den briefschrijver gebezigden toon, als ook van de voornaamste en grondigste bedenkingen op zijne partij, met eenen man als borger van gelijk gevoelen te zijn. Dit, intusschen, belet niet, dat wij, met hetgeen wij thans te zeggen hebben, eenigzins verlegen

{==387==} {>>pagina-aanduiding<<}
zijn; en - wij willen het maar openhartig betuigen - wel te wenschen, dat of de geheele twist niet begonnen, of althans de jeugdige en verdienstelijke Hoogleeraar niet gedrongen geworden ware, zich openlijk met deze zaak te bemoeijen. Het stuk, met zijnen naam in het licht gegeven, strekt zijner bekwaamheid niet tot oneere. In tegendeel, eenige kleine en wat zeldzaam klinkende eigendommelijkheden uitgezonderd, komt ons de stijl zeer goed voor; de behandeling van het geheel en de bijzondere wendingen getuigen van eene groote mate schranderheid en vernuft; en zelfs aan kleine staaltjes van geleerdheid mangelt het niet. Doch, de zaak heeft eene andere zijde. De omstandigheid zelve, in welke zich borger bevindt, of althans gemeend heeft te bevinden, is moeijelijk, - vies, zouden wij haast zeggen. En ons gevoel, door de verwachting gespannen, wat borger van de zaak zeggen zou, door de wijze getroffen, volgens welke hij den opgemelden Brief noch voor den zijnen erkent, noch als zoodanig regtstreeks verloochent, en ingenomen met veel waars en goeds, door hem tegen het verwijt van profanéring in het midden gebragt; ons gevoel was toch, bij slot, een onvoldaan, een treurig gevoel. Het zij verre van ons, onbescheiden te willen zijn; maar de algemeene uitspraak zal, vreezen wij, hierop uitkomen: ‘Borger is de Schrijver van den Brief. Het besef, van eene jeugdige onvoorzigtigheid te hebben begaan, laat hem niet toe, dit te erkennen; en nu zoekt hij zich uit den drang te redden, op eene wijze, die, op de keper beschouwd, misschien zelfs zijn bezadigd oordeel, en, wat streng beoordeeld, althans zijne opregtheid en naauwgezetheid in geen gunstig licht kan plaatsen.’
Doch, wij vergeten, dat niet elkeen het stuk zal gelezen hebben, en dat wij dus, om begrepen en gebillijkt te worden in het uitgebragte oordeel, eenige rekenschap van den inhoud zelven schuldig zijn.
Borger, ná anderen als Aucteur van den bewusten Brief genoemd, verklaarde, weinig trek te hebben, door eene openlijke bestrijding dat vermoeden tegen te gaan, omdat

{==388==} {>>pagina-aanduiding<<}
hij het in de zaak zelve met den Schrijver ééns was. Doch men verklaart het geschrift voor profaan. En nu eischt zijn goede naam, dat hij, of openlijk en plegtig verklare, de Schrijver niet te zijn, of de aantijging van profaniteit weêrlègge. Hij verkiest het laatste, omdat men eenen man, die voorondersteld wordt, tegen zijne belijdenis en waardigheid, zich aan bijbelschennis te hebben schuldig gemaakt, toch op zijn woord niet zou gelooven.
De aangetijgde spotternij betreft of het onderwerp zelve, het vieren van den bewusten dag, of regtstreeks den Bijbel, in deszelfs misbruikte en mishandelde plaatsen. Het eerste ware te verdedigen. Zelfs de grootste mannen gebruikten de satyre tegen hetgeen zij averegtsche godsdienstigheid waanden. Bij de laatste beschuldiging moet men voorzigtig zijn. Niet elke toepassing eener bijbelspreuk, in eenen anderen zin en op eenen losseren toon, op voorvallen van het dagelijksch leven, heeft spotternij ten oogmerk. Iemand, die den Bijbel veel leest, gebruikt misschien menigmaal deszelfs woorden, zonder het te weten. Het verscheelt in allen geval zeer, wie het zegge, om al of niet aan bespottelijk maken van de H.S. te denken; en de Briefschrijver, zoo herhaalde betuigingen van zijne Christelijke denkwijze doende, mag hier niet worden verdacht. Mogelijk, daarenboven, is het, dat de bijzondere toon des Briefs het gevolg zij van eenige verbittering, door onedelmoedige bestrijding van 's mans gevoelen, in een of ander gezelschap, te weeg gebragt. Borger is er intusschen zoo verre van daan, dat hij dezen volkomen goed zou keuren, dat hij, ten aanzien van hen, die hem voor den Aucteur houden, den geheelen Brief, wat stijl en uitdrukking betreft, wel zou willen herroepen.
Nu worden de Brief en de Aanmerkingen beide op den toets gebtagt. Borger geeft, ten aanzien van de ongepastheid en doelloosheid des eersten, zelfs meer toe, dan wij voorheen. Wij toch hielden dien voor geen hors d'oeuvre. De aanmerking, dat het denkbeeld van straf geene bestrijding waardig was, wordt mede door borger toe-
{==389==} {>>pagina-aanduiding<<}
gegeven; slechts kan hiertoe, zijns bedunkens, eenige bijzondere aanleiding zijn geweest: doch hij doet den aanmerker zien, dat deze zijne kans verkeken heeft, om den Schrijver met veel meer voordeel aan te vallen, en van eene volslagen valsche gevolgtrekking te overtuigen, gelijk hij, terstond daarop, nog meer tegen den Brief aanvoert.
Doch nu krijgt de ander wederom eene beurt, en wordt van inconsequentie, drift, verkeerde aanhalingen enz. beschuldigd. Zijne bedenking op den aanhef des Briefs wordt toegegeven, doch ongepast genoemd, en, des noods, met eene niet min wansmakelijke periode van zijn eigen maaksel in vergelijking gebragt. Ook wordt beweerd, dat de aanduiding van Leydens ramp, door de woorden: het springen van 30,000 pond buskruid, niet gelijk staat met die van Leydens ontzet door het draaijen van den wind naar het N.W., of van het lijden des Zaligmakers door het doornagelen van zekeren mans handen en voeten; omdat, zegt hij, de waarheid der zake in het eerste duidelijk genoeg ligt opgesloten, en ten aanzien der laatsten, daarentegen, geen vreemdeling of onchristen, bij mogelijkheid, zou kunnen raden, wat gij eigenlijk bedoelt. Ons schijnt dit eer gezocht dan gevonden, en ten aanzien van het laatste althans niet zoo blijkbaar. Hoe strookt dit bovendien met de uitspraak: ‘dat er geen enkel punt van aanraking is tusschen godzaligheid en buskruid,’ bij deze eigen gelegenheid te berde gebragt, en tegen wier ongepastheid mede eene aanmerking valt, die intusschen door eene tegen-aanmerking kunstig afgepareerd, en daarna minder weêrlegd, dan wel van elk deel harer scherpte wordt beroofd. Ten slotte wordt de kwestie geopperd: of de aanmerker Roomsch dan Protestantsch zij? - in ons oog een zijsprong, en blijk van behendigheid in deze soort van schermutseling.
Het bijgebragte in den Brief tegen het tweede praktikale gebruik der bekende plegtigheid, de leer der vergankelijkheid namelijk, was hevig aangevallen. Men weert dien aanval juist niet af; doch brengt den bestrijder, op zijne beurt, eenen slag toe, door te toonen, dat hij, in de hitte der

{==390==} {>>pagina-aanduiding<<}
drift en de vreugde over de behaalde zege, inderdaad eene ongelukkige vergelijking heeft gemaakt. Ook wordt het gebruik der bijbelplaats: Zalig zij, die niet zullen gezien hebben en nogtans gelooven! zoo goed verdedigd, als mogelijk is; zoo namelijk, dat hij, die den Brief niet naslaat en daarbij zijn gevoel raadpleegt, volkomen te vrede is, d.i. zoo ver als het vernuft eene zaak, die niet geheel pluis is, kan te regt brengen.
Ten aanzien van het gezegde op een derde praktikaal gebruik, de verbetering van hart en wandel, bij welke gelegenheid de Aanmerker uitroept: hoe komt in 's hemels naam de Andromachè van Ennius bij de ramp van Leyden te pas! verdedigt borger den Schrijver zeer goed; schoon wij het voorbeeld zelve nog niet durven vrijspreken van geleerde pralerij. Cicero kon het gebruiken, omdat hij en zijne tijdgenooten het vooronderstelde meesterstuk kenden; - wij niet. Ook steekt er zelfs voor een geleerde, onzes oordeels, geene schande in, dat hij zich juist niet elke plaats van cicero herinnere.
De verdediging der woorden: dit Ninevé, door den Briefschrijver van Leyden gebezigd, kon niet moeijelijk vallen, vooral daar het drukken op dit, door de cursive letter aangeduid, de bedenking zelve buiten kracht had gesteld. Het aangevoerde, in tegendeel, op Ps. CXXXVII:5. moge hem behagen, die geleerdheid voor waarheid, en den geleerdsten altijd voor den wijssten houdt; ons gaat het anders Of is deze plaats, naar de tegenwoordige vertaling, dan inderdaad belagchelijk? en kan zij met dat oogmerk den Leydenaren in den mond gelegd zijn? Of zou het belagchelijk wezen, dat de Gemeente dezer Akademiestad de betere overzetting nog niet kende: eer vergete mijne regter hand zijne lier, zijne harp? Met allen eerbied voor onzen hoofdzetel der geleerdheid, gelooven wij toch, dat daar dan nog al vrij wat te belagchen zou vallen.
‘De Brief had met minachting van eene deugd gesproken, die haren spoorslag vindt in de hoop op belooning. De Aanmerker neemt vooreerst aan, (op wat grond,

{==391==} {>>pagina-aanduiding<<}
weet ik niet:) dat gene geen vriend der gedwongene interpretatio moralis is; en nu zet hij zijner partij het proefstuk, om deze Kantiaansche leer met de leer des Evangeliums overeen te brengen. Wij zijn het volkomen met hem eens, en rekenen deze overeenbrenging als onmogelijk: of de Schrijver het doen kan, hangt af van zijne denkwijze omtrent de interpretatio moralis. Maar de Aanmerker weet immers wel, dat dit onderzoek van veel te langen adem zou zijn, en hier niet te pas zou komen. Ook weet hij wel, dat het geen stijl is, een wijsgeerig denkbeeld zoo maar terstond met positieve godsdienstgronden te bestrijden En indien het op zetten aankomt, dan konden wij hem zoo veel zetten.’ Ziedaar, bijna letterlijk, de taal van borger. Zij moet ons dringen, een' ander' voor den Briefschrijver te houden; en toch, vreezen wij, zal men ook hier bevestiging in het tegengestelde vermoeden vinden. Het spijt ons, zoo iets te moeten zeggen. Maar, de onpartijdigheid ter gids verkiezende, brengen wij misschien ter ooren van den man, wat het publiek slechts mompelt. En zoo moge dan of borger zijn voordeel hiermede doen, of de ware Schrijver genoopt worden, voor een gevoelen uit te komen, dat eenen ander', wien het aangetijgd wordt, zou kunnen schaden.
Na nog eene aanmerking, die wij ten deele niet regt vatten, vooral met betrekking tot racine, wien de goede God het zou moeten vergeven, dat hij de menschen te zijnen aanzien vraagt: Est-il donc à vos coeurs, est-il si difficile et si pénible de l'aimer? - na deze aanmerking, zeggen wij, komt hij op de bekende allegorie, die te over en toch meesterlijk gehandhaafd wordt, wat het verwijt van den Schrijver der Aanmerkingen betreft.
En, om een einde te maken aan onze aanhalingen, wel gaarne hadden wij ook de reflectie op de soort van predikatie, achter de Aanmerkingen gevoegd, dat in dezelve niet eenmaal de naam van den Heiland genoemd wordt, achterwege zien gelaten. Immers, ook hier zou wel de uitspraak mogen gelden: Niet, die daar zeggen Heere,

{==392==} {>>pagina-aanduiding<<}
Heere, maar die daar doen den wille des Vaders, (d.i., in dit opzigt, naar waarheid en gewisse het Evangelie verkondigen) enz.
Met zaken van minder aanbelang, zoo als b.v. het woord: mannen, die thans in den hemel zijn, en elders: hetgeen wij ook moeten gelooven, zoo wij in den hemel willen komen; wijders de zindelijke aanhaling van claudius: die aan den wand en in de nieuwspapieren en bibliotheken pist, en wat van dien aard meer moge zijn, hebben wij ons niet opgehouden. Het heeft, buitendien, niet dan de loop en de voornaamste punten kunnen zijn, welke wij opgaven, en waaruit wij hopen, dat men ons boven gevelde, en hier en daar gestaafde, oordeel genoegzaam zal kunnen regtvaardigen. Wie intusschen de briefschrijver zij, het is noch ten aanzien van den man, noch ton aanzien van de zaak onverschillig, dat wij nu weten, hoe de Hoogleeraar borger over stijl en inhoud van het stuk denke. De eerste wordt nu althans veelal door hem afgekeurd; de laatste meestendeels verdedigd. - Wij wenschen hartelijk, dat de bekwame man niet meer in zoo onaangename omstandigheden worde ingewikkeld. Zijn tijd, zijn hoofd, zijne achting, allen zijn te kostbaar, om der nieuwsgierigheid van het publiek ten beste gegeven te worden. - Twijfel aan zijne welmeenende verkleefdheid aan Godsdienst en Christendom zouden wij bij ons niet laten opkomen, al wisten we, dat hij zelf inderdaad de briefschrijver zij. Doch, terwijl wij hem slangen-voorzigtigheid en duiven-opregtheid aanraden, hopen wij tevens, dat hij dezelven steeds paren, en wel in dát verband paren zal, waarin ze de Heiland plaatste; opdat hij niet eerst te opregt zij, om voorzigtig, en daarna te voorzigtig, om opregt te wezen.





{==393==} {>>pagina-aanduiding<<}

Brieven aan Sophia, over de keuze van een' Geneesheer. Handboek voor alle Standen. Door G. Swartendijk Stierling, Med. Doct. te Haarlem. Te Haarlem, bij F. Bohn. 1812. In gr. 8vo. VIII en 96 bl. f :-16-:

Deze Brieven zijn haren oorsprong gedeeltelijk verschuldigd aan de prijsvraag, door de Maatschappij Tot Nut van 't Algemeen vóór eenige jaren voorgesteld, over het schadelijke en dwaze der Kwakzalverij; eene prijsvraag, die door den geleerden sebastian zoo uitmuntend beantwoord is. De Schrijver van dit werkje beschouwt dit onderwerp intusschen uit een ander oogpunt, en valt vooral de ligtgeloovige en onkundige menigte aan, welke het slagtoffer der onbeschaamdheid en schelmerij dier Wonderdoctors is. Hij acht haar naauwelijks eenig beklag, en althans geene verschooning waardig. Hij zoekt de bron van het kwaad wel, waar zij is, - in de onkunde, het bijgeloof en het vooroordeel der mindere volksklasse, ja ook van velen onder den beschaafden middelstand; hij toont de uitgestrektheid van het kwaad wel aan, dat er uit opwelt: maar hij doet dat niet op die liefderijke wijze, waarop men elken verdoolden zijne dwaling onder het oog moet brengen; hij handelt als een rijke, die den armen het gegeven brood door bittere verwijtingen vergalt. - Door tegenwerpingen, welke hij zijner Vriendin in den mond legt, zoekt hij de kracht zijner beschuldiging wel te matigen; maar die tegenwerpingen zijn zwak, in vergelijking van die, welke men zoude kunnen doen. De eerste tegenwerping, welke Sofia maakt, betreft de Kwakzalvers zelve, welke zij zoo misdadig niet acht, omdat zij zonder erg, en om een genoegzaam bestaan te vinden, hunne kuren ondernemen. Het ware gemakkelijk te betoogen, dat eigenwaan en gebrek hun regt noch bevoegdheid geven, der Maatschappije zulk een aanmerkelijk nadeel toe te brengen. De overige tegenwerpingen betreffen meer de menigte; wel-
{==394==} {>>pagina-aanduiding<<}
ke Sofia acht te verontschuldigen te zijn, zoo omdat elk mensch toch vrijheid heeft, te vertrouwen, wie hij wil, als omdat het gemeen niet in staat is, zich een goed begrip van de Geneeskunde te vormen; waarbij dan
nog de gehechtheid aan het leven komt, en de goede uitslag, welke somtijds de pogingen der Kwakzalvers bekroont. Zeker hebben deze zwarigheden weinig om het lijf. Verdienen zij al wederlegd en ontzenuwd te worden, zoo zal dat niemand, bij eenig nadenken, moeijelijk vallen. Doch Sofia had nog andere kunnen ter bane brengen, die waarlijk wel eene nadere overweging waardig zijn. Zoo is het, bij voorbeeld, niet te ontkennen, dat de groote afstand, die er is tusschen den stand van den Geneesheer en dien des geringen daglooners, de trotschheid van vele Artsen, en vooral de nalatigheid, waarmede zij hunne arme patienten bezoeken en behandelen, eene breede deur voor de kwakzalverij opent. Terwijl, bij beschaafder standen, de oneenigheid en het verschil in gevoelens, dat er tusschen de Geneeskundigen plaats heeft, al ligt het denkbeeld doet geboren worden, dat de geheele kunst op losse schroeven staat, en zoo wel het eigendom van een' boer, die slechts oplettend geweest is en veel gezien heeft, als van een beschaafd en geleerd man, zijn kan. De Geneesheeren zijn, daarenboven, dikwijls zelve te veel kwakzalvers, dan dat zij allen zoo laag op die beunhazen zouden mogen neêrzien. De Schrijver erkent dit ook in zijn' laatsten brief, toont het groote onderscheid tusschen een' geleerden Kwakzalver en een' waardigen Arts aan, benevens de moeijelijkheid om over de waarde eens Geneesheers naar regt en billijkheid te oordeelen, betreurt daarom het lot van velen, en besluit met den wensch, dat men eindelijk echte verdiensten van valschen schijn leere onderscheiden; waarmede wij ons van harte vereenigen.





{==395==} {>>pagina-aanduiding<<}

Beknopte Geschiedenis der Nederlandsche Tale; door A. Ypey, Lid van de Maatschappij der Nederlandsche Letterkunde te Leyden, en korrespondérend Lid van het Hollandsch Instituut van Wetenschappen, Letteren en schoone Kunsten. Te Utrecht, bij O.J. van Paddenburg. 1812. In gr. 8vo. VIII en 573 Bladz. f 4-16-:

De Maatschappij van Nederlandsche Letterkunde had, in Julij 1809, eene beknopte, maar tot den waren grond en eigenlijken aard der tale indringende, geschiedenis der Nederduitsche taal, met aanwijzing bijzonder van den achtervolgenden invloed der talen van andere volken op dezelve, als prijsstoffe opgegeven. De Hoogleeraar ypey, de belangrijkheid van dit vraagstuk beseffende, was ter beantwoording overgegaan, en reeds verre gevorderd, toen (gelijk hij zegt) de zwarigheid, van geen' bekwamen afschrijver voor de menigvuldige voorbeelden der oude taal te kunnen vinden, hem eensklaps stuitte. Hij hoopte naderhand, dat de jaarlijksche vergadering van 1811, door de bekrooning van eene of andere welbewerkte verhandeling, zijnen arbeid overtollig zou maken. Dit was echter het geval niet; veelmeer werd de prijsvraag ingetrokken, en dus de Hoogleeraar aangemoedigd, zijne halfvoltooide taak af te werken. Dezelve wordt dan nu ook aan de bovengemelde Maatschappij opgedragen, en verschijnt mits dezen, als eene Beknopte Geschiedenis der Nederlandsche Tale, (niet Nederduitsche, welke naam te algemeen is, als omvattende tevens het Nedersaksisch).
Wij verheugen ons regt over deze uitmuntende bijdrage tot onze letterkundige geschiedenis; eene bijdrage, zoo vol gewigtige ophelderingen, dat zij gewis ook door den gelijksoortigen arbeid van onzen grooten bilderdijk, dien wij eerlang verwachten, niet zal overtollig gemaakt worden. Deze bedenking noopt ons, van het werk een

{==396==} {>>pagina-aanduiding<<}
eenigzins uitvoerig doorloopend verslag te geven, daar de stof elken Hollander belang moet inboezemen.
Van de oudste tijden, van de vorming der talen af, haalt de geleerde Schrijver zijn onderwerp op. Het eerste tijdperk van de zes, waarin de geschiedenis onzer taal hier verdeeld wordt, loopt dus ook genoegzaam geheel over algemeene taalkunde, daar het met de eerste bescheiden wegens onze natie, ten tijde van de veroveringen der Romeinen, eindigt. Eerst toont de Hoogleeraar aan, dat, uit hoofde van den onbetwistbaren oorsprong des geheelen menschdoms uit éénen stam, er in den beginne ook slechts ééne taal kan gesproken zijn; dat deze taal niet, als sommigen willen, de Hebreeuwsche kan geweest zijn, gelijk zulks door haren aard wordt gelogenstraft; dat dezelve echter, even als het menschdom zelve, blijkbaar haren oorsprong uit het Oosten ontleent, en ook van achter, naar alle waarschijnlijkheid, die talen aanspraak op den hoogsten ouderdom hebben, welke, met de meeste uitgebreidheid, de naauwste onderlinge gemeenschap, en een onheugelijk tijdverloop vereenigen, waarin zij bestendig gesproken zijn. Deze talen nu zijn de Levantijnsche, (Arabisch, Hebreeuwsch, Chaldeeuwsch, Syrisch enz.) welke de Schrijver als de spraken van sem's nageslacht erkent: maar ook in die van jafeth's waarschijnlijke afstammelingen, waartoe de meeste Europische talen behooren, heerscht eene kennelijke overeenkomst. Minder bekend zijn ons de Afrikaansche talen, (oudtijds door de Karthagers sterk met Phenicisch, en thans vooral door het Islamtsmus bijna in alles, wat beschaving betreft, met Arabisch vermengd.) De Amerikaansche talen houdt de Heer ypey voor oorspronkelijk van volken
vóór den Zondvloed, waarin hij versterkt wordt door de geheele afwijking dier talen van alle spraken des ouden Halfronds, terwijl zij daarentegen alle met elkander verwant zijn, en eene en dezelfde wet van taalbouw volgen. Dit zal echter wel eene vergissing van den geleerden Schrijver zijn; immers bij den uitnemendsten kenner van dat werelddeel in onze tijden, den beroemden humboldt,

{==397==} {>>pagina-aanduiding<<}
leest men met zoo vele woorden (*), dat alléén de twintig Mexicaansche talen, verre verwijderd van slechts tongvallen ééner sprake te zijn, ten minste even zoo veel onderling verschillen, als het Grteksch van het Duitsch, of het Fransch van het Poolsch, althans wat zeven dier talen aangaat; eene verscheidenheid, te treffender, bij de vele honderde volkstalen der nieuwe wereld, vergeleken met de weinige spraken van Azië en Europa.
De Europische of liever Jafetische talen nu meer afzonderlijk nasporende, oordeelt de Heer ypey, dat het nakroost van magog, waarvoor hij de Scythen houdt, aan de verwante Kimbriërs (Noordlanders) en Duitschers, zoo wel als aan de Grieken en Kelten, bewoners van het zuiden van Europa, den oorsprong gegeven hebbe. Dit niet onwaarschijnlijke gevoelen is ook dat van den Engelschen Aardrijkskundigen pinkerton, die zelfs in den naam van Scythen, Gothen en Geten slechts verschillende wijzigingen van één grondwoord vindt, en die natie ook als de moeder der meeste Europeänen erkent. Zij zou zich vervolgens gesmaldeeld hebben in den Kimbrisch Duitschen en Grieksch-Keltischen hoofdtak. Dit is, in de hoofdzaak, ook het gevoelen van onzen vermaarden tenkate; echter schijnt het ons toe, dat beide Schrijvers de verwantschap tusschen het Grieksch en Keltisch wat te groot stellen; ten minste, dat de verscheidenheid dier talen (het Keltisch toch kunnen wij slechts uit het zoogenaamde Bas- Breton, het Iersch en Schotsch der Hooglanders beoordeelen) veel te groot is, om dezelve bijeen te voegen, gelijk het Kimbrisch en Duitsch, die blijkbaar slechts tongvallen van eene en dezelfde taal zijn. - Behalve de twee hoofdtakken der noordelijke Scythen en Kelten, liet deze groote natie in Azië ook nog een aantal volks achter, van welke de Perzen, wier taal zoo blijkbaar met die der
Duitschers

{==398==} {>>pagina-aanduiding<<}
overeenkomt, moeten zijn afgestamd, zoodat de eene spraak niet de dochter der andere is, maar beiden zusters zijn. - Bij dit gevoelen des Heeren ypey voegt hij nog de opmerking der naauwe verwantschap van het aloude Sanskrit, zoo met het Perzisch, Grieksch, Latijn, als Duitsch, (eerst aangetoond door f. schlegel); eene opmerking, die den onmiddellijken oorsprong onzer Westersche talen uit Indië, waarschijnlijk de wieg der volken, schijnt te bevestigen. - Ten overvloede levert de taal der Prekopskische Tartaren in de nabijheid van de Krim, welke vele woorden heeft, naauw aan het Kimbrisch-Duitsch verwant, een punt van overgang, waardoor men de wandeling der volken uit het Oosten tot de uiterste deelen van Europa vrij nabij kan bepalen.
Uit deze opgave vloeit natuurlijk voort, dat de Kimbrische, Duitsche, Keltische en Grieksche talen, als takken van éénen stam, vele woorden van 't begin af met elkander moesten gemeen hebben, die zij dus niet van elkander hebben overgenomen. Dan, hier doet zich een groot onderscheid op. De Grieken en Kelten, in onderscheidene landen (veelal schierëilanden) gesmaldeeld, en dus minder onderlinge gemeenschap hebbende, de eersten daarenboven met uitheemsche volkplantingen vermengd, konden hunne taal minder zuiver houden, dan de Kimbriërs en Duitschers, wier zwervend leven minder aan spraakverandering onderhevig was. Ook verschilt blijkbaar het Noordsch (Deensch, Zweedsch, IJslandsch enz.) niet dan in dialekt van het Duitsch, gelijk uit onderscheidene proeven bewezen wordt.
De Hoogleeraar eindigt de geschiedenis van dit tijdperk met een zeer lezenswaardig en doorwrocht betoog van de oorspronkelijke overeenkomst der grondwoorden in alle talen, of, om met h. de groot te spreken, ‘dat de oorspronkelijke taal der menschen nergens meer zuiver bestaat, maar hare overblijfselen in alle talen van den aardbodem verborgen liggen.’ Onder de menigvuldige

{==399==} {>>pagina-aanduiding<<}
voorbeelden, hier ter staving van dat vrij natuurlijke gevoelen aangevoerd, zullen wij slechts de volgende opnoemen: ϕλάω, flare, blazen; πάτης, αππα, πάππα, pater, apa (Hongaarsch), padar, vadar (Perzisch), pida, pita, (Sanskrit), pha (Tibetaansch), appa (Singaleesch), ons vader en Kimbrisch fader, - voorts stareh, ster (Perzisch), stern (Prekopskisch), αστὴς (Grieksch), astrum, stella (Latijn), stiern (Kimbrisch), ons star, ster, gesternte; en eindelijk ons wezen, 't welk men, met weglating der min noodzakelijke w, in het Latijnsche esse, het Grieksche εσομαι, ja in het Sanskritsche osmi, osi, osti, (ik ben, gij zijt, hij is) wedervindt.
In de geschiedenis van het tweede tijdperk worden eerst de Duitschers in hunne zeden over 't algemeen, en daarna meer bijzonder de Nederlandsche stammen na den Kimbrischen vloed, de Vriezen, Batavieren, met de daaronder behoorende Kaninefaten, de Sykambren, Tencteren, Menapiërs enz. beschouwd, wier talen alle tot drie of vier dialekten, het Vriesche, Bataassche en Vlaamsche (weldra in elkander versmolten) en het Nederrijnsche, kunnen gebragt worden. Hoogerop heerschte het Nedersaksische langs de Noord- en Oostzee tot in Litthauwen. Het zuiden van Duitschland, te voren mede in zeer onderscheidene tongvallen gesmaldeeld, werd door het bondgenootschap der Alemannen, gelijk in magt, dus ook in taal, naauwer verbonden, en vormde het Hoogduitsche dialekt. Als in het midden tusschen beiden staande, mogen wij zoo wel de Maesogothische, als Frank-Duitsche talen beschouwen, waarvan de eerste zich door de nabijheid bij Griekenland meer naar de Grieksche taal vormde, en uit dien hoofde ook het vroegst beschaafd was. De Heer ypey verwijst naar de vroegere Schrijvers over dit onderwerp, ter aantooning der gemeenschap van het Golhisch met het Nederduitsch, waarvan hij nogtans eene enkele proeve geest. - Daarna worden de Frank-Duitsche, Vrtesche en Vlaamsch Bataafsche dialekten, voor zoo veel daarvan nog eenige bescheiden te vinden zijn, onderzecht, en daaruit opgemaakt,

{==400==} {>>pagina-aanduiding<<}
vooreerst, dat het Vlaamsch-Bataafsch van het aloude Vriesch zeer weinig moet verschild hebben, (blijkens de namen der dorpen in Vriesland, op goo, hem, um, geest, horn en broek uitgaande, en dus met de Vlaamsch-Bataafsche taal verwant); ten andere, dat beide het Vriesch en Vlaamsch-Bataafsch, gedurende het bedoelde tijdperk, ‘niet dat Duitsch waren, hetwelk wij thans Hoogduitsch noemen, maar het oude zuivere Duitsch, waarvan het tegenwoordige Hoogduitsch in zijnen aard geheel is afgeweken.’ Zeer zinrijk, wel is waar, zijn de voorbeelden der aloude taal, door den Schrijver ter staving van dit gevoelen bijgebragt, - Bataven (Batauwers), Kaninefaten (konijnenvangers of vatters), Frisi-a-bonen (Vriesche waterbewoners of waterboeren, daar A oudtijds water beteekende), Marsatii (Marschsaten, moerasbewoners), ert (herthum), praam (framea), gles (barnsteen, naderhand ook glas), Katten (niet Chassen of Hessen, gelijk naderhand volgens den Hoogduitschen tongval, die ss of tz heeft, waar de Nederduitsche tt gebruikt), Sweven (niet Suaben of Schwaben, juist volgens het zachtere Nederduitsche dialekt).
Dan het komt ons voor, dat deze weinige woorden niet alleen geenszins genoegzaam zijn, om eene zoo geheel nieuwe stelling te betoogen, maar dat zij ook even zeer voor het Hoogduitsch pleiten. Immers herthum, erthe, erde, is eene allerzwaarste uitspraak voor aarde, juist zoo gelijk de Hoogduitschers, met weglating der aspiratie en den Latijnschen uitgang, die nog hebben; framea is niet praam, maar eerder pfriem, pfraam; aue is, als een afzonderlijk woord, niet in het Neder-maar wel in het Hoogduitsch bewaard gebleven; marschland heet in Duitschland nog broekland, terwijl die beteekenis bij ons is verloren gegaan; in satten bij Kaninefaten is onze uitspraak tt voor ss wel heerschend, doch de f is althans niet Vlaamsch-Bataafsch, maar Vriesch of Hoogduitsch. Uit de aangevoerde voorbeelden zou dus op zijn hoogst kunnen worden bewezen, dat de oudste Duitsche taal, volgens onze uitspraak, de t of tt en v bezigde, waar

{==401==} {>>pagina-aanduiding<<}
de Hoogduitschers zich van de ss en b bedienen; maar daarentegen pleiten zij voor de harde uitspraak der th in plaats van onze zachte d, en der f of pf, waar wij de p gebruiken. De verdere aangehaalde voorbeelden uit de Salische en Beijersche wetten zijn uit de zevende eeuw, en dus later dan dit tijdperk, toen het verblijf der Franken in Batavië reeds invloed op hunne taal kan gehad hebben, die destijds in Duitschland de heerschende werd. Doch ook hier vinden wij schlus, en dus de hardere Hoogduitsche sch, in plaats der zachte Nederduitsche s. Dit alles moet ons overtuigen, dat de Hoog- en Nederduitsche talen niet over het eerstgeboorteregt behoeven te twisten, maar wezenlijk, zoo verre wij kunnen nagaan, tweelingzusters zijn, waarvan, volgens onzen Schrijver zelven, (bl. 136) de Hoogduitsche of Allemannische scherp, deftig en stout, derzelver uitspraak grof en zwaar, en de uitdrukking lang gerekt, maar daardoor duidelijk, krachtig en zinrijk was.
De Angelsaksische taal, als een oude tak van het Nederduitsch, bijzonder van het Vriesch, komt vervolgens in aanmerking. Dezelve bleef grootendeels zuiver, tot de komst van willem den Veroveraar in de elfde eeuw, waardoor veel Fransch-Deensch in de taal geraakte. (Het is merkwaardig, dat in het Engelsch de eetbare huisdieren zelve, ox, calf, sheep, swine, van Duitschen, en het toebereide vleesch derzelven, beef, veal, mutton, pork, van Franschen oorsprong zijn.) De treffende overeenkomst van het Angelsaksisch en Nederlandsch wordt vervolgens in eene proeve aangewezen, en voorts de invloed getoond, welken de Romeinen, en daarna de Franken, door hun verblijf hier te lande, en door de laatsten zelfs de Galliërs en Grieken, op de vorming der taal gehad hebben; bij welke gelegenheid ook over den oorsprong der Fransche, weleer Romanische taal, gehandeld wordt, als zijnde ontstaan uit een mengsel van Latijn, Gallisch en Franksch, 't welk eerst onder karel den Kalen, in de negende

{==402==} {>>pagina-aanduiding<<}
eeuw, de hoftaal werd, daar de Koningen zich te voren altijd van de Duitsche taal bediend hadden.
Het derde tijdperk begint met de volstrekte vermeestering van ons vaderland, toen onder den algemeenen naam van Vriesland bekend, door de Franken, en de bijna gelijktijdige invoering van den Christelijken Godsdienst. Het komt ons voor, (om dit in 't voorbijgaan te zeggen) dat de geleerde Schrijver de wijze dier invoering uit een al te gunstig oogpunt beschouwt. Hoe heilzaam ook de gevolgen daarvan voor de nakomelingschap mogen geweest zijn, zoo was toch de Evangelie-prediking van willebrord en winfried alles behalve apostolisch, en indien de bekende anekdote van radboudt waar is, moet men waarlijk zijn' afkeer van het Christendom meer aan het onverstand der monniken, dan aan een overschreeuwend vooroordeel voor den ouaerlijken Godsdienst wijten. In allen gevalle strekte de bekeering der Saksers en Vriezen door het zwaard wel degelijk tot oneere van den voortreffelijksten Godsdienst, of liever van deszelfs gewelddadige predikers, niet van die ongelukkigen, welke men op levensstraf tot die bekeering dwong, of liever met den degen in de ribben naar de doopvonte dreef, waar zij in massa asgespoeld werden, en dan Christenen heeten moesten. - Het komt ons ook voor, dat de Heer ypey de zedeleer der monniken uit de negende eeuw (bl. 207) te veel in het licht eener echtchristelijke zedekunde beschouwt.
Hoe het zij, de invloed van het Frankische bestuur, vooral der krachtige regering van karel den Grooten, en ook zelfs van het verbasterde Christendom dier tijden, op algemeene welvaart, beschaving, en taal, is hier beknopt, maar zeer bondig, aangetoond. Karel's verdiensten omtrent de Duitsche taal, die hij zelf, benevens het Latijn, gewoonlijk sprak, waren zeer groot; te meer, wanneer wij de barbaarschheid nagaan, waarin die taal vóór hem gedompeld was, en ook, in weêrwil zijner pogingen, om daarvan eene spraakkunst te doen vervaardigen, en het volk door de geestelijkheid daarin te laten onderwij-
{==403==} {>>pagina-aanduiding<<}
zen, niet dan allengs na zijn' dood verrees. Gelukkiglijk was karel's kleinzoon, lodewijk de Duitscher, die ook het grootste gedeelte der Nederlanden beheerschte, zelf een letterlievend Vorst, en groot beminnaar zijner Duitsche moedertale. Dan, de strooperijen en verwoestingen der Noormannen in Neder-Duitschland (en der Hongaren in Opper-Duitschland) moesten alle pogingen tot aankweeking van wetenschap en taalkennis eeuwen lang achteruitzetten. - Ter vergelijking van de taal der zevende en achtste met die der negende eeuw, en dus ter waardering van karel's en zijner opvolgeren verdiensten, deelt de Hoogleeraar twee fragmenten eener vertaling van isidorus hispalensis en uit een' ouden roman, - en vervolgens één van den vermaarden ottfried mede. (Het komt ons voor, dat dit laatste stuk in beschaving weinig kenmerken draagt, van ruim anderhalve eeuw na de straksgenoemde overzetting van isidorus vervaardigd te zijn, die reeds zeer groote overeenkomst met onze zoo
wel, als met de tegenwoordige Hoogduitsche taal heeft.) Na de weinige verdere overblijfselen der taal uit de negende eeuw te hebben aangevoerd, brengt ons de Schrijver in de dikke duisternis der tiende eeuw, waarin wij niet één geschrift in de moedertaal ontdekken. Met dat al toont de vergelijking van een zegelied op Koning lodewijk III (in 881) door eenen ongenoemden, en notker's vertaling en verklaring der Psalmen (in 1024), dat, zelfs gedurende dit barbaarsche tijdvak, de meerdere rust en toenemende welvaart der ingezetenen, na het ophouden der uitheemsche roostogten, der tale, zoo al niet meer kracht en stoutheid, toch meerdere zachtheid en buigzaamheid bijzetteden, en haar voor ons meer verstaanbaar maakten.
In de twaalfde eeuw (gedurende de elfde was, in weêrwil van gebrek aan ondersteuning der Vorsten, beschaving en taalbeoefening langzaam voortgegaan) begon men algemeen de behoefte van kunsten en wetenschappen te gevoelen. De Zwabische Keizers (de Hoogleeraar schrijft overal Swavische) hebben, zoo 't schijnt, aan de Trouba-
{==404==} {>>pagina-aanduiding<<}
dours van Provence hun dichtvuur ontstoken, en beider oorsprong schrijft de Hoogleeraar aan de Kruistogten toe. Het is onbetwistbaar, dat deze verre togten, vooral door de gemeenschap met de romaneske Arabieren, het dichtvermogen zeer ontwikkeld hebben; de oorsprong der Troubadours, nogtans, schijnt hooger, dan zelfs den eersten Kruistogt, op te klimmen. (Men zie het werk van millot, Histoire des Troubadours.) Kort, maar bondig en fraai, is het verslag dier ontwikkeling van den volksgeest bij onzen Schrijver (bl. 289.) Met de troonbeklimming der letterlievende Hohenstaussische Keizers werd de Zwabische, in stede der Frank Duitsche spraak, de taal van het hof. Hoezeer dezelve mede een tongval van het Hoogduitsch zij, toont echter de Schrijver, hoe van nabij die nog in de elfde en twaalfde eeuwen met het Nederduitsch van dien tijd verwant was. (Recensent kan, uit den mond van een achtingwaardig vriend, uit Zwaben van geboorte, en die zich eenigen tijd hier te lande ophield, hierbij voegen, dat de volkstaal in Zwaben, hoe zwaar ook van tongval, veel meer woorden en spreekwijzen met het Nederduitsch gemeen heeft, dan de Hoogduitsche schrijf- of zelfs de Oppersaksische volkstaal.) De Schrijver deelt vervolgens een paar proeven mede, zoo wel uit de
diplomatieke, als uit de dichterlijke taal van het Zwabische tijdperk. Het verwondert ons, hier, zelfs niet met een enkel woord, gewaagd te vinden van die thans zoo wijdvermaarde verzameling van dichtstukken, onder de namen van Heldenbuch, der Nibelungen Lied enz., meer dan éénen cyclus van oude ridderfeiten omvattende, van den geesel gods etzel (attila) af, door Koning arthur's en des grooten karel's tijden heen, tot op de Kruistogten; verzamelingen, door de Duitschers zoo hoogelijk geroemd, als veelvuldig uitgegeven en verklaard, en wier ouderdom, gelijk onlangs door Duitsche geleerden is getoond, tot de 8ste of 9de eeuw opklimt; schoon de vorm, waarin zij thans voorkomen, uit de tijden der Zwabische Keizers schijnt. Sommige dier geschriften zijn zelfs, volgens de

{==405==} {>>pagina-aanduiding<<}
getuigenis der uitgevers, in den Nederduitschen tongval.
Ten slotte van dit tijdperk vermeldt de Schrijver de onderscheidene lotgevallen van het Nedersaksisch, Nederrijnsch en Vlaamsch, en den gewigtigen invloed der Latijnsche taal, vooral op woorden, tot den eerdienst, regtsbediening en wetenschappen betrekkelijk. - Dan, de belangrijkheid van dit werk eischt, dat wij ons verslag van de drie overige tijdperken tot een volgend No. uitstellen.




Geschichte der Litteratur von ihrem Anfang bis auf die neuesten Zeiten. Von J.G. Eichhorn. IIIter Band, 2te Abtheilung. Göttingen, bey Vandenhoeck und Ruprecht. 1812. (Die Niederlande, von N.G. van Kampen. s. 880-1102.) 8vo.

Het oogmerk, waarmede wij, niet het geheele bovengenoemde werk, uit vele deelen bestaande, en buiten tegenspraak eene allerbelangrijkste onderneming, maar juist dit deel, en meer bijzonder slechts een stuk daarvan, aankondigen, is gemakkelijk te ontdekken. Trouwens, wat kan ter kennis van het geheele werk onder ons meer bijdragen, dan dat wij zien, of en hoe onze eigen litteratuur in hetzelve behandeld is? Te dezen aanzien, nu, geeft het al terstond een zeer gunstig denkbeeld, dat een Hollandsch geleerde, en wel een man van naam en verdiensten, tot deze taak geroepen is. Gelijk wij ons, dus, verblijden, dat de Heer n.g. van kampen ook zijnen naam hiertoe wel heeft willen leenen; zoo strekt het ons tevens tot genoegen, dat wij dien van de Heeren van swinderen en bakker te Groningen, als bijdragers, elk voor een bijzonder vak van letterkunde, in eene aangevoerde noot mogen spellen; terwijl een ongenoemde geleerde, door het verschaffen van een MS. over de geschiedenis der regtsgeleerdheid, zich niet minder verdienstelijk bij dezen arbeid heeft gemaakt.
Het stuk is verdeeld in tijdvakken der algemeene vader-
{==406==} {>>pagina-aanduiding<<}
landsche geschiedenis, met welke de historiekundige Schrijver zijne beschouwing onzer letterkunde in een zeer naauw en zeer belangrijk verband brengt, gelijk ten deele de opschriften zelve dezer tijdvakken doen zien; dus luiden zij:
I. Eerste aanvang der Nederlandsche letterkunde, sedert de regering van philips I van Bourgondie tot op de Antispaansche omwenteling; van 1433 tot 1572. - II. Bloei der schoone wetenschappen, gedurende den Spaanschen krijg; van 1572 tot 1648. - III. Voortgang der natuurwetenschappen, en toenemende ingenomenheid met het buitenlandsche; van 1648-1713. - IV. Omwenteling in de taalkennis en de geneeskundige wetenschappen; teruggang der Hollandsche litteratuur; van 1713-1780. - V. Herleving der Hollandsche letterkunde, en verbetering der godgeleerde studie; van 1780 tot 1810.
Zoo min de Heer van kampen het, zonder hulp, durfde op zich nemen, eene letterkunde te schetsen, die zoo vele onderscheidene takken heeft, meest altijd door geheel afzonderlijke faculteiten en geletterde lieden behandeld; even zoo min, ja nog minder, zou het ons voegen, over de volledigheid en naauwkeurigheid van het geheel, een beslissend oordeel te vellen. De vorm van dat geheel, uit hoofde der even genoemde veelsoortigheid, met eigene zwarigheden te meer worstelende, is voor den kundigen lezer, uit de opgegeven verdeeling, reeds eenigzins te bevroeden. Onze goedkeuring droeg zij, over het geheel genomen, en vooral ten aanzien van het algemeenere, dat met de geschiedenis des lands steeds in verband staat, en door van kampen uit dit oogpunt keurig behandeld is, volkomen weg. Wij meenden, ja, wel eens op herhalingen te stuiten; doch, hoe moeijelijk zijn dezen, in een stuk als dat voorhanden, steeds te vermijden! Eene enkele keer, echter, kan eenige overhaasting mede de schuld van dit gebrek hebben gedragen. Van kampen kent de waardij van zijnen landaard, ten aanzien der geleerdheid, en hij weet die doorgaans in een helder en krachtig licht te stellen. Hij is echter ook voor deszelfs zwakke zijden, voor deszelfs

{==407==} {>>pagina-aanduiding<<}
gebreken, niet blind; en op sommige punten misschien minder voor het vaderlandsche ingenomen, dan velen onder ons te eenemaal zullen billijken Daar het onszelven nog aan zulk een overzigt onzer geheele letterkunde ontbreekt, en dus de Schrijver grootelijks nog het ijs moest breken, zou het onbillijk zijn, denzelven volmaaktheid te vergen. Eene nadere behandeling der take, misschien wel eenmaal, al ware het door deze of gene letterkundige Maatschappij, voor onzen eigen' landaard ondernomen, zal, buiten tegenspraak, eenige gebreken, maar niet min zeker vele belangrijke voorbereiding, uitmuntende baken en wenken, bij hem aantreffen. Wij meenen, vooralsnog, in geene bijzonderheden te moeten treden, die ons noodwendig tot uitvoerigheid zouden verleiden. Komt het stuk, gelijk wij hopen, in handen van Hollandsche lieshebbers, en wekt dit overzigt van de letterkundige verdienste onzer vaderen inderdaad liefhebberij, dan zullen de noodige aanmerkingen wel van tijd tot tijd, ter voegzame plaatse, te berde komen; en blijft het, daarentegen, ongelezen, blijft het algemeen als een uitheemsch, ons vreemd, werk beschouwd, waartoe zouden dan hier vele, toch maar partiéle, aanmerkingen dienen? - Een paar bedenkingen slechts, het stuk, gelijk het hier voorkomt, d.i. voor vreemdelingen bestemd, inzonderheid betreffende, moge men ons vergeven.
Wat toch zal de buitenlander, hij moge dan over onze geleerdheid nog zoo gunstig oordeelen; wat zal hij van onzen aanleg voor juist en diep denken moeten zeggen, wanneer hij, reeds de erkentenis van den Hollandschen Schrijver zelven weg hebbende, dat wijsgeerte dan toch zoo eigenlijk onze zaak niet is, nu verder leest, dat de philosophie van kant bij ons vele en duchtige wederspraak vond, en de beroemde wyttenbach zich aan het hoofd dezer bestrijders plaatste? Immers, juist de schriften van dezen man zijn, misschien alleen, den uitlandschen geleerde bekend; en juist over het Anti-kantiaansch wijsgeerige in die schriften zal hij, vreezen wij, de schouders op-
{==408==} {>>pagina-aanduiding<<}
halen. Althans, de vorm moge nog zoo schoon zijn, de inhoud is voorzeker zoodanig niet, dat het besluit: ‘zoo redeneert de groote wyttenbach, door de Hollanders, ook als philosooph, onder hunne Coryphaeën geteld, enz.,’ gunstig voor de laatsten zou kunnen uitvallen.
Onze andere aanmerking betreft het denkbeeld, van eene geheele gezindheid, in derzelver tegenwoordige denkwijze, gegeven; met geen kwaad oogmerk voorzeker, want bij de Duitschers zou juist dit denkbeeld haar ligt meest aanprijzen; maar strijdig met de waarheid, strijdig met die eere, op welke derzelver meeste en achtbaarste leden gezet zijn. Van het godgeleerde stelsel des Heeren limborch sprekende, prijst van kampen deszelfs vrije, en toch regt Christelijke denkwijze, welke zijne navolgers maar al te dikwijls zouden hebben uit het oog verloren. Tot tweemalen toe, welligt omdat het aan een ander voorbeeld ontbrak, spreekt hij van des tegenwoordigen Hoogleeraars stuk over den Messias, waarvan hij te onregt zegt, dat het niet bekroond is; en schroomt eindelijk niet, te beweren, dat de gezindheid der Remonstranten der Duitsche Neologie zeer gunstig is. Dit nu is, in ons oog, een verwijt, eene aangetijgde blaam voor elke Christelijke gezindheid; en de godgeleerde of stichtelijke geschriften van eenen stolker, van der breggen paauw, stuart, rogge, westerbaen, van teutem, swart, Leeraren op de aanzienlijkste standplaatsen, wederspreken gezamenlijk dat verwijt. Ja, bij eenen der genoemden soms ter kerk zijnde, en hem bij herhaling, met de meeste kracht en ijver, het ongeloof hoorende bestrijden, hebben wij meermalen deze gezindheid als eene soort van buitenpost beschouwd, die, zich niet bemoeijende met de inwendige onrust, des te moediger tegen allen aanval van buiten kampt. Alwat men, in het genoemde opzigt, misschien zou mogen zeggen, is dit, dat, waar vrijheid is, ook wezenlijk of schijnbaar misbruik dier vrijheid pleegt te bestaan. Maar, dubbele lof dan ook hun, die vrij weten te zijn, en niet zondigen!
Jammer, dat de Hollandsche namen en titels, door het

{==409==} {>>pagina-aanduiding<<}
gansche stuk heen, veelal zoo zeer ontsteld, ja dikwijls onkenbaar gemaakt zijn. Hooft b.v. wordt meestal hoost gespeld. Waarlijk, geene eere voor den uitgever, bij wien men zulk eene diepe onkunde in eenigen tak van zijn algemeen onderwerp zich bijna schaamt te onderstellen.




De AEneïs van virgilius; gevolgd door N.C. Brinkman, Wed. C. van Streek. Iste en IIde Zang, 1809. IIIde en IVde Zang, 1810. Te Amsterdam, bij Schalekamp en van de Grampel. Te zamen 208 bladz. In gr. 4to. f 7-:-:

Sedert de allezins gebrekkige vertalingen van vondel en westerbaen, was er nog geene overzetting van het meesterstuk der Latijnsche Dichtkunst, de AEneïs van virgilius, in onze taal verschenen. Vermoedelijk schrikte de hooge volmaaktheid van het oorspronkelijke menigen, anders bekwamen, Dichter af, zijne krachten aan zulk een onnavolgbaar kunstgewrocht te beproeven, van welks verdiensten ook de kiesche voordragt en uitdrukking geen klein gedeelte uitmaken; eigenschappen nogtans, in eene vertaling niet of naauwelijks te behouden. In onze tijden, echter, waarin de Hollandsche Letterkunde met vernieuwden luister te voorschijn treedt, en zich ook in 't bijzonder in het vak van vertalingen uit de Oudheid boven vroegere tijdperken voordeelig onderscheidt, hebben wij schier gelijktijdig twee dichterlijke overzettingen ontvangen, de eene van den Heer p. van winter, n.s. zoon, door deszelfs overlijden onvoltooid gebleven, de andere door de Dichteresse van streek, geb. brinkman, waarvan reeds in 1806 de vier eerste Zangen in octavo formaat uitkwamen, die thans echter in een sierlijker gewaad, en vooral ook naauwkeuriger bewerkt en beschaafd, aan het letterlievend Nederlandsch publiek worden aangeboden.
Eerst was het plan der Dichteresse, delille's vertaling der AEneïs in Nederduitsche verzen over te brengen. Dit was, onzes inziens, eene onderneming, die onzen Zangberg weinig tot eere zou gestrekt hebben. Wij, sedert ruim twee eeuwen in het vak der oude Letterkunde de toongevers van bijna geheel Europa, die althans voor geene Europische Natie in kennis dier Letterkunde behoeven te

{==410==} {>>pagina-aanduiding<<}
zwichten, wij zouden, gelijk men zegt, bij vreemden te markt gaan? Neen! dit duldde de eer onzer Poëzij niet, en ook reeds vóór de eerste uitgave had de Dichteres begrepen, dat eene vertaling, niet van eene vertaling, vooral niet van die van den anders verdienstelijken delille, wier wijdloopigheid somtijds meer naar omschrijving zweemt, maar van het krachtige en nadrukkelijke Latijnsche origineel zelve, eene taak was, die alle hare pogingen verdiende. Gelukkiglijk werd zij daarin door eenige bekwame Kunstvrienden ondersteund, en dus in staat gesteid, de schoonheden van virgilius (wier gemeenzame kennis in de oorspronkelijke taal men van eene Vrouw niet wel vergen kan) te gevoelen, en veelal gelukkig over te brengen. - De uitgave van 1809, door de aanmoediging van vele aanzienlijke Begunstigers in het licht verschenen, is, gelijk wij reeds zeiden, niet slechts in het uiterlijke, maar ook in het wezen der zake, volmaakter dan de eerste, en wij hebben met genoegen verscheidene plaatsen gevonden, die ons uitnemend welgeslaagd zijn voorgekomen. Hoe fraai b.v. en getrouw is de beschrijving overgebragt van de drukte der bouwlieden van het rijzende Karthago, die met de volgende uitnemende vergelijking eindigt: - Quales apes aestate nova etc. Wij zullen de genoemde vergelijking ter proeve overnemen.

Gelijk, bij lentetijd, de Bij in 't frissche groen 
Op kruid en bloemen aast, om jong en oud te voên, 
Den vloeibren honig bouwt, of ook de honigraten 
Met zoeten nectar vult, de zwermende onderzaten 
Van hunne zwaarte ontlast, dan weêr de hommels keert, 
Dit schadelijk gedierte uit hare korven weert, 
Daar ze allen in hun werk dezelfde vlijt bespeuren, 
Hun honig riekt naar thijm en frissche bloemengeuren. 

Slechts de voorlaatste regel: Daar ze allen, enz. valt, zoo wel in kracht als beknoptheid, geweldig af bij het veelbeteekenende: Fervet opus van virgilius. - Ook het overkeurige verhaal van laöcoön's en zijner kinderen dood is, ondanks deszelfs moeijelijkheid van overbrenging, vrij van nabij gevolgd. De beroemde klanksnavolging:

Sibila lambebant linguis vibrantibus ora. 


{==411==} {>>pagina-aanduiding<<}

doet zich ook in 't Nederduitsch aldus hooren:

Zij lekken met de tong, vergistigd en gesplist, 
Al lillend', zich den bek, die, heet van bloeddorst, sist. 

Ook de uitmuntende Episode van andromache in het derde Boek, dat proefstuk van gevoel, is wel bewerkt; alsmede de beschrijving van den Aetna, schoon hier volmaakt dezelfde zin met andere woorden tweemaal herhaald wordt:

De Aetna, 
Die .................. 
Geheele rotsen aan het hart der aarde onttrekt, 
Afgrijslijk krakend, soms vervarelijke stukken 
Van bergen scheurt, door hun zelfs 't binnenst hart te ontrukken. 

Uitnemend wel geslaagd is ook de vertaling van de beroemde beschrijving des Nachts, in het vierde Boek. Wij kunnen niet voorbij, ook dit staaltje van de bevoegdheid der Dichteresse tot het vertalen van virgilius af te schrijven.

't Was nacht, en mensch en dier, vermoeid ter neêr gezegen, 
Genoten 't zoet des slaaps; de rust heerschte allerwegen; 
Geen blad verroerde in 't woud; de baren golfden zacht; 
De sterren hadden reeds haar' halven loop volbragt: 
't Zweeg alles. Veld en vee, en bosch en berg en heide, 
't Veelkleurig voglenheir, dat in vallei en weide, 
In 't water wijd en zijd, langs d'oevers in het riet, 
In doorn of kreupelbosch, een stil verblijf geniet, 
Vergat nu, in den slaap, vermoeijenis en zorgen: 
Alléén de Koningin .... waakt tot den laten morgen. 

Uit het gezegde blijkt, dat wij deze overbrenging der AEneïs voor vrij wel geslaagd, ja wij mogen er bijvoegen, dat wij die voor de beste in onze taal houden. Vraagt men ons echter: of wij het Ideaal eener goede en, zoo veel de onderscheidene aard der talen toelaat, getrouwe overbrenging van dit dichtstuk hiermede verwezenlijkt houden; zoo kunnen wij deze vraag niet toestemmend beantwoorden. Er zijn te vele afwijkingen van het oorspronkelijke, te vele uitbreidingen in plaats

{==412==} {>>pagina-aanduiding<<}
van overzettingen in, om aan den arbeid van Mevr. van streek, hoe verdienstelijk ook, deze getuigenis te geven. Het is niet te verwonderen, dat de vroegere lezing der vertaling van delille, welke het gebrek der langwijligheid (met het oorspronkelijke vergeleken) in geene geringe mate bezit, onze Dichteres buiten haar weten in hetzelfde gebrek hebbe medegesleept, 't welk zij ons echter meer dan de Fransche Dichter schijnt vermijd te hebben; - en daarenboven dwingt de wet van het rijm, voor de nieuwere talen aangenomen, bijna onweêrstaanbaar tot meerdere uitvoerigheid in de voordragt en uitdrukking, dan de Ouden in hunne voetmaat behoefden. Wij zullen, om blijk te geven van volmaakte onpartijdigheid, geene meer of min zwakke plaatsen opzoeken, maar de vertaling van het begin af tot op zeke e hoogte van den eersten Zang met het oorspronkelijke vergelijken:

(Bl. 2. reg. 6.) 't groot Carthaag, 
Beroemd door dapperheid, vermaard door oorlogskunst. 

In deze beschrijving, die tweemaal bijna hetzelfde zegt, is een trek van virgilius weggelaten, die zulks des te minder verdiende, daar hij Carthago vooral kenschetste - dives opum. Waarom dus niet dapperheid b.v. in rijken schat veranderd? Zoo ware de zin nagenoeg getroffen geweest. In de eerste uitgave stond ook:

Der kunsten tempel en verblijfplaats van 't fortuin. 

(Bl. 2. reg. 21.) Haar (juno's) schoonheid werd versmaad door een Trojaanschen herder,
Die door zijn schampre(n) hoon haar voorhoofd bloo(blo)zen ziet.

Dit is verkeerd. Er wordt volstrekt van geen' hoon gesproken, door paris juno aangedaan: spretâ formâ wordt hier slechts van achteraanzetting, minderkeuring harer schoonheid gebruikt; en vooral een schampere hoon! - Dan neen ... wij halen ons woord weder in. Is er wel schamperder hoon op de wereld voor eene vrouw, dan dat men haar den prijs der schoonheid niet geeft?
Het manet altâ mente repostum (één regel hooger) is zwak vertaald door het prozaïsche vers:

{==413==} {>>pagina-aanduiding<<}


Haar verontwaardiging, haar wrok strekt zich nog verder. 


(Bl. 3. reg. 7.) - maar niets, niets doet hen zwichten! 

Hiervan heeft het Latijn geen woord.

(- - 12.) Zou 'k mij verwonnen zien, ondanks mijn felle woede? 

Woede duidt zwakheid aan, waarvan virgilius zelfs het denkbeeld hier verre van juno verwijdert. Woordelijk zegt hij: Zou ik, overwonnen, van mijn opzet afzien?
Het volgende heeft te vele stopwoorden, waar de oorspronkelijke Dichter kort en krachtig is:

(Bl. 3. laatste regel.) Schoot bliksems in zijn borst, dat 't vuur ten monde uit kwam. 

De laatste helst des regels is blijkbaar lam en stootend, vooral bij de Godentaal van mars:

Illum exspirantem transfixo pectore flammas. 

(Bl. 4. reg. 3.) Dat ajax oïleus op den bebloeden top der rotsen in stukken werd gereten, staat niet in het origineel.

(Bl. 4. reg. 6.) 'k Zet (zegt juno) aard en hemel aan, om zich mijn' wraak te wijden; 
Ik moei mij vruchtloos met een handvol volks te strijden! 

De geheele eerste regel, en in den tweeden het vruchtloos en het handvol, heeft virgilius niet; hij zegt: Ik strijd zoo vele jaren lang tegen één volk!

(Bl. 4. reg. 10.) Dus uitte juno zich in 't hevigst van haar woede. 

Al weder woede? Hoe oneindig schooner in 't Latijn:

Talia flammato secum Dea corde volutans. 


(Bl.4.reg. 19.) En dus 't onsiuimig heir in al zijn woen trotseerend, 


{==414==} {>>pagina-aanduiding<<}

wordt van aeolus ten aanzien der winden gezegd. Integendeel heeft het oorspronkelijke:

Mollit animos, et temperat iras, 

Hij verzacht hunne drift, en tempert hunne woede; iets, 't welk vlak tegen trotséren overstaat.

(Bl. 5. reg. 3.) Opdat hun felle woede in 't zwerven zij gestuit. 

Het woord woede schijnt eene lievelingsuitdrukking der Vertaalster. De Dichter zegt alleen: Hiervoor bevreesd, enz. In het volgende vers trotst aeolus de winden weder, ten spijt van virgilius, die hem magt geeft, dezelve binnen te houden, gelijk hij dus uitdrukt:

regemque dedit, qui foedere certo 
Et premere, et laxas sciret dare jussus habenas. 

door de Dichteresse zeer schoon aldus vertaald:

De teugels strakker houdt, of losser golven doet; 

schoon hierin het jussus vergeten, of liever verkeerdelijk door: wanneer hij woedt, is overgezet.

(Bl.5.reg. 12.) Der Goden vader en beheerscher van al de aard 
Beveelt, dat gij de zee ontroert, of wel bedaart. 

Hier schuilt eene onduidelijkheid, die in het Latijn niet gevonden wordt. Immers, men zou volgens de Nederduitsche verzen denken, of dat juno aeolus kwam installéren, althans in zijn' post bevestigen, of dat zij hem iets herinnerde, 't geen hij althans wel diende te weten. Niets van dat alles bij virgilius, waar één woord alle bedenking wegneemt; het is namque, want, en dus het volgende redegevend, waarom juno, de groote Hemelkoningin, den God minorum gentium iets kwam verzoeken, die toch alleen op last van haar' Gemaal regeerde. Door het koppelwoord toch, in plaats van en, ware deze zwari heid gemakkelijk weg te nemen; schoon ons het: of wel bedaart, op het slot, vrij zwak voorkomt, en dedit ook niet volkomen door beveelt is uitgedrukt.

{==415==} {>>pagina-aanduiding<<}


(Bl. 6. reg. 15.) De duisternis des nachts valt op het vlak der watren; 
De dag wijkt; 't weêrlicht blinkt; de donderslagen klatren. 

Hoe sierlijk ook in het Hollandsch deze beschrijving van den storm zij, bij het Latijn haalt zij op verre na niet. Bij voorbeeld hier: wie, die het ijzing wekkende, en zoo volkomen de zaak uitdrukkende,

ponto nox incubat atra;, 
Intonuére poli, et crebris micet ignibus aether, 

kent, zal in de bovenstaande overzetting daarvan een' zweem wedervinden; vooral van het incubat, broeit, van de duisternis even vóór een onweder, ook in onze zoo rijke als juiste moedertaal gebezigd? Waarom dus niet ten minste in regel 15 broeit in stede van valt gebruikt?

(Bl. 7. reg. 9.) Waar nog de Simoïs, in zijn' verschrikten vloed, 
Der helden speer, en helm, en lijken dobbren doet. 

Verschrikte vloed staat er niet, en in plaats van speer staat er schilden, hoezeer anders de plaats fraai vertaald zij. Dit zijn geene beuzelingen; men mag niet eigenwillig, en zonder noodzake, iets bij virgilius voegen, of veranderen.
(Bl. 8. reg. 4 tot reg. 12.) Oront - nog even dobbren ziet. Deze plaats is blijkbaar meer omschrijving dan vertaling; zij drukt in negen regels vijf van virgilius uit, en heeft dus ook menig denkbeeld, dat men te vergeefs in het origineel zou zoeken; terwijl zij, aan den anderen kant, noch van de Lyciërs, die zich in dat schip bevonden, noch van den maalstroom (vortex), die het schip verslond, gewaagt, welke laatste, niet zeer juist, door een' dwarrelwind vervangen wordt.

(Bl. 9. reg. 10.) Ik zweer... Maar laat ons eerst de ontstelde zee bedaren: 
Voor zulk een' schampren hoon zal ik mijn' wraak besparen. 

Het alom-beroemde: quos ego... Sed motos praestat componere sluctus, etc. Neptunus zweert niet bij virgilius; daartoe heeft hij geen' tijd; hij spreekt volkomen gelijk ie-
{==416==} {>>pagina-aanduiding<<}
mand, die, van zijne kracht bewust, en op het punt van toornig te worden, zich bedwingt, om liever het bedorvene weder goed te maken. Ik zou...! doch neen - zegt men in zulk een geval in onze taal.
De volgende regel is ons duister. Voor welk een' schampren hoon zal de Zeegod zijne wraak besparen? Bij virgilius behoeft men dit niet te vragen; hij zegt woordelijk: Na dezen zult gij uwe schuld met zulk eene (ligte) straf niet hoeten. Wij geven dus, onder verbetering, in bedenking, of deze twee regels niet beter aldus zouden zijn overgebragt:

Ik zou... Maar laat ons eerst de ontstelde zee bedaren; 
'k Zal, voor een' tweeden hoon, mijn strenge wraak besparen. 

Of misschien nog juister:

Ik zou... Doch stillen we eerst der golven rustloos woeden; 
Niets zal, herhaalt ge 't feit, u voor mijn wraak behoeden. 


(Bl. 9. reg. 18.) Dus spreekt hij, en bedaart de zee tot in haar' kolken. 

Hier is het tumida aequora, en vooral het grootsche dicto citius, 't welk de Almagt van den God zoo verheven uitdrukt, weggelaten.
Dan, genoeg! Men ziet ligtelijk, dat wij op dezen voet met onze aanmerkingen niet kunnen voortgaan. De verdienstelijke Schrijfster zoo min, als iemand onzer Lezeren, zal daarin, hopen wij, vitlust en haarkloverij vinden; immers niemand, die de waarde van virgilius kent, zal het ongepast oordeelen, dat wij Haar, die de schoone doch moeijelijke taak heeft op zich genomen, dezen Puikdichter aan ons publiek bekend te maken, op sommige afwijkingen opmerkzaam maken, die bijna overal elders meer, dan bij een zoo volmaakt Model, geoorloofd zijn; en dat zij zich vooral de Fransche vertaling van delille, die wel in hare soort fraai, doch te wijdloopig en min getrouw is, niet ten voorbeelde stelle, maar alleen uit de zuivere bron putte, en daarbij de vele hulpmiddelen, door echte letterhelden ten gebruike van dezen Dichter opengesteld, vlijtig beoefene.


{==417==} {>>pagina-aanduiding<<}

Mémoires de Frederique Sophie Wilhelmine de Prusse, Margrave de Bareith, Soeur de Frederic le Grand. Ecrits de sa main. tome I. A Paris, chez F-Buisson. 8vo. pp. 405.

Gedenkschriften, uit eigen hand der aanzienlijkste, belangrijkste, in de staatkundige gebeurtenissen van hunnen tijd naauw betrokkene, en in derzelver geheimen ingewijde personen, zijn, buiten tegenspraak, steeds gewigtige bijdragen voor de geschiedenis; en tevens bezitten zij voor de verbeelding des lezers, die aldus meer onmiddellijk op de plaats, en naderbij tot het inwendige raderwerk der groote staats- en wereld-machine, gevoerd wordt, eene bijzondere aantrekkelijkheid. Deze laatste althans doet zich hier zeer sterk gevoelen, waar niets minder dan eene koningsdochter haren levensloop van de wieg af aan mededeelt, en te dezer gelegenheid het gansche hof hares vaders, met alles, wat naar binnen aan het huisselijk leven, en naar buiten aan het beheer van den staat, zijne rigting en eigenaardige kleur leent, met levendige verwen teekent. Ruim is de stoffe voor het nadenken over het algemeene lot der menschen, over het ijdele van alle wereldsche grootheid, over de bijzondere smarten en grieven der hoogste standen in de maatschappij, over de afhankelijkheid dezer gewaand onafhankelijkste personen van vreemde list zoo wel, als eigen onbeteugelde zinnelijkheid. En geen minder voedsel vindt er de weetgierigheid, al ware het ook maar alleen in de naauwkeurige beschouwing van den stam, in de oplettende waarneming der verzorging en het overzigt van den geheelen kweektuin, waaruit de groote frederik welhaast het achtbaar hoofd verhief. Het is waar, de oorzaken dier grootheid liggen hier, in de opgenoemde voorwerpen, veelal niet voor oogen. Doch, is dit zelve geene leerzame omstandigheid, die althans de oppervlakkige, misschien wel alle stoute uitspraak, ten aanzien van den invloed der uitwendige omstandigheden, en der opvoeding in het bijzonder, op de vorming van den onpeilbaren menschelijken geest, een eerbiedig zwijgen oplegt?
Hetgeen wij thans voor ons hebben, is slechts een eerste deel, zonder dat men bepaaldelijk weet, van hoe velen het zal

{==418==} {>>pagina-aanduiding<<}
gevoigd worden; zijnde, bij de uitgave dezes, naar luid des voorberigts, het geheele handschrift nog niet gevonden. Wij komen hier niet verder dan even na het huwelijk der prinses met hem, wiens naam zij op den titel voert. Deze verdeeling is, in allen geval, zeer natuurlijk, daar het gansche boekdeel om de uithuwing der jonge vorstin, als op een zeker middelpunt, grootendeels draait.
Hare moeder was, gelijk bekend is, uit den huize van Hanover, derzelver vader vervolgens koning van Engeland, en spoedig door zijnen zoon, haren broeder, vervangen. Tusschen het zoontje des laatstgemelden en onze heldin was, in nog zeer vroegen leestijd, door de wederzijdsche moeders een huwelijk afgesproken; op welks voltrekking de koningin van Pruissen altijd ten uiterste gezet bleef; waartegen de koning, haar gemaal, natuurlijkerwijze, ook niets te zeggen vond; dat Engeland, zoo het schijnt, mede wenschte, en - dat echter nooit wilde tot stand raken. De Pruissische ministers, namelijk, en inzonderheid de heer de grumkow, wist dit ontwerp, na op deze dan op gene wijze, altijd te dwarsboomen. Gelijk wij reeds aanduidden, het was deze uithuwelijking, die als de voorname spil van dit deel der levensgeschiedenis der prinsesse van Baireuth kan beschouwd worden; bepaaldelijk dit ontwerp der koningin, dat haar, van de teedere kindschheid af, in eene zee van onaangenaamheden dompelde; deze dwarsdrijverij des ministers, welke den koning tegen zijne gade niet zelden in de ondragelijkste geestgesteltenis bragt; en deze oneenigheid der ouderen, tusschen welke de kinderen volstrekt moesten partij kiezen, en deze ook dadelijk aan de zijde der moeder kozen, welke en onze prinses en haren geliefden broeder frederik de duldeloosste behandeling van den vader (of, bij de minste weifeling, vooral der prinses wederom van hare moeder) veroorzaakte. Zekerlijk moet het mede op de, toen nog wel eenigzins ruwe, Duitsche zeden geschoven worden, dat men hier eenen Europischen koning eene handelwijze ziet volgen, over welke zich, thans ten minste, elk maar eenigzins beschaafd man, ter dood toe, schamen zou. Doch, wien zal het, desniettegenstaande, niet walgen, den jeugdigen frits, reeds eenen bloeijenden jongeling en geenszins zonder verdienste, dagelijks met den stok te zien afrossen, eenmaal
bijkans ver-
{==419==} {>>pagina-aanduiding<<}
worgen, en ook zijne teedere zuster op het punt gebragt, om het slagtoffer der vaderlijke woede te worden.
Inderdaad, het koninklijke paar boezemt alles behalve diepen eerbied in. De drift, de gierigheid, de slingering van het eene uiterste der geesteloosste bigotterij tot het andere der onmatigste brasserij en dronkenschap, benevens klein-verstandigheid en ligte misleidelijkheid, ontsieren in hem ook het goede, dat hij moge bezitten. En in haar hebben wij slechts op te merken de onnatuurlijke jaloezij, wie zelfs de goede verstandhouding tusschen haren man en kinderen hindert; de verachtelijke snapachtigheid, welke, door een kwalijk geplaatst vertrouwen, steeds hare eigene plans omverre werpt, benevens de ongeoorloofdste wraakzucht, ook tegen eigen liefdepanden, om noch genegenheid, noch achting, zelfs voor loffelijke eigenschappen, te kunnen gevoelen.
Men stelt zich gemakkelijk voor, dat het lot der prinses, onder deze menschen en de reeds genoemde omstandigheden, niet gelukkig kon zijn. Doch, wij houden ons overtuigd, dat die voorstelling, zoo wel ten aanzien van den trap als van de hoedanigheid haars lijdens, toch steeds zeer onvolkomen zal zijn. Immers, dat eene vorstin, nu reeds den maagdelijken ouderdom naderende, door eene opvoedster op de in het oog loopendste wijze zou mishandeld worden, de sporen daarvan voor hare moeder niet zou kunnen bedekken, en zich evenwel gedwongen voelen, om het geleden leed te ontveinzen; dat eene koningstelg over honger, over slechte spijs, en zulks door de glerigheid van haren vader, zou moeten klagen; dat eene dochter, en al ware het dan ook maar van den onbeschaasdsten boer, door de blijkbare beginselen eener zware ziekte aangetast, om loutere willekeur, bed en kamer zou gedwongen zijn te verlaten.... deze en andere voorvallen zijn te onnatuurlijk, dan dat iemand daaraan zou kunnen denken.
Dit alles, echter, vinden wij in de opgemelde Mémoires, die gezegd worden, en door den toon zelven aanduiden, met de eigen hand der prinsesse van Baireuth, de eigenlijke heldin der geschiedenis, te zijn geschreven. Zoo anders deze zaak mogt kunnen betwijfeld worden, dan verklaren wij, in den loop en den stijl des verhaals, alle blijken van echtheid, zoo wij meenen, opgemerkt te hebben. Deze stijl is los en bevallig, schoon misschien niet volkomen zuiver van min voegzame en

{==420==} {>>pagina-aanduiding<<}
platte uitdrukkingen. Met eene gemakkelijke hand schetst de doorluchtige Schrijsster zoo wel een karakter, als eene gebeurtenis. Hare openhartigheid, gestrengheid, en daarbij wel eens luchtige trant, in het ten toon stellen der gebreken van ouders, zou, ja, elders een onaangenaam gevoel verwekken; doch, wie kan in zulk een koningshof aan de teedere aandoeningen der nature denken? - Tot nog toe komt zij zelve in geen ongunstig licht voor; zoo min als haar broeder frederik, eenige jeugdige losbandigheid enz., benevens, op het einde, onbegrijpelijkheid te haren aanzien, uitgezonderd. Het spreekt, echter, van zelve, dat hij hier eene aanmerkelijke rol speelt; komende zijne bekende poging om naar Engeland te ontvlugten, met derzelver gevaarlijken en smartelijken nasleep, hier mede voor.
Hoe veel of weinig de geschiedenis, ter opheldering van dit en andere voorvallen van dien tijd, bij deze gedenkschriften zal winnen, durven wij niet stellig bepalen. Het ontbreekt er welligt minder aan licht, dan op vele andere plaatsen. Nutteloos, echter, is deze arbeid zeker niet. En wij danken te meer voor de uitgave, daar het werk reeds voor de algemeene mensch- en wereldkunde oneindig belangrijker is dan menige roman, die ook het voordeel der onderhoudende lectuur op hetzelve niet vooruit heeft. Elk zij dan toch te vrede met eenen stand, die, ieder in zijnen kring, slechts het noodige en verkwikkelijke des levens biedt, en - benijde vooral de grooten niet!




Volledig Leerstelsel van kunstmatige Ligchaams-oefeningen, eene Bijdrage tot de Opvoeding der Jeugd, gevolgd naar het Hoogduitsch van J.C.F. Gutsmuths, Hofraad enz., door Jan van Geuns, A.L.M., Phil. Doct., Predikant bij de Doopsgezinden te Leyden, enz. IIde en laatste Deel. Met Platen. Te Leyden en Haarlem, bij Du Mortier en Loosjes. 1812. XXVIII en 552 Bladz. f 6-15-:

In den jare 1806 ontvingen wij uit de handen des geächten Vertalers het eerste Deel van dit doorwrochte werk, waarin ons een Onderwijzer der beroemde Salzmannsche schole, welke zich althans niet minder op de vorming des ligchaams, dan op die der

{==421==} {>>pagina-aanduiding<<}
ziele toelegt, een aaneengeschakelden cursus van gymnastische oefeningen geeft; een vak, tot nu toe in ons Vaderland bij de Opvoeding weinig of niet behandeld. Wij deden daarvan te zijner tijd verslag. Na zes jaren verschijnt dan ook nu het tweede Deel; voor welke vertraging de Vertaler, in het Voorberigt, verschooning verzoekt, in hope, dat naauwkeurigheid en volledigheid dit lange verwijl zullen vergoeden. En deze eigenschappen moeten wij, met volle ruimte, aan dit werk toekennen, hetwelk, benevens de tot in de kleinste bijzonderheden opgegevene voorschriften, tot dit onderwerp behoorende, ook de Geschiedenis en de Litteratuur (of opgave der Schrijveren) van de meeste stukken behandelt, waardoor het niet alleen te leerzamer, maar ook veelal te aangenamer bij de lezing wordt. Immers eene naakte opgave van gymnastische regelen kan de aandacht moeijelijk levendig houden; en wil daarom de Vertaler te regt, (Voorber. bl. IV) dat men dit boek als een' legger gebruike, om daarin van tijd tot tijd iets wegens het meergemelde onderwerp na te zien. Dan nu wordt ook de gezette lezing, althans van sommige Hoofddeelen, door de ingevlochtene voorbeelden en plaatsen van beroemde Schrijvers, belangrijk en onderhoudend.
De Vertaler had, in de Voorrede tot zijn eerste Deel, beloofd, eene vrije overzetting van dit werk, vergeleken en in zeker opzigt ineengesmolten met de Encyclopedie der Leibesübungen van den Heere vieth, te zullen leveren. Dit plan heeft hij in het tweede Deel vervolgd, en is hetzelve te dezen aanzien nog rijker aan eigen werk onzes Landgenoots, dan het eerste. Vooral in het schaatsrijden, deze geliefkoosde oefening onzer jeugd, herkent men ten volle den Nederlander, en vindt zich onthaald op verzen van de groot, lipsius, huisinga bakker, six van chandelier, westerbaen, le francq van berkhey, bilderdijk en tollens, (wij hadden wel gewenscht, er de schoone Ode van klopstock, der Eislauf, zoo al niet vertaald, dan toch bij vermeld te zien) op plaatsen uit berkhey's Natuurlijke Historie van Holland, en zelfs op een pleitgeding tusschen de Vriezen en Hollanders, over hunne onderscheidene manier van rijden.
De onderwerpen voorts, in dit Deel verhandeld, zijn: Worstelen, Schermen en Zwaardvechten, Klimmen of Klouteren,

{==422==} {>>pagina-aanduiding<<}
Hoepel- en Touwspringen, In Evenwigt gaan en in Evenwigt houden, Schaatsrijden en Sneeuwloopen, Dansen, Baden en Zwemmen, Paardrijden, Gemengde Oefeningen, Handwerken, Oefening der Zintuigen, Algemeene Bedenkingen en Opmerkingen. - Hoe belangrijk ook de meesten dezer onderwerpen, en hoe naauw vereenigd zij ook zijn met het doel dezes geschrifts, zoo hadden wij in sommigen, b.v. het hoepel- en touwspringen, toch wel eenige bekorting gewenscht, die het werk meer ten algemeenen gebruike zou hebben doen dienen.
De Voorrede van dit Deel bevat eene Apologie des Vertalers wegens de veelvuldige hier voorkomende aanhalingen; welke manier hij ten sterkste verdedigt, en volstrekt noodzakelijk keurt, (Voorber. bl. IV-VIII.) Men vergelijke hiermede echter de aanmerking van den Hoogleeraar van der palm, in de Voorrede zijner in 1810 uitgegevene Redevoeringen. - Immers, schoon wij het citéren ook nuttig en noodzakelijk keuren, gelooven wij echter, dat de Eerw. Vertaler de verpligting daartoe wat te ver drijve, door bij elke geschiedkundige zaak, van welk eenen aard dan ook, in proeven, uitkomsten, waarnemingen, wiskundige wetenschappen zelfs, dadelijk aanhalingen te verlangen. Men onderstelt daardoor niet alleen te vele onkunde in den Lezer, maar is ook verpligt, zich altijd met een' stapel van Schrijvers te omheinen, daar, volgens het geöpperde systema, voor elk factum ook eene aanhaling staan moet. Daarenboven zou dan eene compilatie, mits trouw met citatiën uit de bronnen gestoffeerd, de kroon spannen boven een werk vol nieuwe denkbeelden en oogpunten, maar welks Schrijver de gebeurtenissen, die hem volledig bekend waren, niet op nieuw nagezien, en ook bij zijnen Lezer als bekend ondersteld had. Dit echter in 't voorbijgaan. Ook hier, gelooven wij, is de middelweg de verkieslijkste.
Wij kunnen van deze Voorrede niet afstappen, zonder den Vertaler hartelijk dank te zeggen voor de mededeeling van eenige schoone plaatsen, tot zijn onderwerp betrekkelijk, uit eene Overzetting van homerus, door wijlen den letterlievenden en kundigen Dr. h.g. oosterdijk, zijn Eerw. door den Heer j. de vries ten gebruike ter hand gesteld. Elk onzer Landgenooten, die prijs stelt op fraaije Vaderlandsche voortbrengselen, en die tevens de beoefening en navolging der Ouden voor onmisbaar houdt, zal gewis met den Eerw. van

{==423==} {>>pagina-aanduiding<<}
geuns verlangen, dat een zoo uitgebreid, en tevens zoo welgeslaagd werk, als de Vertaling der Ilias en Odysséa door den Heer oosterdijk, spoedig in zijn geheel het licht zie. Mogen wij daartoe den kundigen de vries, (waarschijnlijk bezitter, of althans bewaarder, van dezen letterschat) in naam zijner zucht voor de Vaderlandsche Dichtkunde, uitnoodigen! - Wij zullen, om den Lezer over ons gunstig gevoelen nopens dit werk te laten oordeelen, hem daaruit ter proeve de beschrijving van den dans, op het schild van achilles afgebeeld, (Ilias XVIII.) voor oogen stellen:

Vulkaan, die op dit schild al zijn vernuft laat spelen, 
Verbeeldt hier naast een' dans, gelijk in alle deelen 
Aan dien, dien dedalus, in cnossus fraaije stad, 
Weleer voor ariadne, uit gunst, ontworpen had. 
Men ziet er, hand aan hand, de beide kunnen dansen; 
De maagden zijn gekroond met frissche bloemenkransen, 
Gestrengeld in het haar, en feestig aangekleed 
In fijner linnenstof dan immer was gereed, 
Terwijl de knechten 't oog door 't glansrijk kleed behagen, 
En gouden zwaarden in hun zilvren riemen dragen. 
Dan draait de dans in 't rond; de voeten, welgeleerd, 
Bewegen zich gelijk, terwijl de dans zich keert, 
Eerst langzaam omgedraaid, dan vlugtig rondgevlogen, 
Niet anders als een rad, dat, schielijk ombewogen 
In 's pottebakkers hand, wordt op de proef gesteld; 
Nu wordt de ronde kring bewogen, dan weêr snelt 
De een naar den ander' toe; 't schijnt alles hier te zweven. 
De welgeschikte dans is, in het rond, omgeven 
Met talrijk volk, hetwelk, met wonder kenbre vreugd, 
Zich streelt in 't zoet vermaak der huppelende jeugd. 
Vooral valt ieders oog op twee, die, onder 't zingen, 
In 't midden van den kring, met snelle passen springen; 
Tot algemeen gejuich en lieflijk koorgeluid 
Het schuldeloos vermaak der blijde jeugd besluit. 






{==424==} {>>pagina-aanduiding<<}

Raadgevingen aan mijne Dochter, door J.N. Bouilly. Uit het Fransch, door M. Stuart. IIde Deel. Te Amsterdam, bij E. Maaskamp. 1812. In 8vo. 227 Bl. f 2-:-:

Plaatsgebrek verbiedt ons voor tegenwoordig, het tweede deel van dit voortreffelijk werkje uitvoerig te vermelden. Hoezeer onze herhaalde aankondiging, zoo van het oorspronkelijke als van de vertaling, en vooral de naam des Eerw. vertalers, zulks overbodig maken, worden wij anders door den bevalligen verteller daartoe als van zelve uitgelokt. Tot dit weinige, echter, ter aanduidinge van de leerzame strekking der onderscheidene verhalen, moeten wij ons ditmaal bepalen:
I. De Zakblaadjes van Florian doet der lieve sekse levendig gevoelen, hoe eene schoone leest en zachte zeden eener vrouwe bekoorlijkheden bijzetten, die geen vernuft haar kan schenken. - II. De drie Kunstvakken moet haar de les inscherpen, dat de volmaking van ééne begaafdheid, boven den dwazen waan van op alle te willen aanspraak maken, verre verkieslijk zij. - III. De Roman-zucht leert het gevaar der naäping van het belagchelijke voor jonge lieden, en alzoo het belangrijke van eene goede keuze in hen, wien derzelver opvoeding wordt toebetrouwd. - IV. De Bal-Collecte schetst, in het treffend voorbeeld van den Kardinaal de belloy, het voortreffelijke der weldadigheid boven enkel zingenot, en de zaligheid der gelukkige vereeniging van vermaak en deugd. - V. De Dochterlijke Heldenmoed tracht, in een historisch verhaal, ook de teedere kunne met zekere sterkte van geest te wapenen, en haar den moed, de koelbloedigheid en gelatenheid, als het zekerste redmiddel in gevaren, aan te prijzen. - VI. De Inbeelding, eindelijk, waarschuwt, op de nadrukkelijkste wijze, tegen den zotten eigenwaan, die zich verheft op verdiensten, welke men niet bezit, en daardoor zichzelven bespottelijk maakt in zijnen kring, en verachtelijk in het oog van verstandigen.
Moge dit werkje, blijkbaar voor de hoogere klasse bestemd, dan ook dáár vooral veel gelezen, en wel met dadelijke toepassing en nut gelezen worden!


{==425==} {>>pagina-aanduiding<<}

Beoordeeling.

Christelijk Zondagsboek, of stichtelijke Overdenkingen op alle Zondagen in het Jaar; door J.L. Ewald. Uit het Hoogduitsch. Te Amsterdam, bij J. van der Hey. In gr. 8vo. 651 Bl. f 4:10-:

Wederom een geschrift voor den godsdienstigen, te zijner stichting, vooral op den zondag, bestemd. Wij vertrouwen het geldt ook ons, wat de Schrijver in het voorberigt aangaande zijne landgenooten zegt: dat vele Christenen vooral op dien dag iets stichtelijks verlangen te lezen; en, hoewel het ook bij ons aan geene daartoe geschikte, uitnemend geschikte werken en werkjes ontbreekt, is het volkomen waar, dat de stichting voor verschillende lezers zeer onderscheiden is, en, voegen wij er bij, ook in verschillenden tijd; zoodat eene ruime en afwisselende keuze nuttig is, en wij ieder te dien einde welgeschreven werk voor eene aanwinst rekenen voor het beste gedeelte van het lezend publiek.
Dit werk is deszelfs oorsprong verschuldigd aan Leerredenen, door den waardigen ewald gehouden, en nu door hem tot Overdenkingen omgeärbeid; het is in 52 zoodanige Overdenkingen afgedeeld, en behandelt de Bergleerrede van den Zaligmaker, of liever rigt zich naar dezelve, in de 47 eerste; terwijl de 5 volgende Joh. X:27, 28. Gen. XXVIII:16-22. Rom. VI:14-23. VIII:1-11. en 24-27. ten opschrift hebben. Het rigt zich naar dezelve, zeggen wij, alzoo wij hier niet zoo zeer uitlegkundige behandeling, als wel voor den tegenwoordigen lezer geschikte, gemoedelijke aanwijzing en opwekking aantreffen. Wat er tijdelijk en plaatselijk in de Bergleerrede wezen moge, de zin en het gevoelen, merkt ewald te regt aan, van alle Christenen te allen tijde moet toch dezelfde

{==426==} {>>pagina-aanduiding<<}
wezen; alzoo is dit gedeelte van 's Heilands onderwijs voor alle Christenen dierbaar onderrigt; en, schoon men ter verklaring van den tekst zich elders vervoegen zal, kan zich echter geen Leeraar, die over eenig gedeelte van de Bergleerrede prediken wil, beklagen over den tijd, dien hij aan het lezen dezer stichtelijke Overdenkingen besteedt; daar hij zeer vele en dikwijls zeer treffende wenken vinden zal van hetgeen voor zijne toehoorders bruikbaar en het nuttigst is, en hij gaarne den waardigen Schrijver den juisten weg, dien hij kiest tot het hart, af zal zien; terwijl het verstand tevens overvloedig en gezond voedsel vindt. Ook de ophelderingen van den tekst kenmerken den bekwamen en oordeelkundigen man; hoewel de aard van het werk hier het geven van eene keuze, en de voordragt der gronden, die 's Schrijvers keuze bepaalden, van zelve belet.
Als Boekbeöordeelaars hebben wij op het werk, naar deszelfs aanleg, niets te zeggen; als Leeraars lazen wij het met genoegen, wegens zoo menigen vruchtbaren wenk; en als Christenlezer danken wij Schrijver en Vertaler hartelijk voor de overvloedige stichting.
Gaarne gaven wij eene Overdenking in haar geheel; wij doen het echter met eenige bekorting.
‘Matth. VII:6. En geeft het heilige den honden niet, noch en werpt uwe peerlen niet voor de zwijnen; op dat zij niet t'eeniger tijd dezelve met hunne voeten vertreden, en zich omkeerende u en verscheuren.
Woorden, die zelden regt verstaan, dikwerf kwalijk uitgelegd en misbruikt worden. Goede, zachte menschen, welke de woorden van de gestrengheid des regters in derzelver uitgestrektheid gevoeld hebben, vinden het zeer opmerkelijk, dat jezus, juist achter deze krachtige aansporing tot liefde en inschikkelijkheid, zulk een hard woord laat volgen. Het is nogtans zeer natuurlijk, dat hij het juist hier zegt; het staat hier op de regte plaats. Het zoude den Christen tot eenen dwazen dweeper maken, indien hij niet slechts niet oordeelen, niet hard en onbillijk de verkeerdheden der menschen mogt beoordeelen, maar ook zoo

{==427==} {>>pagina-aanduiding<<}
wilde te werk gaan, alsof er geene booze, verkeerde menschen waren. Jezus gebruikt juist de voorzigtigheid om aan zijne volgers te gebieden, niet iets omtrent hen te doen, maar iets na te laten. Hij toont hun de noodzakelijkheid om voorzigtig te zijn, met betrekking van eene grootere heiligheid, bij de haters en verachters der heilige waarheid. - Wie zijn nu deze haters? en hoe zal men met betrekking tot hen handelen? Waarom zal men het heilige in hunne tegenwoordigheid terug houden? Is het niet eene verloochening van iets, als men om hunnentwil verbergt, 't geen ons het meest belangrijk en dierbaar is? Deze vragen moeten noodwendig bij het lezen dezer woorden bij ons opkomen. - In den Bijbel, zoo wel als in andere oude boeken en gesprekken, wordt aan de dieren zekere eigenschappen toegekend, zoo dat men bij de benaming der dieren reeds weet, van welke eigenschappen gesproken wordt. Men weet, wat door het beeld van een schaap, zwijn en slang wordt uitgedrukt; dus ook, wat hier het beeld van een hond wil beteekenen. Men verstaat er door stekelachtige, twistzieke, ligtgeraakte menschen, die gaarne willen twisten, smaden, lasteren, vervolgen. Onder de benaming van een zwijn, denken wij aan zinnelijke, dierlijke menschen, bij wien alle lust voor het edele en groote ontbreekt, die er alleen op zien, of iets voor het zinnelijk genot dienen kan, en alles verachten, wat hierop geene betrekking heeft. Om het zinnebeeld nog gepaster te vinden, moeten wij ons herinneren, dat de zwijnen bij de Joden onreine dieren waren, die men niet in het heiligdom mogt laten komen. - Wij moeten deze menschen niet beöordeelen, niet verdoemen; maar men moet hun ook niets openbaren, hen in het heilige niet laten inzien, hun geene Christelijke waarheden, bevindingen mededeelen. Voorzeker, er zijn menschen, die
wijzer willen zijn dan jezus, die zich overtuigd houden hen iets op te dringen, het goede willen opdringen, zonder eenen hoogeren wenk. Neen, dat moet gij niet! Jezus ging niet naar herodes, ofschoon hij hem reeds lang begeerd had te zien; en wanneer hij op het einde van zijn leven voor

{==428==} {>>pagina-aanduiding<<}
hem komen moest, sprak hij geen woord over de heiligste waarheden met hem. Neen, de Goddelijke waarheid, welke u verlicht, verwarmt, bezielt, is een heiligdom! Gij moet aan menschen, die vijanden der waarheid zijn, die niets van dezelve willen weten, die er over twisten, u zouden vervolgen, zonder het minste voordeel voor de zaak, geenszins zulke waarheden openbaren en daaraan prijs geven. De Goddelijke waarheid is eene kostbare parel! Gij moet dezelve aan geene zwijnen voorwerpen: wat weten die er van? zullen deze dezelve weten te waarderen? - Neen, zwijg in zulk een geval, gelijk jezus voor herodes zweeg. Toon door uw stilzwijgen, dat gij hier niet spreken wilt, omdat het de plaats niet is om te spreken. Zijt niet onvriendelijk, - spreek over andere zaken, betoon allerlei beleefdheden, waar gij kunt, maar spreek van het heilige niet; trouwens mij dunkt, dat reeds een natuurlijk gevoel ons hiertoe moet aanzetten. Het zoude toch ongepast zijn, om over de heiligste vriendschap te spreken, waar men met alle vriendschap den spot drijft, of zich uit te laten over de heerlijkheid in de Natuur, waar men geenen zin voor dezelve heeft! om het gevoel des harten uit te storten bij menschen, wier hart slechts eene groote spier is, die het bloed in beweging brengt! Zou men van het allerheiligste spreken, waar het niet verstaan wordt, waar men geenen smaak voor hetzelve heeft, noch hebben wil? Neen, het is reeds bezwaarlijk, om er met lieve, goede menschen over te spreken, die er geen bijzonder belang in stellen, wanneer men zulks ambtshalve verpligt is; hoe onmogelijk is het dus, zulks te doen met de zoodanigen, wier karakter hiertoe zoo weinig overhelt! - De reden wordt hier opgegeven, waarom men voorzigtig wezen moet bij zulke menschen; “omdat zij zich zouden omkeeren en ons verscheuren.”
Men berokkent zich hierdoor lijden en vervolging, zonder dat er eenig goed door veroorzaakt wordt. Zijn de omstandigheden en gesteldheid der dingen thans zoodanig, dat geene uitwondige vervolgingen plaats kunnen hebben, de inwendige zullen zeker niet wegblijven. Indien gij al jaren lang zweegt

{==429==} {>>pagina-aanduiding<<}
en niet weder in den ouden toon vervielt, zij zouden het u toch geenszins vergeven, dat gij u eens zoo warm hadt uitgelaten, gelijk gij ook bij alle voorkomende gelegenheid uwen ijver voor het heilige niet wildet afleggen; zij zouden zich van u afkeeren, niet uit boosheid, maar met een billijk gevoel van uwe meerdere waardij der ziel; zij zouden de goede gedachten van u bij anderen vertreden, en uw naar mededeelende liefde smachtend hart zou eenzaam staan op den weg des levens. Alle uwe vatbaarheid voor liefde, uw beste wil, uwe ongeveinsde liefde en verdraagzaamheid zouden u niets baten; zij achten u hoog van de zijde van uw hart, al is dit niet zoo ten opzigte van uw verstand, - maar het verstand heeft tegenwoordig die toenadering noodig: wat zullen zij dus met u? - zij keeren zich van u af, en gij staat alleen, arm aan de reinste genoegens der vreugde voor een hart, dat God voor de liefde geschapen heeft, - en wel radeloos arm, wanneer misschien ook uwe beste, met u gelijkdenkende broeders naar Gods wil zich van uw hart moeten afscheuren! Op deze wijze kan ook nog thans uw geluk vertreden worden, wanneer gij het heilige mededeelt. - Merkt gij hier niet uit, hoe zeer jezus van alle dweeperij verwijderd was? Neen, de Christen moet zich niet aan het lijden opdringen, en dan zeggen: ik lijd om Gods en Jezus wil! Dán slechts, wanneer gij er toe geroepen wordt van zulken, die regt hebben om er u toe te vergen, wanneer en daar het uwe roeping medebrengt, moet gij van dit heilige spreken. - Gij meent misschien, dat Goddelijke waarheden op dierlijke menschen zouden kunnen werken? Neen, Goddelijke waarheden zijn paarlen, en hoe zoude men deze voor de zwijnen werpen? Zij zouden dezelve in
het slijk vertreden, omdat zij derzelver waarde niet kennen! Bij elken uitroep des harten: “Eli, Eli, lama sabachtani!” zal het zijn: “roep elias!” men zal u hier eene geheel vreemde, aan u in het minst niet eigene zaak toeschrijven; men zal u eene afgoderij, bijgeloof of iets dergelijks toeschrijven, 't welk onmogelijk in uwe ziel vallen kan. - De vereeniging van

{==430==} {>>pagina-aanduiding<<}
den Christen met christus is een beeld der heiligste, innigste vereeniging, een zinnebeeld van het huwelijk, van de betrekking eenes bruidegoms tot zijne bruid. - Laat slechts van verre iets van deze innerlijke vereeniging merken, zij zullen voor u zelven en voor anderen deze waarheid verontreinigen; zij kunnen maken, dat het u zelven zoude walgen, dat het voor u en voor anderen geene heilige waarheid meer blijft; zij zullen dezelve in het slijk vertreden, en haar voorzeker bevlekken: wel nu, wie ziet gaarne het heilige bevlekt, al benadeelt dit deszelfs waarde niet? - Dan, zoude zulks niet eene verloochening van het heiligste, dat men kent, wezen, indien men daarvan zwijgt, hetzelve verbergt? Neen, met luider stem en openlijk moet en moogt gij belijden, waar eene ongezochte gelegenheid zich aanbiedt, wat god, jezus, Christendom, gebed, uitzigt in de eeuwigheid, vriendschap en elk genot, dat tot edeler doel leidt, voor u is, welke waarde het heeft. Als er over gesproken, mede gespot, als hetzelve verachtelijk gemaakt wordt, dan moogt gij uwe afkeuring betuigen, tegenspreken en henengaan, dit is uw pligt! Maar den menschen de Goddelijke waarheden, het gebed en iets van het Christendom te willen opdringen, dit is geenszins pligt; het strijdt veel meer tegen het voorbeeld van jezus. Hij sprak slechts van Gods rijk, van deszelfs groote verwachtingen en beloften, van het oogmerk zijner zending, als men dit hooren wilde; maar zeide er ook niets van, wanneer men geene ooren had om er naar te luisteren. Als men anders handelt, dan jezus deed, schijnt men in den waan te verkeeren, dat men willekeurig de menschen tot het Christendom brengen kan. De behoeste van anderen is slechts een wenk, dat wij iets moeten doen.’

Wij eindigen onze aankondiging van dit stichtelijk werk met de woorden van den Schrijver: ‘Ook dit geschrift ga in de wereld, en worde gevonden en gebruikt van den genen, voor wien het iets zijn kan!’ en wij wenschen hartelijk, zoodanige zullen er vele zijn.





{==431==} {>>pagina-aanduiding<<}

's Menschen Gelei- en Beschermengelen; eene Leerrede van Joannes Decker Zimmerman, Evang. Luthersch Predikant te Utrecht. Te Utrecht en Amsterdam, bij F.D. Zimmerman, geb. Fortmeijer, en J.C. van Selm. 1812. In gr. 8vo. 32 Bl. f :-5:8:

Dit is de titel van eene derde afzonderlijke Leerrede, door den Eerw. zimmerman in het licht gegeven. De twee vorigen zijn reeds elders, meer of min gunstig, gerecenseerd. Het kan niet dan aangenaam wezen, wanneer men waarneemt, dat een jong Auteur van de gegronde en bescheidene aanmerkingen op zijnen arbeid een nuttig gebruik weet te maken; en dit is hier het geval.
Het onderwerp, 's menschen Gelei- en Beschermengelen, is zeker aanlokkende en belangrijk. ‘In den smaak, zoo als wij hetzelve opvatten, (zegt de Leeraar) maakt dit geen afzonderlijk leerstuk uit; maar staat in een naauw verband met een allergewigtigst leerstuk, 't welk het slechts meer zinnelijk voorstelt en daardoor geschikter maakt, om het hart te ontvonken; het leerstuk namelijk van de Voorzienigheid, waarover wij nooit genoeg kunnen nadenken.’ De behoorlijke toelichting van den tekst, - eenige aanmerkingen over 's menschen Gelei- en Beschermengelen - en de gedachten om dezelve toepasselijk te maken: zie daar de natuurlijke verdeeling van dit geheele opstel. Wat den tekst zelven betreft, dezelve is, naar onze gedachten, zeer geschikt voor des Leeraars oogmerk. Hij heeft dien, over het algemeen, vrij naauwkeurig, zonder noodeloozen omslag, uit de geschiedenis, de gewoonten des lands, en de zeden van dien tijd opgehelderd, doormengd met zoodanige zedekundige aanmerkingen, welke in het voorbijgaan tot stichting kunnen dienen, zonder den loop der gedachten af te breken. De tekst is met oordeel uitgekozen, terwijl het afzigtelijk geval met de inwo-
{==432==} {>>pagina-aanduiding<<}
ners van Sodom, van vers 4 tot 11, door den Eerw. zimmerman als ongemerkt is voorbijgegaan; waarvan hij echter het noodige tot zijne bijzondere bedoeling, in eene aanspraak van de Engelen aan Loth, in eene min of meer moderne omschrijving heeft vervat. Omtrent dit laatste zou bij den opmerkenden ligt eenige bedenking kunnen vallen. Dit heeft de opsteller gevoeld, en eene korte aanmerking aan den voet der negentiende bladzijde geplaatst, welke misschien wel der moeite waardig is, dat wij ze hier inlasschen: ‘Deze omschrijving is niet in den geest dier oude, eenvoudige tijden,’ zal men zeggen, - ‘en ik beken het; maar zeker is zij in den geest der volmaaktere Christelijke openbaring. Onze Bijbelverklaringen bij het volksonderwijs behooren steeds de laatste
tot een rigtsnoer te nemen. Wij moeten trachten, niet zoo zeer aartsvaders of Joden, maar leerlingen van Jezus te vormen. Een uitmuntend voorbeeld ook hieromtrent is, mijns bedunkens, de beroemde van der palm.’
Over de Engelen zelve heeft de Eerw. zimmerman te regt aangemerkt, dat, in eenige plaatsen in den Bijbel, het woord Engel in sommige gevallen eene bepaalde soort van schepselen van hooger rang en aanleg, dan van ons menschen, beteekent; echter, doorgaans, alles, wat tot zeker einde van God komt, alles, wat Hij zendt, ook volgens de oorspronkelijke kracht van het woord, zoo als blijkt uit Psalm CIV:4, Haggaï I:13, en allerklaarst Psalm XCI:11. ‘en op dien grond noemen dan ook wij Engel alles, wat ons weldoet; want alles, wat ons weldoet, komt van God, die het over ons beschikte. Hier is het een boom, wiens lommer ons verkwikt; dáár een zonnestraal, die ons weldadig koestert; elders een mensch, die ons van de eene of andere verlegenheid uithelpt; elders een zamenloop van omstandigheden, waardoor wij tot onverwachte voordeelen geraken.’ Men ziet hier klaar, dat de Redenaar zich van eene geoorloofde kunst bedient, om ons van het gevoelen, alsof elk mensch zijnen bijzonderen Beschermengel zou hebben, af te leiden. On-
{==433==} {>>pagina-aanduiding<<}
der deze verschillende dingen is toch eenig onderscheid, voor zoo verre zij tot ondersteuning van ons onderhoud en leven medewerken; of in onzen uiterlijken staat en toestand merkelijke veranderingen te weeg brengen; of ons, door een' meer of min verrassenden zamenloop, voor gevreesde onheilen bewaren. ‘Laten wij deze laatste soort inzonderheid Engelen noemen!’ zegt de Schrijver: ‘en dan heeft ieder mensch er niet één; maar duizenden.’ En nu zijn wij met onzen Leeraar in zee; nu kunnen wij hierop alles borduren, wat aan onze bedoeling dienstbaar is; nu worden wij opmerkzaam gemaakt op de ‘Engelen onzer kindschheid, onzer jeugd, van onzen mannelijken leeftijd, eindelijk van onzen ouderdom, - van onze welvaart, van onze vriendschappen, van onze godsvrucht; Gelei- en Beschermengelen, rijk in aantal, en van allerlei gedaanten;
goede Engelen, die, in den naam van God, ons overal omringen, overal volgen, overal geleiden, overal trachten wel te doen, en te houden in de sporen des voorspoeds, des vredes en der vroomheid.’ Zoo worden wij ook door hen niet zelden op onderwerpen gebragt, ‘waarvan wij nu, voor het geheele volgende beloop onzes levens, de gewigtigste voordeelen trekken. Een enkel woord, dat een mensch, dien wij maar ééns, en nu ook voor het laatst, zien, ons toespreekt; en de Engel, die ten aanzien van ons tijdelijk welzijn ons beschermt, is dan een vreemdeling, dien wij met Loth herbergen, of een reiziger, dien wij met hem ontmoeten.’ En deze denkbeelden worden nu door onzen Leeraar verder ontwikkeld en uitgesponnen. Maar ook zijn somtijds de Engelen beschermers onzer deugd; hetgeen gestaafd wordt door de getuigenis van Paulus, Hebreën I:14, ook door onze ondervinding. ‘Wat zouden wij zijn, bijaldien ons niet dikwerf de Algoedheid, op eene bijna wonderdadige wijze, voor misstappen bewaard had? Hoe menigmaal hadden wij dezelve reeds in den zin, maar het kwam er niet toe; en waarom niet? Et trad dan weder een Engel in het midden, die onze aandacht afleidde, of onze hand

{==434==} {>>pagina-aanduiding<<}
terug trok, of het gevaarlijk voorwerp van ons verwijderde, of ons hart heiligde, zoo dat wij plotselijk tot inkeer kwamen, en met eenen Jozef uitriepen: Zou ik zulk een groot kwaad doen, en zondigen tegen God? En ook deze soort van Engelen komt tot ons onder verschillende gedaanten, en werkt op onderscheidene wijzen. Gods bliksemschichten zijn soms zijne trawanten, die den verharden zondaar doen verschrikken voor het oordeel van den Ontzettenden, die ze uitwerpt; en op een' anderen tijd zijn het 's hemels vriendelijke zonnestralen, die een' warmen gloed van dankbaarheid verwekken in het hart, dat reeds bereid stond, om zijnen hemelschen Vader te vergeten. Of onze Engel is de traan van een' nooddruftigen, die eindelijk, daar wij hem alreede met onbarmhartigheid bejegenden, ons vermurwt; of de komst en toespraak van iemand, dien wij hoogachten; of een woord uit den Bijbel, of eenig ander boek, dat ons in den zin schiet, en op ons hart werkt; of bijzonder eene enkele invallende gedachte aan Jezus Christus, den opperste der Engelen, den Zoon, den eerstgeboren gezant van den Vader. Engelen, geheele heerscharen van Engelen, omringen ons altijd; zijn altijd voor ons in beweging en werkzaam; bewaren ons, als wij alleen zijn, en in gezelschap; in de bezigheid en in het genot; in de vreugde en den druk; bij ons waken, bij ons slapen; en waar wij zijn, en wat wij doen, overal en steeds wordt aan ons bewaarheid de verzekering van Gods woord: De Engel des Heeren legert zich rondom de genen, die Hem vreezen, en helpt hen uit.’ - Doch wij zouden verlokt worden, om te veel uit te schrijven. Ten slotte voegt er de Schrijver nog bij, een paar aanmerkingen, om ons tot dankbaarheid voor die hulpbetooning, en de volharding in den strijd ter deugd, aan te moedigen.
De stijl komt ons, over het algemeen, vrij vloeijende, en de taal vrij zuiver voor. Alleen moeten wij onzen Schrijver herinneren, om het tusschenvoegend woordje maar (sed) nimmer in dien zin te gebruiken, waarin het zoo

{==435==} {>>pagina-aanduiding<<}
dikwijls bij hem voorkomt; bij voorbeeld: den weg maar te vervolgen; hij liet ze maar niet voorbijgaan; ze moesten maar met hem medegaan; ik zou maar zijn bezweken van vrees, - dat altoos plat klinkt, en ligtelijk door slechts of alleen kan vervangen worden.
Recenfent heeft zich voorheen meermalen beklaagd, dat men ons met zulk een' verschrikkelijken vloed van matige en zelfs sobere predikatiën overstroomde. Doch, wat er ook nu de oorzaak van zij; ook misschien daarin te zoeken, dat een lot, rank van deunheid, (gelijk het de Drossaard hooft noemde) den liefhebberen van ter zijde aangrimt; genoeg is het, dat er ook uit dit kwaad iets goeds voortsproot; dat men ons met dergelijk nutteloos werk niet meer lastig valt. Alleen de meesters in de kunst kunnen zich in dit vak bij ons publiek aangenaam maken, en op een gunstig onthaal rekenen. Zelfs eene enkele Leerrede, al is ze niet voor bijzondere plegtigheden geschikt, indien slechts tot ware stichting en met smaak opgesteld, zal men altoos gaarne willen lezen; en dit strekke ter aanmoediging van onzen Lutherschen Kerkleeraar, om zijnen nuttigen arbeid niet te laten varen.

Nieuwe Verhandelingen van het Genootschap ter bevordering der Heelkunde, te Amsterdam. IIden Deels 1ste Stuk. Te Amsterdam, bij R.J. Berntrop. In gr. 8vo. 92 Bl. f 1-:-:

Dit stukje bevat eenige heelkundige waarnemingen, aan het Genootschap toegezonden, en waarvan er vele de uitgave wel verdienden. De eerste, echter, van den Heer schmidt, M.D. te Rotterdam, is in zulk een' ellendigen stijl geschreven, dat de Redactie de moeite wel had mogen nemen van deze verhandeling ten minste verstaanbaar te maken. Het geval zelve is eene geheele ontaarding der linker nier, welke zich aan de omliggende spieren, aan het bekken en dijebeen had medegedeeld, en een gezwel in de

{==436==} {>>pagina-aanduiding<<}
lies veroorzaakt, dat door uitputtende ontlasting en bijkomende hectrische koortsen den lijder wegnam. Hij had gedurende zijn leven meest over rhumaticque pijnen geklaagd; doch om daar nu uit op te maken, dat men door de zich voordoende verschijnselen dikwijls misleid wordt, en dat men door wegneming der oorzaak niet altijd de uitwerkselen tevens weg kan nemen, is eene geheel verkeerde gevolgtrekking. De oorzaak werd toch hier niet weggenomen, en de pijnen, waaraan de lijder leed, toonen, dat hij meer dan één ongemak had, en zijne zieke nier hem welligt tot dusverre weinig had gehinderd. - De tweede waarneming, door wijlen den Haagschen Heelmeester schuuring medegedeeld, leert ons op nieuw, dat, zelfs in hopelooze omstandigheden, de Natuur tot behoud des ligchaams wonderen doet. Hier werd de geheele regter voet, met een gedeelte van het been, door hare werking, door eene gepaste en werkzame heelkundige hulp ondersteund, weggenomen. - De Terschellingsche Heelmeester schultz heeft drie waarnemingen tot dit stukje geleverd, welke waarlijk de minst belangrijke van allen niet zijn. Uit de eerste zien wij het nut, dat het gebruik van opium, in ruime giften, gepaard met vette insmeringen en laauwwarme baden, in de verstijving en mondklem, op wonden of breuken volgende, hebben kan. Voorts, dat dezelve vooral valt in sterk gespierde mannen, en dat de warmte van den dampkring er aanleiding toe geeft. - De tweede waarneming betreft eene verbrijzeling van het scheen- en kuitbeen, met eene gescheurde wonde van den voet, welke met het beste gevolg, in weerwil van beginnend versterf, door gepaste opwekkende en rottingwerende middelen geheeld is. - De derde loopt over eene water- en vleeschbreuk, welke eerst, met een goed gevolg, door de kunstbewerking scheen weggenomen, doch naderhand zich weêr vertoonde, terwijl er teekenen bijkwamen van inwendig bederf.
Dit laatste tijdvak heeft de ervaren waarnemer niet zelf kunnen gadeslaan, veelmin het lijk van den lijder onderzoeken; waardoor deze waarneming veel van hare belangrijkheid verliest.

{==437==} {>>pagina-aanduiding<<}

Behalve deze waarnemingen, behelst dit stuk nog het verhaal eener welgeslaagde steensnijding, volgens de manier van langenbeck, door den Heer haver droeze, van Dordrecht; waarbij nog eenige aanmerkingen gevoegd zijn, over de onzekerheid der kenteekenen van den steen, en over de weinige hulp, die men van de lithontriptica, zelfs in de blaas ingespoten, te verwachten heeft, waarin wij den kundigen Schrijver moeten bijvallen. - Hierop volgt de beschrijving van een nieuw pessarium, door den Groningschen Hoogleeraar bakker uitgedacht, hetwelk de voordeelen der spons bezit, en tevens geschikt is, om dezelve gemakkelijk in te brengen, door inspuiting met een of ander vocht op te vullen, enz. Dit nuttig en eenvoudig werktuig, hetwelk wij allen heelkundigen aanprijzen, is op eene bijgevoegde plaat afgebeeld. - Eindelijk wordt dit stukje besloten door het verhaal eener uitneming van het opperarmbeen uit het schoudergewricht, volgens de manier van la faye verrigt door Dr. küster. - Men ziet dus, dat, over het algemeen, deze bundel waardig is, bij de reeds uitgegevene verhandelingen des Genootschaps gevoegd te worden.

Examen de la solution que Mr. Euler a donné du Problême, &c.

Dat is:
Beschouwing der oplossing, gegeven door den Heer euler, van het voorstel der drukking, welke een ligchaam uitoefent op drie of meer steunsels, die het onderschragen, en der zwarigheden, door den Heer d'alembert en anderen, ingebragt tegen het grondbeginsel, waarop die oplossing rust. Door u. huguenin, Chef van een Bataillon Artillerij, enz. Te Amsterdam, bij Doorman en Comp., Boekhandelaren der Keizerlijke Artillerij in Holland. 1811. In gr. 8vo. f :-18-:
In het XVIIIde Deel der Nieuwe Verhandelingen van

{==438==} {>>pagina-aanduiding<<}
de Keizerlijke Akademie te Petersburg heeft de beroemde l. euler eene oplossing van het opgemelde vraagstuk gegeven: deze groote Meetkundige beschouwt aldaar het vlak, waarop de steunsels rusten, als bestaande uit zachte klei, en vooronderstelt, dat de drukkingen der steunsels evenredig zijn aan de hoeveelheden, welke de steunsels van het ligchaam in de klei zinken. De Heer d'alembert, in het VIIIste Deel zijner Opuscules mathèmatiques, vindt deze oplossing onzeker, als gegrond op eene onderstelling (hypothetique); en inderdaad, drukking is een uitwerksel, 't geen vóór alle beweging gaat; en de inzinking is een uitwerksel van een ligchaam, 't welk reeds in beweging is; 't 't geen zekerlijk geheel iets anders is. De Heer d'alembert (*) onderneemt vervolgens de drukking te bepalen, welke een ligchaam, hoedanig deszelfs gedaante wezen moge, uitoefent op elk van drie steunsels, in eene regte lijn geplaatst: hij besluit met te verklaren, dat de (te zijnen tijde) bekende theorie ter oplossing van dit voorstel ongenoegzaam was.
De Heer huguenin heeft in de Verhandeling, welke wij hier aankondigen, zich verledigd, om het grondbeginsel, waarop de Heer euler zijn onderzoek bouwde, en 't welk door den Heer d'alembert betwijfeld werd, nader te onderzoeken, en te betoogen, dat men, door hetzelve, de drukkingen op drie of meer punten, in eene regte lijn gelegen, kan berekenen; en hiertoe bewijst de Heer huguenin, dat de formule, door den Heer euler afgeleid uit deszelfs algemeen grondbeginsel, kan afgeleid worden uit de mechanische grondbeginselen, zonder de onderstelling van eene weeke grondvlakte te hulp te roepen.
De Heer d'alembert heeft reeds het voorstel van drie steunpunten als belangrijk, en der beoefening der Meetkundigen waardig, voorgesteld: 't is niet onwaarschijnlijk, dat, behalve de door den Heer huguenin opgegevene Meetkundigen (†), ook anderen zich met de oplossing van

{==439==} {>>pagina-aanduiding<<}
dit voorstel hebben bezig gehouden. Wij hebben eene zoodanige, schoon mede onuitgegevene, Verhandeling gezien, in welke de doorkundige Schrijver het voorstel aldus beschouwde: Hij stelde eene mathemathische lijn, op drie of meer volmaakt harde steunsels rustende, en voorts een gewigt, aan de lijn tusschen twee dier steunsels opgehangen; en meent te betoogen, dat de drukking alleen plaats heeft op de twee steunsels, tusschen welke het ligchaam hangt, en dat de andere niets te dragen hebben, enz.
Wij hebben het bepaald doel van den Heer huguenin reeds opgegeven. Naar ons inzien, heeft hij hetzelve uitmuntend wel bereikt. Eene uitvoerige ontleding van dit zijn stuk, of eenig uittreksel uit hetzelve te leveren, is, uit den aard der zake, niet wel mogelijk. Wij houden ons verzekerd, dat dit werkje door alle ware Meetkundigen met genoegen zal ontvangen en bestudeerd worden; dat het zijnen Auteur eer aandoet, hem als een schrander Meetkundige kenmerkende; en dat het allezins aanprijzenswaardig is. Het spijt ons, dat toevallige omstandigheden ons belet hebben, hetzelve eerder aan te kondigen. Oorspronkelijk heeft de Schrijver het in de moedertaal opgesteld: ten einde het aan het oordeel van een grooter aantal deskundigen te kunnen onderwerpen, heeft de Heer de gelder het in het Fransch vertaald; en 't spreekt van zelve, dat wij uit deze hand niets middelmatigs kunnen verwachten.




Beknopte Geschiedenis der Nederlandsche Tale; door A. Ypey. Te Utrecht, bij O.J. van Paddenburg.

(Tweede Rccensie.)

Met het vierde tijdperk begint de Nederlandsche taal zich niet meer als dialekt, maar als eene afzonderlijke schrifttaal te vertoonen. Maerlant toch onderscheidde reeds Hoog- en Nederduitsch, onder de namen van

{==440==} {>>pagina-aanduiding<<}
Duuts en Dietsch. Ongetwijfeld hadden de ongemeene vorderingen der Hoogduitsche tale onder de Zwabische Keizers op hare vorderingen merkelijken invloed; alsmede, dat de Graven thans de openbare stukken in de landtaal begonnen uit te vaardigen, 't welk onder Koning willem II. begonnen, onder zijn' zoon, Grave floris, algemeen werd. Van eerstgemelden wordt een gedeelte eener keur van Middelburg medegedeeld, en de verdiensten van den laatsten omtrent de taal hoogelijk geroemd. De vroegste Schrijvers, die wij in rijm hadden, (de Nederlandsche letterkunde toch bestond meest in berijmde vertalingen uit het Latijn en Fransch) een utenhove, noydekyn, enz. zijn verloren; maar jakob van maerlant en melis stoke zijn wel geschikt, ons dat verlies te vergoeden. De eerste schreef in het Vlaamsch, toen het zuiverste; de tweede in het Bataafsche of eigenlijk Hollandsch, destijds de krachtigste der Nederlandsche tongvallen. De valschheid der rijmkronijk op den naam van klaas kolijn wordt met een woord aangetoond, en daarop de onderscheidene verdiensten der twee reeds genoemde oudste Nederlandsche Schrijvers uiteengezet. De geleerde Schrijver doet dit met geestvervoering, en toont vooral de uitstekende verdiensten onzer Ouden in het zorgvuldig in 't oog houden van de geslachten der naamwoorden, naderhand, en zelfs ook nog in onzen tijd, maar al te zeer verwaarloosd. - Van maerlant en stoke gaat hij over tot jan van helu, een' Brabander, en toont daarbij de gelijkvormigheid der spelling in die tijden, vooral ten aanzien der i en ij. Met
dat alles nogtans kunnen wij des Schrijvers gezegde niet beämen, dat de genoemde Kronijkdichters in keurigheid van stijl en verhevenheid van uitdrukking de Zwabische Dichters der twaalsde Eeuw overtroffen. - Elk, die het Nibelangen Lied, (zie ons voorgaand verslag) 't welk thans door de Duitschers als hun oudste heldendicht wordt aangezien, en meer dergelijke stukken, met maerlant of stoke vergelijkt, zal al-
{==441==} {>>pagina-aanduiding<<}
thans in verhevenheid van uitdrukking den prijs aan de laatstgemelden bezwaarlijk toekennen.
Het zoo veelbelovende licht der dertiende Eeuw werd in de tweede helft der veertiende weder verduisterd door de geweldige beroeringen en burgertwisten dier dagen. (Wij mogen er bijvoegen, dat dit in bijna geheel Europa, met het verval der Troubadours in Frankrijk, der Minnezangers in Duitschland, en na den dood van dante, petrarca en boccaccio in Italië, plaats had. De woedende pest van 1347-1350, en de meedeloosheid, hieruit ontstaan, mag daartoe wel veel hebben bijgedragen.) Behalve een paar fragmenten, biedt ons de veertiende Eeuw geene Hollandsche, maar wel eenige Brabandsche lettervruchten; den Spiegel Historiael van lodewijk van Velthem, en de Dietsche Doctrinael. De laatstgemelde is vrij zuiver; doch bij van velthem toont zich reeds de zucht tot invoering van bastaardwoorden, welke ook in Holland, onder de Graven van het Huis van Henegouwen, meer en meer veld won. Eene Hollandsche vertaling des Bijbels, daarentegen, omstreeks 1350 vervaardigd, is vrij van dit gebrek, zeer vloeijend en voor ons verstaanbaar. - De Rhetorijkers of Rederijkers, tegen het laatst der veertiende Eeuw in Vlaanderen opgekomen; droegen ook veel bij tot verbastering der tale. In de vijftiende Eeuw werden er Kamers van deze lieden in Zeeland en Holland, schaars in de overige gewesten, opgerigt. Het is een vreemd verschijnsel, dat, terwijl de Dichters (daarvoor toch wilden de Rederijkers gehouden zijn) de taal door uitheemsche woorden bedierven, de staatsstukken, daarna zoo
krielende van bastaardij, nog vrij zuiver Duitsch bleven. - In Oostvriesland en Groningen begon de taal zich naar het Nedersaksisch en Nederlandsch te buigen, en het Oud-Vriesch allengs te verloopen.
Met het vijfde tijdperk scheen, door de uitvinding der Boekdrukkunst, zich een schitterend uitzigt voor de taalbeöefening te openen. Dit was echter het geval niet, want juist gelijktijdig met die uitvinding begon de regering van

{==442==} {>>pagina-aanduiding<<}
het Bourgondische Huis, een zijtak van het Koninklijk-Fransche, over de Nederlanden, en daar hetzelve in Braband of Vlaanderen zijnen zetel vestigde, nam natuurlijk de landtaal veel van de Fransche aan, welke men ten hove sprak. Onze Schrijver voert hier aan, als nog minder verbasterd, der Minnen loep van claes willemsz.; voorts eene menigte geestelijke overdenkingen, meestal van kloosterbroeders, vertalingen uit de Evangeliën, enz. tot diep in de tweede helft der zestiende Eeuw; geschriften alle, wier meerdere zuiverheid de Heer ypey, volgens eene schrandere opmerking, daaraan toeschrijft, dat derzelver Schrijvers, Geestelijken zijnde, en hunnen tijd in de kloosters doorbrengende, als taalbeoefenaars geen verkeerd esprit de corps hadden, gelijk de Rederijkers, die, door dwaze zucht tot verbetering van het goede gedreven, de invoering van bastaardwoorden, als verrijking der taal, tot beginsel schijnen gesteld te hebben, waarvan de schadelijke vruchten, in weêrwil der latere taalhervorming, nog niet geheel verdwenen zijn. Zou men er niet mogen bijvoegen, dat de Rederijkers, meer in de groote wereld levende, de hoftaal hielpen verspreiden, die de meer eenvoudige monniken niet kenden? De wanstaltige voortbrengselen der meergenoemde Rederijkers, eenen kornelis van ghistele, colijn van rijssele, matthijs de casteleyn, en johanbaptista houwaert, worden vervolgens kortelijk beoordeeld, en den laatsten wegens zijnen zachten toon eenige lof toegekend, hoezeer zijne rijmen schier half uit verfranschte woorden bestaan. - De schoolmeesteres anna bijns is in hare konstighe Referijnen veel zuiverder. Doch hand
over hand groeide het taalbederf, tot dat de met regt beroemde filips van marnix, Heer van St. Aldegonde, in zijnen Bijenkorf der H. Roomsche Kerke, en dirk volkertsz. koornhert, de eerste voorbeelden gaven van eenen gekuischten Nederlandschen prozastijl; - koornhert, daarenboven, werd de hersteller der vervallene, of liever der Nederlandsche Poëzij, doch daarin overtroffen door hen-
{==443==} {>>pagina-aanduiding<<}
drik laurensz. spiegel, wiens lof, ook als Prozaschrijver, naar verdiensten vermeld wordt. Te zijnen tijde had de taal reeds die al te groote zachtheid verloren, welke haar in maerlant's tijden kenschetste; het Hollandsch dialekt werd het heerschende, en werd tevens nog vaster, deftiger en mannelijker, dan voorheen. Tot deszelfs opluistering dienden de vereenigde pogingen van de leden der Amsterdamsche Kamer, In Liefde bloeijende, die als eene zon te midden der overige Rederijkers-bijeenkomsten uitstak, en waarvan koornhert en spiegel leden waren. - Ten slotte van dit tijdperk worden eenige woordenboeken vermeld, en de lotgevallen van het Nederrijnsch, Overijsselsch, Geldersch en Vriesch kortelijk geboekt. Het laatste verliep geweldig door het niet meer gebruiken in openbare geschriften, en door de afschaffing van 's Lands wetten onder de Saksische regering, wordende door anderen in de Vlaamsch-Hollandsche tale vervangen. Het Nedersaksisch had nog zeer veel van het Nederlandsch, en heeft zulks gedeeltelijk nog, waarvan de Schrijver ter proeve eene kleine lijst geeft van woorden, die niet in 't Hoogduitsch, maar wel in 't Nederlandsch
gevonden worden, en bij de Nedersaksers in gebruik zijn; waarbij wij echter moeten aanmerken, dat Ebbe en Eiland wel degelijk Hoogduitsch zijn, en het laatste zelfs door hedendaagsche Puristen uitsluitend gebruikt wordt, dewijl Insel van het Latijn afkomstig is.
De beschouwing van het zesde tijdperk (van hooft en vondel tot op onze tijden) wordt geopend met de overweging van den invloed der Hervorming op de beschaving, en dus ook op de taal dezer Landen. Een kort verslag van den oorsprong en de uitkomst der Nederlandsche beroerten was hier dus mede noodzakelijk, vooral ook, om het geweldig onderscheid in den voortgang van kunsten, wetenschappen en taalvorming tusschen de Vereenigde en Spaansche, of naderhand Oostenrijksche Nederlanden in 't licht te stellen. Ook wordt, als ter inleiding, de herleving der letteren bij andere volken aangestipt, waarbij het ons ech-
{==444==} {>>pagina-aanduiding<<}
ter verwondert, onder dezelven, bijna in éénen adem met tasso, van den Franschen Dichter pierreronsart, en vooral van bartas gewaagd te vinden, daar beider geschriften reeds lang, als vol wansmaak, verworpen zijn. Marot, amyot, en vooral montaigne, hadden dan beter melding verdiend. Bij Engeland wordt van donne en overbury, en met geen woord van shakespeare noch ben johnson gewaagd. Deze feilen, echter, doen minder af tot het hoofdonderwerp dezes boeks.
Met verdiende, regtmatige geestdrift roemt onze Schrijver den eigenlijken Vader der Nederlandsche Letterkunde, pieter korneliszoon hooft. (Hij meldt in de geschiedenis zijner vorming, dat hij zich onder de Italianen marino tot voorbeeld gekozen hebbe, wiens heldendicht Adone nogtans alles behalve voortreffelijk, maar integendeel vol onnatuurlijke geestigheid en valschen smaak is. Zoo hooft dezen Dichter tot modèl nam, hebbe men daaraan de sporen van al te weelderig vernuft te danken, die in zijne Minnezangen en Brieven hier en daar voorkomen.) Schoon en krachtig is de hier voorkomende vergelijking tusschen spiegel en hooft. Bij de vermelding van hooft's onnavolgbare grootheid, waar de stijl van onzen Schrijver zich blijkbaar verheft, en hij zijne bewondering door proeven staaft, worden echter ook de gebreken niet vergeten.
Op hooft volgt natuurlijk de tweede schepper onzes letterroems, joost van den vondel. Hij wordt met eerstgemelden, zeer oordeelkundig, vergeleken, en in zijne taalkundige verdiensten, vooral ook als Prozaschrijver, waarin hij minder bekend is, geschetst. Vondel's prozastijl toch was meer voor het algemeen geschikt, dan die van den verhevenen Drossaard van Muiden. Nog een toon lager, en dus juist voor het volk uit de burgerklasse, waren de geschriften van cats gestemd, wien hier de verdiende lof geenszins onthouden wordt.
De Schrijver wendt vervolgens het oog, doch slechts tot een vlugtig overzigt, naar Vlaanderen en Braband. Hier

{==445==} {>>pagina-aanduiding<<}
was, na den dood van den beroemden Boekdrukker plantijn, den voortreffelijken Taalkenner kilian, en den naauwkeurigen Geschiedschrijver van meteren, het Vlaamsche dialekt gelieelenal aan die verbastering onderworpen, waartoe de Rederijkers den grond gelegd hadden, en die daarna onder de Spaansche regering, door de afscheiding van de Vereenigde Gewesten en het vertrek der letterlievendste familiën, voltooid werd. Wonderlijke staaltjes der Vlaamsche wartaal na de zestiende Eeuw worden er gegeven, aan welke allen leplat's ellendige getravesteerde AEneïs (*) de kroon heeft opgezet. Dit alles geeft te meer stof tot dankzegging aan de ijsbrekers voor het tegenwoordige zuivere Nederlandsch, spiegel en hooft, naar wien zich zijne vrienden, doch nog in langen tijd het gros der natie niet, vormden. Onder de genoemde vrienden van hooft worden opgenoemd reaal, coster, van baarle, de hubert, heinsius, huygens, en de min bekende Kerkleeraars martinius en goddaeus, waarvan de laatste in de Nederduitsche Poëzij het rijm zeer afkeurde, en eene rijmelooze voetmaat ten sterkste aanprees; van welk gevoelen, gelijk de Schrijver in eene noot aanmerkt, ook huygens was. ‘Maar alle hunne pogingen, gelijk die van latere Dichters, zijn tot heden toe, 't geen niet te verwonderen is, vruchteloos geweest. Alleen verwondert het mij, dat men ter verbetering van de tooneelpoëzij het onrijm nog niet heeft getracht in te voeren. In de tooneelspraak is toch, naar het mij voorkomt, het
rijm even onnatuurlijk, als in de spraak des gemeenen levens. De aard der zake vordert in dezelve slechts eene krachtige taal, zoo als die van poëtisch onrijm.’ (bl. 492.)
Na hooft's overlijden werd de taalbeoefening minder gelukkig gedreven, daar gelijktijdig die der oude letteren

{==446==} {>>pagina-aanduiding<<}
verflaauwde, waaraan de Voetiaansche en Coccejaansche kerkgeschillen veel deel hadden. Meestal waren het Dichters, die naauwgezet voor de taal zorgden, zoo als oudaan, broekhuizen, francius, antonides, de decker, brandt, vooral vollenhove en moonen. Doch bij den dood van den laatsten was taal en poëzij reeds zoo vervallen, dat rijmelaars, zoo als pars, die, in zijne Cipressen bij moonen's graf aan deszelfs weduwe, onder andere de volgende aandoenlijke regels stelde:

Mejuffrouw, tienmaal most nu in twe weken preken, 
Als in dees treurbriev moet met U Eerwaarde spreken. 
Vergeev, dat niet so 't hoord, maar so ik nu maar kan, 
Te kort beschreye U voortreffelijken man. 

dat dezen Dichters heetten! -
Men moet in het werk zelve de hooge gedachten lezen, die deze knoeijers nog van hunne brabbeltaal hadden. Dezelve werd, zoomin als voorheen door de Rederijkers, verbeterd door de dertig Genootschappen, van 1679 tot 1718 opgerigt. - Het geschetste verval der Nederlandsche taal en letterkunde bij den grooten hoop der Schrijveren, en op den kansel, wordt verder met proeven gestaafd. Men raadde der jeugd (zelfs burman deed dit) van den Akademischen leerstoel de beoefening der moedertaal af. Groote Geleerden konden volstrekt geen Neêrlandsch stellen. Jammerlijk zag het er ook uit bij de Vriezen; doch dezen kunnen omtrent het midden der zeventiende Eeuw, gelijk de Hollanders op hooft, roem dragen op hunnen gijsbert japix, wiens zuivere en sierlijke taal echter thans door vele Vriezen zelfs niet meer verstaan wordt, daar het Landvriesch allengs meer en meer van het Hollandsch heeft aangenomen.
De geleerde Schrijver gaat nu over tot de beschouwing der theoretische Schrijvers over de Nederlandsche spraakkunst; eene wetenschap, eerst sedert 1600 als zoodanig beoefend. Onder vele anderen worden daarbij ten kate

{==447==} {>>pagina-aanduiding<<}
en huydecoper niet vergeten, den laatsten echter in kieschheid van oordeel en fijnen smaak de voorrang toegekend, hoe zeer ook ten kate grooten lof ontvangt.
Een nieuw tijdvak opende zich, volgens den Schrijver, voor de taal en de letteren in 't algemeen, met den jare 1750. Wij kunnen echter den herlevenden bloei der wetenschappen, zoo min als dien der tale, van dat tijdperk dagteekenen. Voor de eersten was reeds veel vroeger, door hemsterhuis, a. schultens, boerhave en anderen, een geheel nieuw licht opgegaan, 't welk hunne waardige volgers wel voor verdooving behoed, maar nogtans niet ontstoken hebben. De taal en Nederlandsche poëzij, daarentegen, is nog lang na 1750, in weêrwil van de pogingen der van harens, welke immers door de bekrompene Aristarchen der Kunstgenootschappen verketterd werden, wel vrij naauwkeurig, maar kracht- en geesteloos gebleven. Wij doen, met den Schrijver, hulde aan eenige nog bestaande Maatschappijen, op eenen meer liberalen grondslag dan de ouden gesticht, en niet zonder verdiensten; maar zonder bilderdijk en feith zou, vreezen wij, de ziellooze rijmelarij, die men poëzij verkoos te noemen, nog wel in Nederland de overhand hebben. En hoe groot een kluit en meer andere, ten deele nog levende, mannen ook voor de taalbeöefening geweest zijn, en nog zijn, - ten kate en huydecoper hadden toch reeds in het vorige tijdvak (voor 1750) gebloeid. Wij zien dus voor deze tijdsbepaling, in het midden der achttiende Eeuwe, geenen grond. Nevens de van harens roemt onze Schrijver ook ernst willem higt ten hoogste als Dichter, en als Taalkenner boven genen; voorts simon stijl, uit Harlingen, (zoodat nu de nieuwe verlevendiging der Nederlandsche Letterkunde in Vriesland scheen op te dagen.) Deze en meer andere voorbeelden hadden invloed op het
algemeen; en, in weêrwil van het misbruik der vertalingen (wier goede zijde toch ook wordt aangetoond) en der sentimentéle Epoque, is toch, door de vereenigde pogingen der taalbeminnaren en van het Bestuur,

{==448==} {>>pagina-aanduiding<<}
in de laatste jaren onze taal door een algemeen omschrijvend woordenboek, eene spraakkunst en eene eenparige spelling bepaald en gevestigd geworden, en de Poëzij tot eene ongewone hoogte opgevoerd; iets, 't welk ook den rijkdom der taal moet bevorderen.
Hier eindigen wij ons omstandig verslag van dit werk, een der gewigtigsten voor onze Letterkunde, 't welk in langen tijd in het licht verschenen is, gelijk onze Lezers, ook zonder onze aanprijzing, uit den rijkdom en de behandeling der aangestipte zaken reeds kunnen opmaken. De weinige aanmerkingen, die wij bij de lezing meenden te moeten maken, zijn door ons ter behoorlijke plaatse door het verslag zelve verspreid. Hartelijk wenschen wij, dat deze doorwrochte arbeid meer en meer de zucht ter beoefening en volmaking onzer voortreffelijke Moedertale aankweeke en bevordere!




H. Lichtenstein, Reizen in het zuidelijk gedeelt: van Afrika, in de jaren 1803 tot 1806. Uit het Hoogduitsch vertaald, door W. Goede. Met Platen. Iste Deel. Te Dordrecht, bij A. Blussé en Zoon. 1813. In gr. 8vo. XVI en 480 Bl. f 4-10-:

Sedert de bezetting des zuidelijken uithoeks van Afrika door eene Hollandsche Volkplanting, is dezelve door zoo vele Reizigers beschreven, dat elke nieuwe poging tot dat einde in den eersten opslag overtollig schijnt. De berigten van kolbe, sparmann, thunberg, la caille, le vaillant, barrow, alberti, om van vele anderen te zwijgen, hebben ons de omstreken der Kaap de Goede Hoop, naar men zeggen zou, beter en in meer bijzonderheden, dan menig gedeelte zelfs van het beschaafd Europa, voorgesteld. Hoe veel echter valt, bij een naauwkeuriger onderzoek, van deze gewaande volledigheid onzer kennis af, en hoe welkom moet ons niet een alles omvat-
{==449==} {>>pagina-aanduiding<<}
tend en vooral onpartijdig verslag zijn van eene Volkplanting, die ons als Hollanders, als stam- en taalgenooten van hare bewoners, zoo dierbaar moet wezen! Immers kolbe deelt met meer oude Reizigers in het gebrek der ligtgeloovigheid, en het gemis van een' wijsgeerigen, wel schiftenden geest. Sparmann en thunberg, hoe achtingwaardig ook, bepalen zich meest alleen tot hun vak, de Natuurlijke Historie. Le vaillant is zekerlijk ten uiterste bevallig in de voordragt, maar wordt, juist doordien hij naar deze volkomenheid als hoofdvereischte streeft, wel eens verdacht van de waarheid daaraan te hebben opgeofferd. Alberti's berigten, wier eenvoudigheid den stempel der waarheid vertoont, bepalen zich bij uitsluiting tot de Kaffers. In barrow, den kundigen en bereisden Brit, meende men eindelijk den man gevonden te hebben, wiens uitvoerige beschrijving der Kaaplanden al het ontbrekende vervullen zou. Dan, hij was, als Engelschman, een vijand der Natie, uit wier boezem de
Volkplanters gesproten zijn, welker zeden hij schilderde, en zijne berigten dragen maar al te vele sporen van deze omstandigheid, welke bij hem de Kapenaars, vooral de geheel niet Engelschgezinde Kaapsche boeren, in een onvoordeelig licht moest plaatsen. Ook heeft de vermaardheid van dezen Reiziger, (welke in meer dan één opzigt zeer gegrond is) in Europa, en zelfs bij velen in ons Vaderland, een vooroordeel tegen de Zuid-Afrikaansche Kolonisten doen opvatten, 't welk de ongelukkige vooringenomenheid tegen ons Volkskarakter, in ons Werelddeel maar al te zeer gekoesterd, moest versterken. - De getuigenis van een' Hollander ten tegendeele zou misschien ook als eenzijdig gewraakt worden; en het is dus een geluk, dat een Duitscher, wiens onopgesmukt verhaal, ook zonder zijne plegtige betuiging in de Voorrede, voor zijne waarheidsliefde pleit, den Hollandschen Volkplanter in Zuid-Afrika in zeer vele opzigten volkomen regtvaardigt van de beschuldigingen van wreedheid, woestheid, diepe onbeschaafdheid enz., hem door barrow zoo ruimschoots tegengewor-
{==450==} {>>pagina-aanduiding<<}
pen, en aan den anderen kant ons (in zoo verre wij uit het voorhandene oordeelen kunnen) een tafereel van dit geheele land belooft, uitgebreider en vollediger, dan eenig Reiziger vóór hem heeft kunnen doen, daar hem de naauwe betrekking tot 's Lands Hooge Magten aldaar, en eene reis naar den voorheen onbekenden stam der Beetjuanen, meer, en naauwkeuriger, hebben doen zien, dan anderen, zelfs dan barrow.
Het is de Heer lichtenstein, die, na den Vrede van Amiens, als gids en leermeester van den Zoon des Heeren janssens, dien Heer, benevens den Commissaris-Generaal van het Staatsbewind, de mist, naar de Kaap verzelde, alwaar zij die Volkplanting van de Engelschen moesten overnemen. Het aldaar, in drie grootere en twee kleinere binnenlandsche reizen, opgemerkte wilde de Heer lichtenstein eerst in den vorm eener doorloopende beschrijving van Zuid-Afrika mededeelen, doch werd naderhand te rade, het reisverhaal van het resultaat zijner opmerkingen, of de volledige beschrijving der Volkplanting, af te zonderen, en wel het eerste te laten voorafgaan. Te meer waarde zal men aan 's mans berigten toekennen, wanneer men weet, dat daarin tevens de aanteekeningen over de Kolonie, van den Heere de mist, die zijn handschrift aan den Schrijver heeft medegedeeld, gevonden worden, welke de Heer lichtenstein echter in zijn reisverhaal en beschrijving versmolten heeft. De vriendschap, aan onzen Auteur door mannen als de mist en janssens bewezen, en de gemeenzame omgang met dezelve, vooral in de grootere binnenlandsche reizen, waarvan dit Deel zoo vele bewijzen oplevert, moeten het werk gewis zeer tot aanbeveling strekken. De inhoud en orde - - Doch laten wij den Schrijver zelven hooren, waar hij in de Voorrede zijn plan volledig ontwikkelt.
‘Na het verhaal mijner eerste reis, welke in dit Deel begonnen is en in het tweede Deel zal worden voortgezet, zal de schets volgen eener botanische of kruidkundige reis naar Zwellendam en de omliggende landstreek. Daarop

{==451==} {>>pagina-aanduiding<<}
zal ik de grootste reis naar den nieuw ontdekten stam der Beetjuanen verhalen; van welk volk, zoowel als van de Boschjesmannen en andere stammen van wilde Hottentotten, uitvoerige berigten zullen worden medegedeeld. Dan zal er een verhaal worden gegeven van eene eenzame reis naar de grensbewoners in het Roggeveld, en eindelijk een dergelijk van eene reis naar het Boschjesveld en Tulbagh, alsmede van de kleine stroopreisjes, gedurende den veldtogt tegen de Engelschen, tot aan de terugreis naar Europa.
Na dit alles zal men nu, in eene systematische orde, de beschrijving zien daargesteld van Zuid-Afrika, van de Kaap Agulhas af tot aan den Keerkring van den Steenbok. Hier zullen al die aanmerkingen hare plaats vinden, door welker plaatsing, indien ik het voorbeeld van mijne voorgangers had willen volgen, ik het verhaal mijner reizen zelve te vaak zou hebben moeten afbreken. Bovendien heeft men, vóór mij, wat de belangrijkste onderwerpen betreft, zoo veel, of geheel verkeerd voorgesteld, of te eenemaal voorbij gezien, dat hier met korte verbeterende aanmerkingen en aanvullingen niets was uit te regten. Ik meende daarom het best te zullen doen, wanneer ik, naar mijn eigen bijzonder plan, een geheel nieuw gebouw oprigt en aan dit beschrijvend gedeelte alle mogelijke volledigheid bijzet, opdat de waarheid aan het licht kome.
Eerst zal men dus daar, in eene inleiding, eene opsomming van al de werken vinden, die er over Zuid-Afrika geschreven zijn, benevens daarbij gevoegde aanmerkingen over derzelver waarde. Dan zal er over de natuur van Zuid-Afrika, de oorspronkelijke voortbrengsels en eerste bewoners van dat land, in het algemeen, worden gehandeld. Het klimaat, de vorming en gedaante des lands, de daaruit ontspruitende eigen- en bijzonderheden der groeijende natuur, of het rijk der planten, gewassen en delfstoffen, het karakter der dierlijke wereld aldaar, en eindelijk het leven der daar geborene

{==452==} {>>pagina-aanduiding<<}
rassen van menschen, buiten verband met de derwaarts heen getrokkene Europeërs en derzelver nakomelingen, zullen de onderwerpen dier beschouwing uitmaken. Hierna zal de geschiedenis van Zuid-Afrika, zoo wel vóór als sedert de vestiging der volkplanting aldaar, geleverd worden. Men zal de oudste narigten opgespoord en er gebruik van gemaakt vinden, de latere berigten tot op den jougsten tijd voortgezet zien. Voorts zal men een tafereel van de zeden en den graad der beschaving van het tegenwoordig geslacht ontmoeten, waarmede zich de palitisch-geographische beschrijving der Kolonie, benevens eene schets van derzelver gesteldheid en regeringsvorm, paren zal. Eindelijk zal men zich ook bezig houden met het beschrijven van den staat der openlijke inrigtingen tot volksbeschaving, van kunsten en wetenschappen, koophandel en akkerbouw; terwijl men ook nog eenige aanmerkingen over de krijskundige ligging en gesteldheid van de Kaap de Goede Hoop in het midden brengen zal.’
In dit eerste Deel vindt men dus eene beschrijving der reize des Schrijvers naar de binnenlanden, in gezelschap van den Heere de mist, die, als Commissaris-Generaal van het Staatsbewind, zich met eigene oogen van den toestand, ook der meer afgelegene gedeelten der Volkplantinge, wilde overtuigen. Onder het bijna veertig personen sterke reisgezelschap trok de Dochter van den Commissaris-Generaal onze aandacht, een meisje van 19 jaren, die, uit loutere kinderliefde, haren Vader over zee gevolgd, hem thans ook, ten spijt van alle vermoeijenissen, in de woestijnen van Afrika verzellen wilde, en met eene Vriendin, de jonge Jufvrouw versveld, al de moeijelijkheden eener reize te paard van zes maanden met voorbeeldige, bijna ongeloofelijke standvastigheid droeg.
Belangrijk is het verslag der noodwendig omslagtige toebereidselen tot deze reize. Dezelve liep eerst door de westelijke en noordelijke streken der Volkplantinge, (de oostetelijke waren reeds vroeger door den Gouverneur jans-
{==453==} {>>pagina-aanduiding<<}
sens bezocht) en dus vooreerst naar de Saldanhabaai, - op den togt waarheen ons belangrijke berigten wegens de zoogenaamde uitspanplaatsen worden medegedeeld, en wij met den Schrijver een bezoek bij den bekenden Reiziger jakob van reenen, een aanzienlijk en kundig landbouwer, afleggen. Wegens genoemde baai ontmoet men hier uitvoerige berigten, en ziet onder andere, dat dezelve ten onregte dien naam draagt, welke eigenlijk aan de Tafelbaai toekomt, die door de Portugezen in 1503 dus genoemd werd, gelijk onze Landgenoot spilbergen in 1601 de tegenwoordige Saldanhabaai bij vergissing dus benoemde. Het gebrek dier baai aan zoet water en brandhout maakt haar, schoon veiliger en gemakkelijker dan de Tafelbaai, min geschikt voor het aanleggen eener volkplantinge aan hare boorden. Barrow's voorslagen, om in dit gebrek te voorzien, worden hier ten toets gebragt, en onaannemelijk bevonden; terwijl de ongeradenheid, vooral tegenwoordig, nu de Kaapstad reeds bestaat, uit een staat- en krijgskundig oogpunt wordt aangetoond. Een bezoek bij den rijken Kolonist jakoblaubscher geeft aanleiding tot het vermelden van eenige merkwaardige bijzonderheden wegens de patriarchale huishouding der aanzienlijke Volkplanters daar te lande, welke tegen barrow's betichting van luiheid vrijgepleit worden. Nu gaat de reis langs de groote Bergrivier (welke tot een uitstapje naar St. Helenabaai aanleiding geeft) tot de Piketbergen, welker schilderachtige
zandsteenzuilen de aandacht tot zich trekken; de weg werd thans meer door hoogten afgewisseld, en men bereikte het vruchtbare distrikt der Vier-en-twintig Rivieren, waar men eenigen tijd op de plaats van zekeren Duitscher, leiste, vertoefde, welke lommer in overvloed, besten wijn, fijne vruchten, ja rijst en indigo opleverde. Van daar vertrekkende, werd de weg veel eentooniger, en leidde naar de Pikenierskloof, ons hier in eene afbeelding vertoond. Bij gelegenheid van den moeijelijken overtogt, wordt de beschuldiging van wreedheid omtrent het vee, den Kaapschen Volkplanteren door barrow aangewreven, onderzocht

{==454==} {>>pagina-aanduiding<<}
en wederlegd. Men trekt nu de Bergvallei door, wordt bij den Veldkornet rossouw van de nabijheid eener kraal onvermengde Hottentotten onderrigt, en bereikt de Olifantsrivier, aan wier overzijde men den steilen berg Nardouw overtrekt. - Eene verkeerde opgave van den weg bragt hier het reisgezelschap in groote verlegenheid, deed hetzelve in de onoverzienbare wildernissen verdwalen, en zonder voedsel of deksel den kouden nacht in het open veld doorbrengen niet alleen, maar ook den volgenden dag, door de verkeerde onderrigting van een' slaaf, een pad beklimmen, welks steilte ons in de beschrijving reeds doet huiveren, en den naam van moed verloren, aan hetzelve door de Kolonisten gegeven, ten volle waardig is. ‘Op de paarden te blijven zitten,’ zegt de Schrijver, ‘daaraan was niet te denken; ja de weg was dikwerf zoo steil, dat men, om er bij op te klauteren, zijne beide handen gebruiken moest, het paard moest loslaten, en hetzelve tegen de vaak tot drie voet hoog uitspringende banken opdrijven. Dan ging het weder een tijdlang langs het front van den berg op een smal uitsteksel van den muur voort, terwijl wij regts eenen steilen rotsachtigen muur, die dreigend voor ons over hing, en links eenen steilen afgrond hadden.’ Zelfs inwoners van die plaats verzekerden, dit halsbrekend pad slechts eenmaal in hun leven te hebben durven beklimmen, doch toen ook voor de tweede reis voor altijd te zijn afgeschrikt. En nu verbeelde men zich den toestand van twee jonge Dames, in gemak opgevoed, die, na een' ellendigen nacht en een' dag vastens, zulk eenen togt moesten mededoen! Schijnt het niet, of zij daaronder hadden moeten bezwijken? Integendeel, men hoorde haar niet éénmaal klagen, maar wel vrolijk schertsen.

(Een tweede verslag hierna.)


{==455==} {>>pagina-aanduiding<<}

Kort Verhaal van eene aanmerkelijke Luchtreis en nieuwe Planeetontdekking. Uit het Russisch vertaald. Te Groningen, bij W. Wouters. 1813. In gr. 8vo. 83 Bl. f :-15-:

De kunst, om met aërostatische bollen door de lucht te vliegen, is nog in hare kindschheid, en van weinig gebruik, dan tot den krijg; en daar er sinds hare uitvinding nog altijd zoo veel te vechten viel te water en te land, is het niet vreemd, dat men tot nog toe den tijd niet had, om dezelve te volmaken, zelfs niet tot luchtgevechten. Dit laatste is nu juist geen groot verlies. Maar wij snakken te meer naar den lieven vrede, (want inter arma silent Musae, en wat niet al!) omdat alsdan de natuuronderzoeker en wijsgeer tijd en geld en lust en het verdere noodige hebben zal, om deze uitvinding te volmaken; en wij kittelen ons bij voorraad reeds met de belangrijkste luchtsprongen en ontdekkingen: want, na den luchtsprong, dien de reiziger, wiens verhaal voor ons ligt, par hasard gedaan heeft, hebben wij hoop, dat deze of gene schrandere waaghals wel eens geheel buiten onzen aardschen dampkring, tot in den ring of eene der manen van Saturnus, springen zal.
Scherts of ernst? vraagt gij, lezer! en deze vraag zullen wij dán beantwoorden, wanneer gij ons gezegd hebt, of gij dit boekje voor scherts of ernst houden wilt; en, zoo het dan scherts wezen moet, nemen wij op ons, te bewijzen, dat onze scherts voor het minst even geestig, fijn en grappig is, als die van dezen luchtreiziger; ten zij misschien door den schrik van het ongehoorde van zijnen luchtsprong ons hersengestel zoo is in de war gebragt, dat wij onvatbaar zijn voor het fijne van 's mans satyre, en tot het nasporen van zoo diep verborgene wijsheid. Wij hopen, echter, dat het geene satyre wezen mag, maar dat dergelijke togten verder zullen worden voortgezet; dan echter - dit houde ons deze reiziger ten goede - met meer omzigtigheid en overleg, meerdere geschiktheid tot nasporing - in één woord, met meerder brein. Verbeeld u, lezer! de man was niet eens voorzien van vuurslag en tonderdoos, om zich in de boven- of beneden-aardsche gewesten te verwarmen; zijn eenige barometer was gebroken; en, bij den genoegzamen voorraad ter bereiding van ontvlambare lucht,

{==456==} {>>pagina-aanduiding<<}
ontbraken hem echter de middelen, om eene proef te nemen - of hij ook een vuurtje stoken kon. Wij hebben wel geene groote verwachting, uit hoofde van al dat gemis, van de nadere waarnemingen, die deze man ons nog, uit zijn geheugen, belooft; doch dit slaat onze hoop niet ter neder; even weinig als 's schrijvers betuiging, dat hij tot herhaling van zoodanig togtje noch lust, noch krachten heeft; want wij steunen, met hem, op de meerdere inspanningskracht des verstands van andere natuurkundigen.
Intusschen hebben wij aan dezen reiziger de kennis te danken van het aanwezen van zekere hemelbollen, of bolletjes, tusschen onze aarde en de maan, en der mogelijke aanlanding op dezelve; - kennis, bij hoogstwaarschijnlijke gissing voor het minst, waar het paradijs van Adam en Eva gebleven is, - en volkomene zekerheid, wat er van zekeren Scyth, die voor omtrent derdehalf duizend jaar op een pijl door de lucht vloog, eindelijk geworden zij.
Maar onze lezer verlangt een doorloopend verslag van dit merkwaardig verhaal.
De aërostatische vliegkunst is bij ver of na nog niet tot hare volkomenheid; men kan er in het vervolg, ter nadere kennis van de hemelsche ligchamen, nog veel partij van trekken; en, kan men dan al niet komen tot de maan, men kan toch komen tot zoodanige bollen, als tusschen de maan en deze aarde zweven, welker aanzijn de reiziger lang heeft vermoed, en nu ontdekt. En waarom zou men het geloof, dat men kolumbus, bij de ontdekking zijner nieuwe wereld, niet weigerde, onzen reiziger ontzeggen? De eerste bragt, ja, wei reisgenooten en voortbrengsels uit het vreemde land mede, en kwam ook met zijnen naam, en den tijd zijner reize, voor den dag, Maar had hij dit eens niet gedaan, ware dan zijne outdekking minder waarachtig geweest? Onze reiziger heeft wel niets van dit alles; zijnen naam, en tijd en plaats zijner afreize, verzwijgt hij; zijne machine, en wat hij medebragt, is verongelukt; maar, is hij daarom een leugenaar? Hij is desalniettemin op Selenion geweest; dit verhaalt hij in ernst en zonder eenigen opschik; en ‘potest, nam est,’ is zijn alles afdoend antwoord op iedere bedenking.
De ontdekking van Uranus, Ceres, en Pallas, bragt de theorie van ons planeetstelsel reeds in de war: wie weet, wat men

{==457==} {>>pagina-aanduiding<<}
nog ontdekken zal; en waarom kon onze reiziger ook niet een van deze ontdekkers zijn? Sinds lang waren hem de steenregens onverklaarbaar; eerst meende hij, dat die steenen uit de maan vielen, doch dit had zijne moeijelijkheid; hij kwam dan op het denkbeeld van ondermanen, te klein, en te nabij onzen aardbol, om bij nacht verlicht te zijn, en die bij dag ons gezigt moeten ontglippen, hoe sterk ons oog ook gewapend zij. (Met zekeren bril, wel te verstaan. De vertaler had zijne aanmerking: ‘wie zoekt ook bij dag met het gewapend oog naar planeten?’ wel mogen te huis houden; hij is maar onkundig, hoe zoodanig een bril moet geslepen zijn.) Bij de ontdekking dezer tusschenbollen verwachtte onze man ook den slentel tot eene betere theorie der kometen, en oplossing van de schijnbare ongeregeldheid van ebbe en vloed. Hij deed, in de morgen- en avondschemeringen vooral, zijne waarnemingen, lette ook naauwkeurig op de zonneschijf; maar ontdekte niets van belang. Het viel hem niet in, om het per luchtbol te beproeven; dan, geheel parbricol echter, werd op die wijze zijn vermoeden tot zekerheid.
Hij was eens in Perzië, en meende met eene karavaan over Bagdad naar Europa terug te reizen; (hij verhaalt het een en ander van de Perzen, dat ons nu te ver van de hoofd zaak zou afleiden;) hij speelde daar zoo wat voor geneesheer; en men meent bij de Perzen, dat leder geneesheer de natuurkunde verstaat, en zoo wat tooveren kan. Bij gerucht wist men daar iets van de Fransche vliegruigen, zoo als men die daar noemde, en maakte er zich allerlei vreemde denkbeelden van. Bij de onmogelijkheid, om die menschen dáár eenig denkbeeld te geven van hetgeen wij zwaarte en ligtheid noemen, liet hij zich onvoorzigtig verluiden, dat hij zelf wel zoodanig vliegtuig zou kunnen vervaardigen, en er mede opvliegen. Nu was bij, zoo als men zegt, aan het touwtje vast; en hoe hoog hij de kosten ook opgaf, en welke zwarigheden hij zocht, men ruimde die allen op. Zijne aërostatische machine raakte gereed; de Emir der plaats deed, bij plegtige afkondiging, al de vrouwen in zijn gansche regtsgebied, gedurende en tot na den geheelen afloop dier luchtreize, zorgvuldig opsluiten; (en, daar het berigt van zijn wedervaren welligt nimmer dat hoekje der wereld zal bereiken, is onze schrijver met reden beducht, dat de lieve schoonen voor altijd van het scheppen van een luchtje

{==458==} {>>pagina-aanduiding<<}
zullen verstoken zijn;) en ook zijne laatste uitvlugt, dat et iemand tot zijne hulp met hem mede vliegen moest, hielp niet; zekere joussouf stapte met hem in het schuitje, en - zoo ging de bol dan op. Doch, zoodra het reisje begon, sprong joussouf van schrik en angst buiten boord; onze reiziger hoorde nog zijn God dank! - nu werd de vracht voor het minst 250 ponden ligter, waarom dan ook de bol pijlsnel naar boven schoot; hoe hoog, kan de reiziger niet zeggen, omdat door den sprong van joussouf de barometer brak; ook begon de reiziger bloed te spuwen, en raakte gevoelloos, wie weet hoe lang! ...
Toen hij bij zichzelven kwam, lag hij op den grond, en de bol, tamelijk gehavend, nevens hem. Het land was hem vreemd, en niet zeer aanlokkende; er was geen drinkbaar water, en ook niets, dat hem voeden kon; eindelijk, echter, vond hij onder den grond eene hem onbekende soort van aardvrucht, die eetbaar was. Gelukkig, dat men zich ook aan brak en zwavelachtig water gewennen kan; daarenboven was het in den aard der lucht aldaar, dat men niet zeer door den dorst gekweld werd. Onze reiziger zag de zon even boven den gezigteinder, en ook de maan juist in zijn zenith, maar deze ontzaggelijk groot. Hij trok het land eens in, zag sporen van uitgebrande volkanen, heuvels, weinig geboomte, maar heesters, en vogels, aan onze eendvogels niet zeer ongelijk; ook zekere vreemde struisvogels, en geheel vreemde visschen. Intusschen werd het geen avond; de zon veranderde niet merkelijk van stand, en de ontzaggelijk groote maan hield ook nagenoeg hare plaats. Het veranderen van de vlekken der maan, die echter zich geheel anders vertoonden, dan hij die ooit te voren zag, bewees, dat zij omwentelde. De koude hinderde niet merkelijk; dus begreep onze vriend, dat hij niet buiten den poolcirkel was; maar, wat hem het meeste verwonderde, was, dat zon en maan niet alleen boven den horizon bleven, maar zelss geenen merkbaren loopkring heschreven. De reiziger verlangde eens eindelijk nacht te zien; hij ging dan regtlijnig van de zon af, de maan in zijn zenith houdende; hij wilde zoo ver gaan, dat hij de zon onder den horizon kreeg. Hij merkte, dat zon en maan zich naderden; het licht der laatste nam af, en verloor zich eindelijk in dat der zon; deze kwam in het zenith, en kort daarop de maan aan de andere

{==459==} {>>pagina-aanduiding<<}
zijde voor den dag. Nu had onze held in éénen dag de maan afgaande en vernieuwd gezien; maar de horens, die eerst naar zijne linkerhand gekeerd hadden gestaan, stonden nu naar zijne regterhand. Thans ging de zon hem vooruit, en hij besloot daar ter plaatse den nacht af te wachten, die hij nu zag dat zeker komen zou. Hij kwam ook; maar de maan, die al voller werd, gaf een heerlijk licht; twee planeten, Mars en Venus, werden zigtbaar; de gestarnten waren, evenwel maar flaauw, te zien; en de hemel bewoog zich geheel, doch slechts langzaam; deze beweging was echter niet om de pool- of noordstar; het verschil was ongeveer van 20o. - Eens, daar onze reiziger de groote maan zeer opmerkzaam beschouwde, zag hij iets als een klein stipje, dat tusschen hem en de maan doorging; het had wel iets van eene maansverduistering; dit bragt hem weder op zijn denkbeeld van tusschenmanen; en ziedaar! daar kwam eindelijk ook onze maan, maar zeer klein, te voorschijn, en nu bleek het, dat, hetgeen hij voor volle maan had aangezien, volle aarde was, en dat hij zich op een der sinds lang door hem vermoede tusschenbollen bevond. Deze heeft eenen loop als de maan om de aarde; hij bevindt zich tusschen de aarde en de maan, en volbrengt zijnen loop om de aarde in iets langer dan de maan. - De reiziger heeft de moeite genomen, ons de verschillende standen van dit bolletje door eene afteekening op te helderen. Dit bolletje noemde hij Selenion; het kleinere, dat hij gezien had, Selenidion en de grootere en hoogere, die er zeker ook wel wezen zal, Selenaea. Er zullen er wie weet hoe vele zijn van iedere soort; hij doet het voorstel, om dezelve in eene dezer klassen te rangschikken, en met 1, 2, 3, enz. te onderscheiden. - Nu moest hij de andere zijde van zijnen bol onderzoeken: wie weet, dacht hij, of ik daar het paradijs niet vinden zal; want hij
herinnerde zich het gevoelen van sommige geleerde Joden, dat dit bij den zondvloed van de aarde weggeraakt, en op zekere hoogte in de lucht gevestigd was. Dan, hij vond het hier niet; en jammer, dat hij het niet op Selenaea prima, secunda of tertia zoeken kon! - Hij vond toch iets van aanbelang: langs eene soort van gebaand pad kwam hij op eene soort van hoenderwerf, waar hij door eene menigte kalkoenen woedend aangevallen en bijna dood gebeten werd. Geweldig bloedende, tedde hij zich echter nog door de vlugt. Van verre zag hij

{==460==} {>>pagina-aanduiding<<}
eenig koorn te veld staan; dan hij had geen lust, om dit plekje gronds, daar het van kalkoenen krielde, (wier onneusche bejegening hem proefondervindelijk bewezen had, dat hij alvast zich niet in het paradijs bevond,) van naderbij te onderzoeken. Hij zag ook rook, en vermoedde menschen; doch dit was mis; de rook kwam uit eenen moerassigen grond.
Met dit een en ander was nu veel tijds verloopen, en het werd hier nacht, en wel in eene plaats, die niet naar de aarde gekeerd was; dus werd het donker. Nu keerde de reiziger om, naar het daglicht; echter ging hij langs den rand der schemering, zoo veel mogelijk. Hier vond hij ook vleêrmuizen. Eens ontwaakte hij, door geweldig bijten; wederom een kalkoen; maar eenen enkelen kon hij aan; hij spoorde het vlugtende beest na, en begreep, dat hij nu aan de andere zijde van het kalkoenenland was. Zijne reis vervorderende, vond hij duidelijke sporen van het werk van menschenhanden; een stuk metaal, dat de gedaante had van het blad van eene bijl; ook vond hij iets, dat veel had van eene oude ruïne. Hij zag ook twee of drie bij uitstek schrale hoenders, welke op iets wits pikten, dat hem wel waardig scheen, het nader te onderzoeken; het was de knokkel van een menschenbeen, half vergaan, en als verkalkt; bij verdere nasporing vond hij nagenoeg het geheele geraamte, en daarbij een metalen plaatje, dat nog kenmerken van letters had; ook zag hij op eenige boomen in de nabijheid daar duidelijke blijken van. Het waren Grieksche letters van eene zeer oude form, en ook Grieksche woorden; en, hoewel zijne moeijelijke poging, om het schrift te lezen, slechts ten deele gelukte, bleek echter daaruit duidelijk, dat abaris, de beroemde Scyth, hier geärriveerd was, en dat hier zijn geraamte en zijne bijl zoo vele eeuwen waren blijven liggen; waarsc ijnlijk had hij ook kippen en kalkoenen en koorn, dat nu nog daar in het wild groeit, voor hem medegebragt; en wie weet, wat niet al nog onder die ruine verborgen ligt! Door gemelde opschriften, in de Grieksche en Scythische taal, wilde hij der wereld berigt geven, door den eersten den besten reiziger, die hier mogt aanlanden, waar hij gestoven of gevlogen was. - Wij kunnen den reiziger in zijne geleerde aanmerkingen over deze oude inscriptiën niet volgen, maar moeten den nieuwsgierigen tot het
verhaal zelve verwijzen; waarbij hij dan ook overtuigd zal worden, dat men herodotus en andere

{==461==} {>>pagina-aanduiding<<}
oude Grieken wat al te ligt van leugentaal beschuldigt, terwijl wie weet welke ontdekkingen in de toekomst een aantal hunner verhalen, waarmede men nu nog den spot drijft, wel zullen bevestigen.
De reiziger vond het nu toch op den duur wat al te eenzaam op zijn bolletje, de Selenische lucht maar in 't geheel niet gunstig voor zijn denkvermogen, (eene opmerkelijke getuigenis!) en begon dus met ernst aan zijne terugreize te denken. Hij vond gelukkig zijne machine nog, en lapte die zoo wat op; ook had hij nog genoegzamen voorraad, om ontvlambare lucht te bereiden. Daar hij hier gekomen was, begreep hij, dat hij ook terug kon. Door den sprong van den 250 pond zwaren joussouf was de bol pijlsnel opgeschoten, en was het punt des evenwigts tusschen de twee aantrekkingen van de aarde en Selenion (waar hij anders natuurlijk moest stilstaan) gelukkig doorgevlogen; zoo iets moest hij nu ook bewerkstelligen: hij vond daar middel toe, en maakte den toestel onbegrijpelijk ligt. Hij vloog weer pijlsnel op. Op deze terugreis kwamen dezelfde toevallen; alleen wekte een arend hem nog in de bovenlucht uit zijne gevoelloosheid, hem door eenige felle beten heuschelijk verwittigende, dat hij reeds in den dampkring der aarde was. Met de bijl van abaris hakte hij daarop, uit erkentenis, een gat in den hals van den gevleugelden bode, vervolgens in den luchtbol, daalde sneller en sneller, en kwam in den grooten oceaan ter neer, waar gelukkig een Russisch schip in den omtrek was, dat hem opvischte; dus werd hij gered; maar hichtobl, en abaris bijl, en wat hij verder merkwaardigs had medegebragt, is in de diepte der golven verzonken.
Daar wij den reiziger gelukkig op Sclenion lieten aanlanden, zou het onedelmoedig zijn, hem den terugtogt te betwisten; trouwens hij is werkelijk hier, en zijn ‘potest, nam est,’ doet zeker iu dit geval alles af. Wij wenschen hem welkom ter aarde, dat zegt zoo veel als welkom te huis, en ontslaan hem, zoo als boven gezegd is, voortaan van dergelijke togtjes. Maar, toen hij nu toch op Selenion was, spijt het ons, dat hij niet wat meer heeft rondgezien, vooral bij de overblijfselen van abaris en die oude inscriptiën. Wij twijfelen toch niet, of deze geleerde man, die nog wat meer dan vliegen kon, heeft ook wel eenige aanwijzing willen geven, waar men zijne manuscripten vinden kon. Wie weet, welk eene goudmijn in de-
{==462==} {>>pagina-aanduiding<<}
zelve te vinden ware voor den liefhebber van proeven en onderzoek! Het is toch bekend, dat deze abaris volken en landen hunne lotgevallen voorzeggen kon. Eene belangrijke gave, voorwaar! Ook had hij het, bedriegen wij ons niet, zeer ver gebragt in de nuttige kunst, om zonder eten te leven; en, bij zoo veel aanleiding, heeft hij dezelve gewis op Selenion tot volkomenheid gebragt. Eene ontdekking, van welke men zich te eenigen tijde met vrucht zou kunnen bedienen. Dan, ‘il ne faut desesperer de rien!’ en wie weet, of onze abaris de tweede niet ook nog eens par hasard dezelfde ontdekking doet.
Wij verstaan het Russisch niet; doch uit deze overzetting schijnt het ons toe, dat die taal met de Hoogduitsche vrij wat gelijksoortigs heeft.

Mémoires de Frederique Sophie Wilhelmine de Prusse, Margrave de Bareith, Soeur de Frederic le Grand, Ecrits de sa main. Troisième Edition. Tome II. à Paris, chez F. Buisson &c. 8vo. pp. 352.

Met dit deel, dat van 1732 tot 1742 loopt, zijn wij alzoo tien jaar gevorderd. Daar de Prinsesse nu gehuwd, en tevens aan een veel kleiner hof verplaatst is, houdt ook het belang, dat deze Mémoires voor de eigenlijke geschiedenis zouden kunnen hebben, grootendeels op. Alleen het tooneel, en de voorname spelers der Duitsche geschiedenis van dien tijd, worden ons tamelijk bekend. En dit moge nog al wetenswaardig zijn, zeer behagelijk, zeer zielverheffende is het gewisselijk niet. Integendeel, uit dit oogpunt beschouwd, is het gansche verhaal eene aaneenschakeling van jammerlijkheden; en zou het, derhalve, niet geheel te onregt eene schandkronijk der meeste Duitsche hoven mogen heeten. Wij gelooven ook gaarne, dat de vorstelijke kringen, in welken allerlei menschelijke hartstogt en arglistigheid steeds een geliefd element aantreffen, te dier tijd en plaatse vooral tot vele biliijke berisping grond gaven; doch, van den anderen kant, is ook de Schrijfster, dikwijls mishandeld, meestal ziekelijk, en (even als haar doorluchtige broeder), althans zoo het ons voorkomt, tegen Duitsche zeden,

{==463==} {>>pagina-aanduiding<<}
beschaving en verlichting ingenomen, welligt degene niet, die het een en ander in het dragelijkst licht zou plaatsen. Het boek laat zich, intusschen, zeer wel lezen. De stijl is los en gemakkelijk, schoon misschien niet altijd zoo beschaafd, als men van eene vorstelijke pen zou meenen te moeten verwachten. Tamelijk gemeene uitdrukkingen, menigte van dagelijksche spreekwoorden, ook wel dezulken, die, naar ons gevoel, oorspronkelijk Duitsch zijnde, in het Fransch minbevallig luiden; ziedaar, wat van het gezegde eenig bewijs mag geven! Intusschen dient hiervoor ter verschooning, dat de Markgravin slechts tot eigen genoegen en verligting schreef, en althans geen bepaald denkbeeld had, dat het gestelde immer zou in het licht verschijnen.
Met een woord willen wij onze lezers nog iets nader tot het overzigt van het hier geleverde voeren. De heldin wordt moeder van eene dochter; zij wordt, doch dit veel later, regerende Markgravin. Zoo min zij zich aan het Pruissische hof in zeer aangename omstandigheden bevond, zoo min vindt zij reden, over hare ontvangst en haren toestand te Baireuth te vrede te zijn. Bekrompenheid, onvriendelijkheid, kwaadwilligheid, en ten gevolge hiervan droefgeestigheid en ziekte, blijven haar, als voorheen, vervolgen. Met hare moeder, en veelal met hare zusters, is zij op eenen vrij kwaden voet; met haren vader doorgaans wel beter, doch verre van volmaakt; met haren broeder wederom eene poos zeer gewenscht, doch ook al zonder duur; met haren schoonvader mede niet al te breed; doch met haren man, althans tot kort vóór het einde dezes deels, boven alwat van zulken gekoppelden, vorstelijken echt te verwachten was. Bovendien heeft zij ten minste ééne ware vriendin, en meer aangename gezellinnen rondom zich; doch daarentegen bestaat de groote hoop, aan haar eigen en verscheiden vreemde hoven ontmoet, veelal uit onbeduidende, stijve en lompe, of ook wel volslagen zotte en, hetgeen nog erger is, geheel zedelooze wezens. Gaven wij niet reeds te kennen, dat de leer der menschelijke dwaasheid en des menschelijken bederfs, gelijk der ijdelheid van al het ondermaansche, hier overvloedige bevestiging vindt? Wij willen dan ook in geene verdere bijzonderheden komen, maar een staal overbrengen van de onaangenaamheden, met welke onze vorstin te worstelen had; en welks uitvoerigheid te eerder zal verschoond

{==464==} {>>pagina-aanduiding<<}
worden, omdat het zoo wel het gezegde over het eerste, als dat over dit deel, eenigzins zal kunnen ophelderen en bevestigen.
Vooraf wete men, dat zij zich thans the Berlijn bevond, om het huwelijk van haren broeder frederik met de Prinses van Brunswijk te vieren; en dat dit huwelijk almede geweldig tegen den zin der Koninginne was.
‘Des volgenden dags kwam de Hertogin van Brunswijk bij mij haar eerste bezoek afleggen, mij vele verontschuldigingen makende van het niet eer gedaan te hebben. Wij gingen alle te zamen bij de Koningin. Deze vorstin zeide ons, dat zij dien dag slechts eenmaal eten wilde; dat wij ons alle bij tijds moesten ter rust begeven, om in slaat te zijn van des volgenden dags gereed te wezen tot de intrede der koninklijke Prinses. Zij deed violen voor ons komen, en men danste den geheelen namiddag, tot tien ure des avonds. Ik vleide mij, maar vruchteloos, dat de Erfprins (haar echtgenoot) ons zou komen verrassen; maar de Koning had hem daartoe geen verlof willen geven. Hij was te Berlijn gebleven zich te vervelen; en schoon hij de gewoonte had van te soupéren, had de Koning de oplettendheid niet gehad, het minste voor hem te laten gereed maken, en men had hem zelfs tot bote en kaas geweigerd. Ons bal was dus niet zeer levendig; ik was toekijkster, kunnende niet dansen, uit hoofde van mijne verregaande zwakheid. De Koningin zond alle de vorstelijke personen ten negen ure weg, en ging in hare slaapkamer. Zij vroeg ons, mijne zuster en mij, of wij wilden soupéren. Ik antwoordde haar, dat ik geenen honger had, en dat ik mij zou te bed begeven, zoo zij het vergunde. Zij zag mij van ter zijde aan, zonder een woord te spreken. Wij hadden last, des morgens ten drie ure gereed te zijn, om bij de groote revue tegenwoordig te wezen; wij moesten alle op ons best opgeschikt zijn, en er bleef ons niet veel tijd om te slapen. Ik verzocht Mevr. van kamken mij mijn afscheid te bezorgen, zijnde af van vermoeidheid; maar zij ried mij te blijven, wijl de Koninginne wilde soupéren. Ik bleef dan, en wij gingen met ons vier aan tafel. De Koningin deed niet dan uitvallen tegen het geheele huis van Brunswijk en tegen mij; er waren geene hatelijkheden, welke zij tegen de koninklijke Prinses en derzeiver moeder niet uitschoot; mijne zuster was hare echo,
en spaarde zelfs Prins ka-
{==465==} {>>pagina-aanduiding<<}
rel (haar eigen aanstaanden) niet. Deze schoone maaltijd duurde tot twaalf ure; het eind kroonde het werk. “Wij zijn alle onbezonnene!” riep de Koningin eensslags uit, de oogen op mij werpende; “wij spreken hier al te vrij bij verdachte lleden, en de geheele kliek zal reeds morgen onderrigt zijn van ons gesprek. Ik ken de spions, die rondom mij zijn, en die mijnen vijanden vriendschap bewijzen; maar ik zal ze tot hunnen pligt weten te doen wederkeeren. Goeden nacht, Mevrouw,” voer zij voort, het woord tot mij rigtende; “mis niet, ten drie ure vaardig te zijn, want ik heb geen zin om naar u te wachten.” Ik ging heen, zonder een woord te spreken. Ik was verbitterd over al wat ik gehoord had, en begreep zeer wel, dat die verdachte lieden en die spions niemand anders waren dan mijn persoontje.
Ik begaf mij naar mijne kamer, waar ik mijne goede Gouvernante vond, die begon te herstellen, met hare nicht marwitz. Ik deelde haar den aangenamen avond mede, dien ik had doorgebragt. Ik schreide heete tranen; ik wilde mij ziek houden en op mijne kamer blijven; maar zij vonden middel om mij tot rust te brengen en mij daarvan terug te houden. Het was zoo laat, dat ik slechts den tijd had om mij aan te kleeden, en ik verscheen vóór drie ure geheel uitgedost aan het vertrek der Koningin. Men kan begrijpen, dat ik hier vrijen toegang had; hij werd mij, echter, ditmaal geweigerd. Ramen, met haar voorkomen van zelfgenoegzaamheid, hield mij op aan de kamerdeur. “He! mijn God! Mevrouw, zeide zij, zijt gij het? hoe! reeds geheel klaar? de Koningin wordt pas wakker, en heeft mij bevolen, geen mensch te laten binnenkomen; ik zal u waarschuwen, wanneer het tijd zal zijn van te komen.” Ik ging onderwijlen met mijne dames wandelen in de galerij. De twee Hertoginnen kwamen daar, een oogenblik er na. Die van Bevern, mij teederlijk aanziende, zeide: “Gij hebt hartzeer; gij hebt zekerlijk geschreid.” - “Dat is waar, zeide ik, en ik hoop dat men welhaast te vrede zal zijn, en de dood mij van mijne smarten zal verlossen, want ik kan mij haast niet meer voortslepen, en mijne krachten verminderen dagelijks. Gij hebt invloed op seckendorff (den Minister) en op den Koning; om Gods wil! help mij van hier, en maak dat men mij te Baireuth in vrede laat sterven.” - “Ik zal doen wat mij mogelijk is om u

{==466==} {>>pagina-aanduiding<<}
genoegen te geven, Mevrouw, antwoordde mij mijne goede Hertogin; schoon gij uw hart niet voor mij opendet, ik weet alwat gister-avond voorgevallen is, en ik wil u mijn zegsman wel noemen; het is de Prinses charlotte.” Ik stond verbaasd over het geen zij mij zeide. “Gij verwondert u, voer zij voort; ik niet; ik zal eene schoondochter hebben, die ons vrij wat te doen zal geven; mijn zoon kent ze zoo wel als ik, maar hij zal ze wel weten te regt te zetten.” De Koningin stoorde ons; zij trad in de kamer, vergezeld van mijne zuster en de koninklijke Prinses, aan wie zij hare deur niet had laten ontzeggen, gelijk mij. Na de Hertoginnen gegroet te hebben, zeide zij mij, mij van het hoofd tot den voet beschouwende: “Gij hebt lang geslapen, Mevrouw; mij dunkt, dat gij wel kunt opstaan als ik het doe.” - “Ik ben sedert drie ure hier, zeide ik; ramen weet het, en heeft mij niet willen laten binnengaan.” - “Zij heeft zeer wel gedaan, zeide zij; gij zijt beter op uwe plaats met de Hertoginnen dan met mij.” Ter zelver tijd begaf zij zich met de koninklijke Prinses in eene soort van kleine triumfkar. Ik trad, met mijne zuster, in eene staatsiekoets; de twee Hertoginnen in eene andere, en al de Prinsen en heeren van het hof stegen te paard.
Wij waren een goed uur op weg, om op de bestemde plaats aan te komen. Het was geweldig heet. Men had een dozijn tenten van eenvoudig linnen gespannen, die elk vijf personen konde bevatten. Deze tenten waren bestemd voor de Koningin, de Prinsessen, en al de dames van de stad en het hof. Meer dan tachtig koetsen vol dames volgden ons. Al de equipages waren prachtig, en ieder had zich geruïneerd om dien dag te schitteren. Wij trokken alle in deze orde voorbij de troepen, ten getale van 22000 man, die in slagorde geschaard stonden. De Koning was aan den ingang der tent, voor de Koningin bestemd. Hij stopte ons alle daarin, op eene wijze, dat er altijd vier van ons stonden, gedurende dat de andere op den grond lagen of zaten. De zon stak ons door het dunne linnen heen, en wij bezweken onder het gewigt onzer kleederen. Voeg hierbij, dat er geene de minste verversching aanwezig was. Ik leide mij achter in de tent op den grond; de anre dames, die alle voor mij waren, beschutteden mij een weinig tegen de zon. Ik bleef in deze houding van vijf ure des

{==467==} {>>pagina-aanduiding<<}
morgens tot drie ure des namiddags, toen wij ons wederom in het rijtuig begaven. Wij reden stap voor stap, in voege dat wij niet voor vijf ure des avonds aan het slot aanlandden, zonder een droppel waters te hebben kunnen gebruiken.’

Welk een vermaak! En echter, wie weet, hoe vele aanschouwers die vorstelijke grootheid benijdden!

De Emeritus, eene wedergade tot het Leven van een arm Dorpspredikant. Van August Lafontaine. Met Platen. Te Amsterdam, bij R.J. Berntrop. 1812. In gr. 8vo. 227 Bl. f 2-:-:

Het punctum achter Dorpspredikant is zeker eene drukfout; want de Schrijver bedoelt zeker niet, en kon ook onmogelijk hopen, dat eenig lezer dit geschrift voor het werk van lafontaine houden zal. Dat het eene wedergade tot het Leven van een arm Dorpspredikant van dien bekenden romandichter wezen moet, zouden wij ook niet geweten hebben, zonder het onvoorzigtig berigt op den titel: onvoorzigtig, zeggen wij; want, hoewel het werkje reeds op en voor zichzelve luttel waarde heeft, verzinkt het bij de minste vergelijking geheelenal in zijne nietigheid. Hoe klein het ook zij, behoort er voor iemand, aan lafontaine's geschriften van deze soort gewoon, vrij wat geduld toe, om de lezing tot de laatste bladzijde vol te houden. De Emeritus Predikant is ook geenszins de hoofdpersoon; veeleer Carolina, zijne dochter, of liever zeker ander weleerwaardig Heer, wiens volslagene eerloosheid, hoe men die ook door een oorspronkelijk goed karakter en zijn galgenberouw (de lezer vergeve aan onze verontwaardiging deze uitdrukking!) wil vergoelijken, bij ieder getrouw en deugdzaam hart niets dan afschuw wekt. En waarlijk, het hindert ons, dat deze zoo spoedig bekeerde deugniet het doel en loon van zijn bedrog gerust geniet, ofschoon de door hem bedrogene waarlijk ook gelukkig is. Deze roman is, vertrouwen wij zeker, geen oorspronkelijk Hollandsch produkt, ofschoon de titel dien niet als vertaling opgeeft; zij draagt geheel het kenmerk van Duitschen oorsprong; en, gelijk de platen ook niet bijzonder keurig zijn, hebben wij bij de vlugtige lezing

{==468==} {>>pagina-aanduiding<<}
een aantal proeven van slordige onnaauwkeurigheid aangestipt: b.v. Carolina overdekte den grijsaard met kussens, bl. 26. (om hem te smoren?) denkelijk moet het kussen, zoenen beteekenen, - tegegenovergestelde, bl. 38. - belang inboezemd schepsel, bl. 41. - dat u gij met haar, bl. 42. enz. Maar reeds genoeg!

Petit A.B.C. pour les Enfans qui commencent.

Dat is:
Klein A.B. boek voor Kinderen, die eerst beginnen. Door P. Sazerac. Te Amsterdam, bij J.R. Poster. 1812. In 8vo. 16 Bl. f :-1-8
De geringe prijs is wel het beste, dat dit boekje aanbeveelt, hetwelk zich overigens boven andere A.B. boekjes niet zeer onderscheidt. De eerste les, over de prononciatie van het Fransch, is, dunkt ons, vrij onbestemd; de zeven volgende zijn in den smaak der leerboekjes van de Maatschappij Tot Nut van 't Algemeen en het Fransch Manuel de Lecture, en behelzen goede spreuken of lessen, waarin ons echter behoorlijke opklimming schijnt te ontbreken. Dit is over 't geheel hier het geval; en wij vreezen, dat een kind, hetwelk nog noodig heeft met de eerste les te beginnen, niet zeer spoedig genoegzaam vorderen zal, om de 5, 6 en 7de les met vrucht te lezen. De versjes zijn overgenomen uit La Morale de l'Enfance, par morel, in onze taal door barbaz overgebragt. Wij verachten het boekje niet; maar meenen, dat het, bij den reeds voorhanden zijnde voorraad, geene behoefte was.





{==469==} {>>pagina-aanduiding<<}

Beoordeeling.

Brieven over de Aanbidding van onzen Heere Jezus Christus, uitgegeven door Assuerus Doijer, A.L.M. Phil. Doctor, en Leeraar der Doopsgezinde Gemeente te Zwolle. Te Zwolle, bij J. de Vri en H. Tijl. 1811. In gr. 8vo. 102 Bl. f :-18-:

Deze kleene verzameling van brieven tusschen Leeraren van onderscheidene Gezindheid behandelt een zoo belangrijk onderwerp, en is over het geheel met zoo veel openhartige vrijmoedigheid en verdraagzaamheid jegens elkander geschreven, dat wij onze Lezers, wat uitvoeriger, dan anders wel onze gewoonte is, willen bekend maken met den inhoud en den loop der briefwisseling; eensdeels, om de aandacht op het onderwerp meer te vestigen, of wij op die wijze ook andere mannen van kunde en godsvrucht mogten uitlokken; anderdeels ook tot eene proeve, hoe men in den geest der liefde van elkander grootelijks verschillen, en, zoo dat de liefde blijve, de waarheid met elkander zoeken kan.
Het onderwerp is het al of niet geöorloofde der aanbidding van Jezus Christus. Het bevreemdde, namelijk, den Leeraar A., dat hij in het Genootschap der voormalige publieke Kerk gebeden en dankzegging somtijds regtstreeks hoorde opzenden tot hem, dien ook hij voor den Christus, den Zoon des levenden Gods, houdt; daar hij intusschen dit nooit alzoo gedaan, noch van zijne medebroederen ooit had gehoord. Aan zijnen vriend B., die deze zijne huivering voor onchristelijk hield, geeft hij daaromtrent nu zijne bedenkingen op, die hier op neder komen: 1. Er is daartoe in geheel het N.V. geen gebod; integendeel zegt Jezus: den Heer uwen God zult gij aanbidden, en Hem alleen dienen, Matt. IV:10. - 2. Het gegeven voorschrift

{==470==} {>>pagina-aanduiding<<}
luidt ook: onze Vader. - 3. Jo. XVI:23. In dien dag zult gij mij niets vragen, houdt hij voor een stellig verbod. - 4. Bij de verkiezing van eenen Apostel voor Judas, daar anders die aanbidding van Jezus vooral zou gevoegd hebben, bad men: Gij Heere, Gij kenner der harten, enz. Hand. I:24. - 5, 6, 7 en 8. beroept hij zich op Koloss. III:17. Filipp. II:9-11. Efez. III:14. Hebr. IV:14-16, in welke plaatsen alle eene aanwijzing is, om met onze aanbidding regtstreeks tot den Vader te gaan. Eindelijk, 9. haalt hij de woorden aan van doddridge, die evenwel alleen het nalaten, om in het gebed van den Vader gewag te maken, schijnt af te keuren; en van s. clarke, die duidelijk in zijne afkeuring verder gaat.
De Heer B. merkt hier tegen aan: dat Jezus het hoofd der gemeente, de almagtige regeerder en onze overste leidsman is; hij zegt, dat deze betrekkingen rusten op zijn goddelijk Zoonschap, zoodat hij dezelve zonder het laatste niet zou kunnen bezitten; en daar de leer van dit Zoonschap in naauw verband staat met die van den éénen waarachtigen God, meent hij, dat wij, Jezus als den Zoon aanbiddende, den Heer onzen God wel degelijk aanbidden, en Hem alleen dienen; en zegt, dat deze aanbidding pligt is, omdat wij allen den Zoon eeren moeten, gelijk wij den Vader eeren, enz. Jo. V:23. De voortdurende betrekkingen van den Zaligmaker vooronderstellen in hem de hoogste wijsheid, goedheid, alwetendheid en almagt. Wat kan dan de aanbidding beletten? Het geloofsvertrouwen op Jezus (iets, dat jegens iemand anders dan den waren God, zoo wel als de aanbidding, met eene vervloeking wordt verboden) is de hoofdpligt in het Evangelie. Geene onzer werkzaamheden omtrent den verhoogden Heer laten zich ook, meent hij, zonder de aanbidding denken. De Apostelen bidden der Gemeenten alle genadegaven, zoo wel van J.C. als van den Vader, toe. Voorts beroept hij zich op Jezus tegenwoordigheid bij de zijnen, Matt. XVIII:20; op het zeggen van de Bruid in de Openbaring: ‘kom, Heer Jezus!’ op Stephanus, Hand. VII:59; erkennende voorts, dat men op

{==471==} {>>pagina-aanduiding<<}
het woord aanbidden, Hebr. I:6. en Luk. XXIV:51, niet dringen kan. Dat het N.V. de aanbidding van den God en Vader van onzen Heer J.C. zoo aandringt, en wil, dat wij onze gebeden door hem aan den Vader zullen opzenden, is niet om de aanbidding van den éénen God in te scherpen, (want dit was reeds de bekende Joodsche leer,) maar om ons te leeren, dat wij nu niet slechts God als Schepper, Heer, Wetgever en Regter, maar altijd en in alle gevallen als onzen genadigen Vader in Christus moeten aanroepen. Jezus voorschriften, bij zijne omwandeling op aarde, waren zoodanige, omdat hij toen als menschelijk leeraar en vriend met de zijnen omging. Jo. XVI:23 zegt alleen, dat zij niet meer van mond tot mond zouden kunnen vragen: ‘Heer, hoe moeten wij dit of dat begrijpen of doen?’ Het gebed bij de verkiezing, Hand. I, wordt niet aan Jezus gerigt, omdat hij toen nog geene bewijzen gegeven had van zijne verhooging en werkzame heerschappij. Filipp. II:9-11. houdt B. voor bewijs van zijn gevoelen, zich voorts beroepende op Openb. I:5, 6. en V:12, in welke plaats hij eene praktische verklaring van Jo. V:23 vindt.
Door dit een en ander werd de Heer A. echter niet overtuigd; hij zendt de beide brieven aan zijnen vriend C., met bijvoeging, dat hem, ja, wel het aanroepen van Jezus niet onredelijk zou voorkomen, daar dezen toch alle magt gegeven is, Matt. XXVIII:18; dan dat hem het verbod, Jo. XVI:23, nog altijd daarin hindert. Zijn gevoelen over dezen tekst dringt hij nader aan, en wil, dat bidden in Jezus naam daar zeggen wil, als discipelen van hem, die, met hem naauw vereenigd, leden van dat ligchaam zijn, daar hij het hoofd van is. Op het voorbeeld van Stephanus, een Diaken, durft hij ook niet afgaan, maar houdt zich aan Jezus Apostelen. De door B. gegevene reden, waarom men Jezus niet aanriep bij de verkiezing van eenen Apostel, schijnt niet voldoende; daar Jac. I:5, wel degelijk na Jezus verheerlijking, nog leert, dat men de ontbrekende wijsheid van God begeeren moet; en het is hem zeer opmerkelijk,

{==472==} {>>pagina-aanduiding<<}
dat Openb. XIX:10. niet gezegd wordt, ‘aanbid J.C.’ maar, aanbid God! Hij merkt verder op, dat, blijkens alle de Formuliergebeden, de tegenwoordige Hervormden hierin veel verder gaan dan in vroegeren tijd, en komt voorts op de oudheid. Ten aanzien van den brief van euarestus en plinius merkt hij aan, dat aanbidden eene eerbetooning beteekene, zonder dat men daarom behoeve te denken aan hetgeen wij eigenlijke aanbidding noemen; en gelijk de Discipelen, Matt. XIV, Jezus aanbaden, zeggende: waarlijk, gij zijt Gods Zoon! aanbidt ook hij den Verlosser gaarne en van harte. Maar aanbidding, in den krachtigsten zin, blijkt niet, dat de eerste Christenen Jezus ooit hebben toegebragt; hij haalt verscheidene gebeden der Kerkvaders ten bewijze aan. Wat latere tijden betreft, merkt A. nog op, dat alle de gebeden van pictet aan den eenigen waarachtigen God houden, één slechts uitgezonderd, waar hij eenen misslag van den vertaler vermoedt; beroept zich almede op den tegenwoordigen Groningschen Hoogleeraar ypey, die de Hernhutters te dezen aanzien berispt, (die inderdaad te ver gaan) dat zij doorgaans den Zaligmaker aanroepen, zonder aan den Vader te denken; en voegt er bij, dat, uit hoofde der vereeniging met Christus, wiens ligchaam wij zijn, aanbidding van Jezus naar aanbidding van onszelven riekt, en 't redelijker is, dat het ligchaam bidde door het hoofd, en het geheel zich nederbuige voor den Oneindigen, Efes. V:30. Koloss. I:18, 24. Efes. IV:15. Wij zijn broeders van onzen Heer, en moeten in onze gebeden niet broeder, maar vader roepen, Gal. I:6. Efes. II:18. Zien wij, hoe zich Jezus gedroeg, Matt. XIX:17. en Jo. XI:42, en herinneren wij ons Hebr. XIII:8, dan behoeven wij naauwelijks te vragen, wat
Jezus tegen zijne aanbidders ook nu zeggen zou.
Alle deze aanmerkingen houdt C. voor Bijbelsch en regtstreeks; bij zoodanige analogische redeneringen, als waarvan B. zich bedient, behoort veel voorzigtigheid. God is aan het kruis gestorven; is geboren; Maria, de moeder Gods, en soortgelijke uitdrukkingen, keurt B., met alle

{==473==} {>>pagina-aanduiding<<}
Hervormden, immers zelf af. Maar hij doet de zaak in eens af met het beroep op de Godheid van Christus, en zoo aanbidden wij dan den eenigen waren God, als wij hem aanbidden. De Apostelen spreken intusschen bestendig van éénen God, den Vader, en éénen Heer, den Zoon, die van God tot eenen Heer en Christus gesteld is; maar gronden op die hooge waarde van Jezus nergens de aanbidding. De vraag komt hier op neêr: 1) Moeten wij Christus vereeren en aanbidden als den hoogsten God, en is 't hetzelfde, of wij in dien zin onze gebeden tot God of tot J.C. opzenden? B. wijst hiervoor noch schriftuurtekst noch voorbeeld aan. Maar, 2) moeten wij Christus vereeren als onzen Heer, als Hoofd der Gemeente? Dit geeft C. toe, en vindt in het opzenden van onze gebeden tot hem, als zoodanig, niets onwelstandigs, daar hij alle magt heeft, en men den Vorst niet te na komt, door zich te wenden tot zijnen gevolmagtigde. Zoo is dan de aanbidding van den Zoon, in effecte, den Vader aanbidden in zijnen naam. En C. ziet niet, dat eenig Christen zou behooren te twijfelen, of hij hierin Stephanus volgen mogt. Maar, bidt men Christus aan, als denzelfden met den Vader, als den oppersten God, zoo meent hij, dat men handelt tegen de duidelijke leer der Schrift en de klare praktijk der Apostelen.
De vorige brieven komen nu tot D. - Door het stuk in geschil met de leer der Drieëenheid in verband te brengen, kan, zegt deze, alleen worden afgeleid, dat de Zoon tevens met, en geenszins, dat hij in onderscheiding van, den Vader en den Geest moet aangebeden worden; en geldt dus de vraag alleen de aanbidding van Jezus, als den verhoogden Zaligmaker. Men erkent intusschen, Jezus is een waarachtig mensch; maar mag men een waarachtig mensch als God, of als eene natuur of zelfstandigheid, die door vereeniging met de goddelijke en door verhooging nu mede tot het goddelijk wezen is behoorende, aanbidden? Welk voorstander der Triniteit durft zeggen, dat de verhoogde mensch nu mede tot het goddelijk wezen behoort? Het

{==474==} {>>pagina-aanduiding<<}
goddelijk wezen moet intusschen zekerlijk alleen als God aangebeden worden. Van den kant der Drieëenheid ontvangt dus de vraag: ‘of Jezus mag aangebeden worden?’ in het geheel geen licht. De leer en het voorbeeld der Apostelen moeten het beslissen. Wat Jo. V:23 betreft, καϑως is niet οντως, aequaliter of eodem modo, in dezelfde mate, of op dezelfde wijze, maar sicut, gelijk als, zoo wel als. De verklaring van Jezus, en ook vs. 30, geeft het bepalend onderscheid in de vereering duidelijk te kennen; de Vader, namelijk, als Vader en zender, de Zoon als Zoon en gezondene. Zijne aanbidding verbiedt Jezus, Jo. XVI:23, vergel. ook Jo. V:30; en Paulus, leerende, dat hem alles onderworpen is, zondert Hem uit, die hem alles onderworpen heeft. Uit hoofde van de aan Jezus gegevene magt, schrijve men hem veilig toe alle magt over zijne Kerk en Koningrijk; maar Jezus zelf trekt er dit gevolg niet uit: bidt mij aan als den Almagtigen; maar: predikt het Evangelie. Waar blijkt, dat Jezus zich hier almagtige heerschappij over alle dingen, of volstrekte almagt en alwetendheid, toekent? Beroept men zich op de Drieëenheid, is het antwoord, dat, in zoo ver hij tot het goddelijk wezen behoort, hem niets kan gegeven zijn. Hier wordt gesproken van de magt, gegeven aan Gods knecht, den regtvaardigen, enz. Ten aanzien van Jezus beloofde tegenwoordigheid, Matt. XVIII:20, is ook vrij wat uit te zonderen; het staat ook daar toch duidelijk, dat men van den Vader het begeerde ontvangen zal; de bijgevoegde belofte zegt toch niet: ‘bidt mij aan, als den almagtigen
gever van alles goeds,’ en kan ook zeggen: ‘als mijne Discipelen, als zoodanige, op eene Christelijke wijze bidden, dan ben ik zoo veel als in hun midden,’ niet als een God, om aangebeden te worden, maar als een bidder, die met en voor hen bidt. Joännes verlangen aan het slot zijner Openbaring, en het κνρις Ἰησου, (dat ook Heer van Jezus zou kunnen beteekenen) doet ook niets af, en heeft ook zonder eigenlijke godsdienstige aanbidding eenen goeden zin. Hand. IX:11. bad Saulus tot den God van Is-
{==475==} {>>pagina-aanduiding<<}
raël; en vs. 14 zegt, den naam des Heeren aanroepen, denzelven belijden. Hebr. I:6. verheft Jezus boven alle andere Godsgezanten. προσκυνειν wordt zoo wel nopens menschen als nopens God gebruikt, even als ons woord bidden. σεβω en σεβομαι, als ook λαγρευω, wordt nergens in het N.V. omtrent den Christus gebezigd. Als men dan Christus, als zeker middelwezen, aanbidt, loopt inderdaad de zoo duidelijk door hem bevolene aanbidding van den Vader aan alle plaatsen, en om alle dingen, gevaar.

(Het vervolg hierna.)




De plegtige Bezitneming der beide herstelde Kerken, aan de allerzaligste Moedermaagd Maria toegewijd, de eene te Kampen en de andere te Zwoll....., vereeuwigd. In twee Leerreden uitgesproken door Bartholomeus Doorenweerd, R.P. te Kampen. Te Deventer, bij J.W. Robijns. In gr. 8vo. 46 Bl. f :-6-:

Het woord eeuwigheid heeft verschillende beteekenis, en het kan dus ook wel zijn, dat de vereeuwiging, waarvan hier de titel gewaagt, geen zeer ruim tijdsbestek beteekenen moet; niet omdat deze Leerredenen bij uitstekendheid slecht zijn, maar omdat dezelve toch ook wel niet door uitstekende schoonheid en waarde uitmunten. Zij voldoen intusschen aan het oogmerk, en, oorspronkelijk niet voor den druk bestemd, zien zij alleen op dringend verzoek van eenige vrienden het licht: taal en stijl willen wij daarom ook niet berispen; dit vereischte inderdaad ook meerdere ruimte, dan thans ons bestek gedoogt. De eerste zal de noodzakelijkheid van den openbaren Godsdienst, en het nut der plegtigheden bij denzelven, bewijzen. De wegvoering der Joden naar Babel, en hun herstel, geeft de inleiding: het verlaten der Roomsch-catholijke gemeente door velen bij de Reformatie; de veranderde toestand der Kerken dier gezindte hier te lande; de gebeurtenissen van 1672, toen dezelve te Kam-
{==476==} {>>pagina-aanduiding<<}
pen onder andere twee Kerken voor eenen korten tijd weder terug ontving; en eindelijk de tegenwoordige teruggave en inrigting van het gebouw, waarin de Leeraar nu sprak, worden hiermede gelijk gesteld. Naar den tekst, Jo. IV:23, 24, wordt dan eerst betoogd de noodzakelijkheid van den openbaren Godsdienst. Het trok onze aandacht, dat het aanbidden van God in den geest den inwendigen, en in waarheid den uitwendigen Godsdienst beteekenen moet; en dat de allerheiligste offerande der Misse alleen die nieuwe en zuivere offerande zijn kan, waarop malachias oogde in zijne Godspraken, en die van den opgang tot den ondergang der zonne den name des Heeren zou opgedragen worden; waarvan de Eerw. Redenaar het bewijs echter schuldig blijft. Het smart ons, dat in het tweede deel, 't welk het nut der uitwendige plegtigheden,
waarmede de Catholijke Kerk gewoon is den openbaren Godsdienst te verrigten, zal betoogen, de tijd niet duldde, het nuttige van alle die Kerkplegtigheden te toonen; omdat wij wel iets weten van derzelver doel, en niet onder de genen behooren, ‘die lasteren hetgeen zij niet kennen,’ en alles zoo maar met eene magtspreuk ‘een redeloos en belagchelijk poppenspel’ noemen, (waarom wij ons ook de harde woorden, tot de zoodanigen gesproken, geenszins aantrekken,) maar evenwel, zonder nadere voorlichting, hier en daar het nuttige over het hoofd blijven zien. De Leeraar blijft bij het algemeene: dat God zoo veel praal bij den Godsdienst aan den Jood beval, en dat een Godsdienst zonder alle uitwendige plegtigheid spoedig naar de Maan verhuizen moet. Verder bepaalt hij zich bij den invloed van het zinnelijke, om de menschen voor het aardsche en zondige te betooveren, en vraagt: waarom zou dan een fraai Tempelgebouw, brandende waskaarsen, prachtig en sierlijk Priestergewaad, netjes gewerkte Kerksieraden, stichtelijke gezangen, en alles wat onder den naam van Godsdienst- en Tempelpracht en plegtigheid bekend is, de Liesde jegens God niet kunnen ontstoken? enz. Voorts noodigt hij zijne hoorders in een' Prentwinkel, of Prentenkraam; zegt, hoe men daar zijne

{==477==} {>>pagina-aanduiding<<}
ziel bezoedelen kan; spreekt dan van een Christusbeeld in zijne Kerken, enz.; en hiermede is het stuk voldongen. Hetgeen ons in deze Leerrede boven al het overige bevalt, is de bevattelijkheid voor allen, de hartelijke, wel onderhouden wending tot het hart zijner toehoorders, en meer dan eene gepaste en nuttige les.
Minder beviel ons te dezen aanzien de tweede Leerrede, waartoe zich de Pastor liet overhalen, opdat hij als Zwollenaar, en in die stad gedoopt, onderwezen, tot de communie toegelaten, en het eerst den predikstoel, in de spiegelsteeg, beklommen hebbende, voor alle Zwollenaars de zoo heugelijke gebeurtenis van den dag mogt vereeuwigen. De tekst is uit het Boek der Wijsh. VII:7-11. Salomo's gebed om wijsheid, de moeder van alle goed, deed Salomo ook alle goederen toevloeijen. De Christelijke leer is eene ware wijsheid, enz. Geheel Europa is het licht des Christendoms aan de Roomsche Paussen verschuldigd; gregorius zond den Monnik augustinus naar Engeland; van daar kwam willebrord hier te lande: daar nu willebrord geen houten of steenen werktuig was, maar aan den Goddelijken roep tot het Apostelambt had kunnen wederstaan, zijn wij hem groote dankbaarheid verschuldigd; waarom hij dan ook hoogelijk geroemd, en de volzalige willebrord, de Apostel dezer Landen, een Kloosterling, een Benedictijner Monnik, (letterlijk en stellig?) aangebeden wordt: ‘Dank zij U, willibrord! voor de prediking der Christelijke leere! Verwerf ons de genade, zoo volgens deze leer te leven, dat gij U niet behoevet te schamen, onze Apostel te zijn geweest.’ Op zijne voorspraak hoopt de Leeraar gebragt te worden tot het aanschouwen van Gods heerlijkheid. - De Redevoering wijst de voorregten aan, ons door de prediking van dien heiligen man geworden; want door het Christendom is afgoderij en menschenoffer, vogelwigchelarij en waarzegging, uit deze landen geweken; ook de zamenleving (want het zwerven hield op) verbeterd, alsmede ons voedsel, onze kleeding, onze woningen, de aanleg en opbouw onzer steden, onze

{==478==} {>>pagina-aanduiding<<}
veeteelt, onze akkerbouw, onze scheepvaart, en eindelijk onze geheele maatschappij; en wij, met zoo veel regt te voren door de Romeinen Barbaren genoemd, bragten het sinds in alle kunsten en wetenschappen tot eene verbazende hoogte.
Wij miskennen den weldadigen invloed des dierbaren Christendoms voorzeker niet; maar, ons den beschaafden staat der oude Grieken en Romeinen herinnerende, meenen wij, dat er op die overgroote verdiensten en godsdienstige vereering van Pater willebrord vrij wat korting valt. Wat waarzeggerij en bijgeloof betreft, hierin hebben wij inderdaad door het Evangelie zeer veel boven de ouden vooruit; maar waarlijk, wij hebben tot dusverre niet geweten, dat daarvoor aan dien heiligen man zoo veel eere toekomt. En mogt onder 's mans vereerders vooral ook het volgende, in eenen zoo deftigen kanselstijl, niet meer noodig zijn! ‘Ik weet wel, dat er nog onder degene, die den Naam van Christenen dragen, gevonden worden, die naar oude wijven loopen, om zich uit het koffijdik, uit de kaarten, of uit de handen toekomende dingen te laten voorzeggen; of om zich verborgene, het zij verlorene, het zij gestolene goederen te laten aanwijzen. enz. Het is er ook wel ver af, dat wigchelaars en waarzegsters in eer en aanzien zouden zijn, of van 's Lands-wege onderhouden worden; dat in tegendeel die Lieden veracht zijn, niet durven voor den dag komen, en doorgaans in gangjes en steegjes wonen.’ enz.
ô Weldadig Christendom! dit zeggen wij dezen Redenaar gaarne na; welke diensten hebt gij ons in onze Voorouders bewezen! Waarom rigten wij toch ons leven niet beter naar uwe voorschriften?


{==479==} {>>pagina-aanduiding<<}

Onderwijs in den Godsdienst, voorgesteld in Vragen en Antwoorden. Te Leeuwarden, bij P. Wiarda. In 8vo. 69 Bl. f :-5-:

Handleiding bij het Onderwijs in den Godsdienst. Te Leeuwarden, bij P. Wiarda. In 8vo. 365 Bl. f 1-8-:

Dit leerboek voor de voormalige publieke Kerk hier te lande mogen wij met ruimte eenen goeden aftrek wenschen. Hoezeer der gevoelens van zijn Kerkgenootschap getrouw, is de Schrijver verre van den kettermakenden geest; hij geeft zijne leerlingen eene genoegzame en gemakkelijke handleiding, bepaalt zich niet enkel tot het beschouwende, maar zijn onderwijs is praktisch; hij dringt niet enkel tot van buiten leeren eener meer of min uitvoerige les, maar doet wel degelijk nadenken, laat daartoe genoegzame ruimte, en geeft overvloedige wenken; en het is er ver van daan, dat hij de Bijbelleer in redeneringen der wijsgeerte veranderen zou, daar veeleer geheel de voordragt Bijbelsch is. Echter durven wij dien goeden aftrek niet stellig beloven; het komt ons toch voor, dat zoodanig leerboek voor den steller zelven wel het meest bruikbaar is, en dat men moeljelijk zoodanig een vervaardigen kan, van hetwelk een aantal Leeraren in verschillende gemeenten zich met hetzelfde genoegen en dezelfde vrucht zullen bedienen. Ieder verstandig man, die het onderwijs, dat hij geeft, regt behartigt, vormt zich bij hetzelve eene eigene handelwijze; in het begin verandert die van tijd tot tijd, en zoo krijgt hij eindelijk zekere vastheid. Het komt ons mede voor, dat vele in dit vak regt geoefende mannen, hoe meer zij catechiseren, al meer omtrent het leerboek en in de keuze van hetzelve onverschillig worden, met hetzelfde nut en gemak onderscheidene gebruiken, en hunne, nu op deze, dan op gene wijze ontwikkelde en aangedrongene, maar telkens weder terugkeerende, denkbeelden bij iedere handleiding vaardig weten voor te dragen.

{==480==} {>>pagina-aanduiding<<}

De leerling behoeft zeker altijd eene handleiding, en zoo iets behoeft ook de eerstbeginnende meester; maar de man van verstand en ondervinding loopt niet gaarne, of lang, aan een leiband: de hoogst eenvoudige waarheden treft hij in ieder leerboek aan; maar ieder heeft zijn eigen oog, en alzoo vindt hij nergens bij eenen anderen zoodanig onderwijs voor zijne kweekelingen, waarin hij niet nog wel iets, en dikwijls veel, veranderen of verplaatsen zou.
Dat intusschen de eerstbeginnende Leeraar zich met oordeel een onderwijsboek kieze, en zich een geruimen tijd daaraan houde, zoo echter, dat hij telkens uit vele, die hem voorkomen, het bruikbare aanstippe, vooral, dat hij met eigene ondervinding raadplege, en zorge, dat geene dier ondervindingen voor hem verloren ga, en daarnaar zijn onderwijs telkens verbetere en wijzige, verdient allen lof; zoo komt, na een aantal jaren, daaruit werkelijk iets, dat men drukken kan, en dat regt nuttig is; het meest echter wel alleen voor den vervaardiger zelven, en nog wel allerbijzonderst voor die gemeente, in welke het vervaardigd werd; daar de verstandige, naar den verschillenden aard en de verschillende behoeften, in verschillende gemeenten zijn onderrigt natuurlijk zal wijzigen. Een leerboek, op die wijze vervaardigd, kan, mits het kort zij en vol eenvoudige wenken, (die de eerstbeginnende catecheet vooral behoeft) voor velen bruikbaar en nuttig zijn.
Aan dat eerste vereischte, kortheid, voldoet het werk, dat thans voor ons ligt, juist niet al te zeer; hoewel de waardige Schrijver op de door ons opgegevene wijze te werk ging, en alzoo bij ondervinding weet, hoe moeijelijk men zich in het, anders geheel voortreffelijk, werk van eenen anderen volkomen vinden kan. Beide deze boekjes, waarnaar de kundige opsteller, h. wesselius, Predikant te Huizum, zijn onderwijs rigt, en buiten twijfel zeer kundige ledematen aankweekt, prijzen wij overigens, ter lezing en herlezing, nogmaals aan. De Handleiding was eerst een bijzonder, en van tijd tot tijd veranderd en verbeterd,

{==481==} {>>pagina-aanduiding<<}
opstel voor 's mans leerlingen, bij hetwelk hij, gelijk hij dankbaar vermeldt, uit andere soortgelijke leerboeken het zijne nam. Het geeft de beantwoorde vragen van het Onderwijs in korte stellingen, welke dan meer of min uitvoerig ontwikkeld, uitgebreid, beredeneerd, en schriftuurlijk bewezen worden. Alles geeft bewijs van 's mans oordeel, gematigdheid en Christelijk gevoel; alles is vatbaar voor nadere uitbreiding en opheldering bij het mondeling onderrigt; terwijl nog het vraagboekje zelve voor tweederlei soort van leerlingen is ingerigt, zijnde er 100 vragen in 20 onderscheidene lessen voor eerstbeginnenden aangewezen.
Wij hebben op dit vraagboekje voornamelijk twee aanmerkingen: 1) De hoofdstukken, en over 't geheel de antwoorden, zijn in ons oog zeer veel te lang; en wij houden het onnoodig, en voor de meeste leerlingen ook onuitvoerlijk, het woordelijk geheugen zoo veel te vergen. 2) Wordt de, ter opheldering en ten betoog ook van leer en pligt zoo bruikbare, Bijbelsche geschiedenis te veel voorbijgezien. Wij bepalen ons daarbij ook wel geheel alleen, als wij met zeer eenvoudigen, wien het lezen moeijelijk valt, te doen hebben, en dit gaat doorgaans waarlijk goed; het bevordert ook bij meer vatbaren en kundigen de Bijbelkennis en Bijbeloefening zeer, en doet ook bij hen zeer veel af, hoewel wij bij dezen ook op andere schriftuurteksten aandringen. Men moge dit bij het mondeling onderwijs aanvullen.
De Handleiding strekt tevens ten bewijze, dat de Leeraar wesselius niet alleen regt knappe, maar ook regt regtzinnige ledematen voor zijn Genootschap kan aankweeken.


{==482==} {>>pagina-aanduiding<<}

Bijdragen tot theoretische en praktische Geneeskunde, uitgegeven door het Genootschap, onder de zinspreuk: Arti salutiferae, te Amsterdam. IIden Deels 2de en 3de Stuk. Te Amsterdam, bij L. van Es. In gr. 8vo. 147 en 153 Bl. Te zamen f 3-12-:

Tot zoo verre waren wij met onze beoordeeling dezer, in vele opzigten belangrijke, Stukken gevorderd; wij willen ons nu haasten met onzen Lezeren dezelve verder te doen kennen.
In het tweede Stuk van dit Deel treffen wij vooreerst aan het vervolg eener Verhandeling van lobenstein loebel, over de werking en aanwending van den Phosphorus. Na de weldadige werking van dit middel in het vorige stuk proefondervindelijk te hebben aangetoond, bepaalt zich de Schrijver in dit (want het vervolg en slot dezer Verhandelinge verschijnt eerst in het derde Deel) tot eene bespiegeling aangaande den aard dier werking, en tot de naauwkeurige bepaling der verschijnselen en toevallen, welke de werkzaamheid of onwerkzaamheid dezer stof, in gegevene gevallen, aan den dag leggen. Hij brengt den Phosphorus tot de water-koolstofmiddelen. Om welke reden, weten wij niet. Het kan ten minste niet om eene scheikundige zijn, daar geene proeven hoegenaamd deze stof onder die klasse doen rangschikken. Doch het schijnt, dat de Phosphorus zich dezen dwang moet laten welgevallen, om in het vernuftig systema van steffens en dergelijke hooge geesten te passen, die in de werking van alle geneesmiddelen niet dan van stikstof, koolstof, waterstof en zuurstof hooren willen. Wat de teekenen aangaat, waaraan men zien kan, dat de Phosphorus werkt of niet, dezelve verschillen weinig van die op het ingeven van allerlei sterke middelen, in het laatste tijdperk eener hevige ziekte, volgen. Opmerkelijk is het echter, dat, volgens loebel's waarnemingen, de Phosphorus deszelfs werking eerst laat uitoe-
{==483==} {>>pagina-aanduiding<<}
fent, en dat het weder en de stand der maan daarop grooten invloed hebben.
De tweede Verhandeling, in dit Stukje bevat, is van den beroemden, en vooral bij de Schrijvers van dit werk hooggeschatten, Berlijnschen Hoogleeraar hecker. Dezelve heeft ten onderwerp eene nieuwe voorstelling van de leere der ziektescheidingen en stofverplaatsingen, vooral met betrekking tot de hedendaagsche gevoelens over dit onderwerp. Wij hebben daarin hecker herkend. Het is weêr, in schijn, eene oorspronkelijke beschouwing van dit stuk; doch inderdaad niets dan een praatje, waarin lang en breed gekeuveld wordt, zonder dat men iets wezenlijks zegt. Want de verdeeling der crises, in crises van de reproductie, van de prikkelbaarheid en van de gevoeligheid, is geen groot nieuws, en althans geen groot gewin voor de wetenschap. Ook weten wij reeds lang, dat in de crises niet alleen de afscheidingen en uitlozingen, maar het ensemble, alle de verschijnselen te zamen genomen, de scheiding der ziekte, het heilzame en noodlottige uitmaken. Het gansche geschrift schijnt te moeten dienen, om de Verhandeling van henke over dit onderwerp in een ongunstig licht te stellen. Heeft deze de zaak te eenzijdig beschouwd, door schier alles van de levenskracht te doen afhangen, hij heeft ten minste iets bepaalds beweerd en eene gedeeltelijke verklaring gegeven; terwijl wij twijfelen, of in hecker's inschuiven van nieuwe polariteiten en werktuigen, waarop zijne leer t'huis komt, wel eenige gezonde zin ligt. Alleenlijk zien wij in zijne voorstelling, als in een' duisteren spiegel, de gevoelens van darwin, reil, brandis en hufeland, aangaande de verschillende betrekkingen van de deelen des levenden ligchaams in den
staat van ziekte.
De bedriegelijkheid der teekenen eens naderenden doods, welke ons Dr. kirchner, uit twee waarnemingen, in een volgend stuk doet kennen, moge de Artsen opwekken, om zelfs in de laatste oogenblikken meer dan toezieners te zijn. In het laatste geval vooral, door Dr. siefert

{==484==} {>>pagina-aanduiding<<}
waargenomen, zien wij, wat in de uiterste oogenblikken het verstandig en asgemeten gebruik der prikkels vermoge.
Hierop volgt de vertaling eener Verhandeling van Prof. clarus, over het ontstaan en de genezing van de vlekken van het hoornvlies. Hij tracht den aard dezer ziekte uit natuur-wijsgeerige beginselen op te delven, waardoor het hem gelukt is, eene groote duisterheid over dit onderwerp te verspreiden; want het is voorzeker geene geringe moeite, om aan dien vreemden toestel van stelligen en ontkennenden factor, van oxydatie, als neiging tot het vaste, hydrogenisatie, als neiging tot de vloeibaarheid, eenig bepaald en duidelijk begrip te hechten. Ten aanzien der geneeswijze blijft hij bij een' geringeren graad van leucoma staan, en is hier even overdreven empirisch, als hij in de verklaring der kwaal diepzinnig is.
De waarneming eener ontwrichte en na 27 dagen nog herstelde dije zal men met genoegen lezen. De eenvoudige, bij andere ontwrichtingen zoo zeer voldoende, manier van den Hoogl. bonn werd ook hier met voordeel gevolgd.
Niet minder belangrijk vinden wij de Verhandeling van Prof. horn, waarin hij het resultaat zijner menigvuldige waarnemingen over de kraansoogen mededeelt. Wij leeren daaruit niet alleen derzelver weldadige werking in velerlei ziekten, als een der krachtigste Narcotica, kennen; maar tevens hetgene dezelve bijzonder eigen is en van elk ander verdoovend middel onderscheidt. Dit is, volgens horn, de onaangename indruk, dien zij in het gewaarwordingswerktuig te weeg brengen, en de trillingen en krampen der ledematen, met behoud van het bewustzijn. Volgens horn, is de beste manier, om dezelve toe te dienen, het poeder of de tinctuur, waarvan hij een voorschrift opgeeft. - Ondertusschen bezitten niet alleen de kraansoogen, maar de meeste andere verdoovende middelen, iets eigenaardigs; waarvan het bilsenkruid, de scheerling, het rood vingerhoedskruid, enz. voorbeelden aan de hand geven.
Het derde Stuk van dit Deel wordt geopend met eene Verhandeling van hecker, over de plaatsvervangende

{==485==} {>>pagina-aanduiding<<}
geneesmiddelen in het algemeen, en over die van den koortsbast in het bijzonder. Na eenige, niet ongegronde, aanmerkingen over de lijst der ontbeerlijke en onontbeerlijke uitheemsche geneesmiddelen, voor eenigen tijd door de Geneeskundige Faculteit te Weenen gemeen gemaakt, deelt hecker zijne gedachten mede, over de mogelijkheid van zoodanige middelen, welke in het genezen der ziekten de plaats van andere vervangen kunnen, en toont ten duidelijkste aan, dat zulks alleen ten aanzien van die gelden kan, welke eenige algemeene werking, hetzij van versterking of verslapping, van opwekking of verdooving, van verhitting of verkoeling en bedaring, te wege brengen, geenszins van de zoogenoemde specifica, zoo alsde kina tegen sommige soorten van tusschenpoozende koortsen. Vervolgens bepaalt hij zich vooral tot de cascarilla, als een voortreffelijk surrogaat van de kina. Doch in de lofspraak van dit middel verliest hij alle geloof waardigheid, door deszelfs krachten al te zeer te verheffen. De cascaril moge een zeer goed specerijachtig bitter zijn, en uit dien hoofde weldadig voor maag en ingewanden; maar of het in den hevigsten graad van rot- en zenuw-koortsen, in bloed of slijmvloeijingen uit zwakheid, in allerlei cachectische kwalen zoo bij uitstek werkzaam zij, twijfelen wij zeer. Wij wenschten ten minste wel, dat hecker wat sterker bewijsgronden, dan de bloote optelling der kwalen, had bijgebragt. - Van de overige plaatsvervangende middelen prijst hij voornamelijk het zwavel-arsenicum aan.
Het slot der scheikundige ontleding van het bevergeil, door den te vroeg gestorven Dr. bonn, beslaat de tweede plaats in dit Stukje. In dit gedeelte wordt de werking van den alkohol op bevergeil, alsmede deszelfs ontleding op den droogen weg, behandeld. Uit dit onderzoek blijkt, dat zelfs het beste Moskovische bevergeil nog onzuiverheden bevat; waaraan het moet worden toegeschreven, dat bonn geheel andere uitkomsten bij zijn onderzoek verkreeg, dan zijne voorgangers.
Hierop volgt eene vergelijking tusschen de opium en hy-
{==486==} {>>pagina-aanduiding<<}
osciamus, door Dr. kahleyss, met bijvoeging eener belangrijke waarneming van den geleerden Dr. de lemon. Uit deze vergelijking blijkt, dat opium beter voegt in heete ziekten en hevige pijnen; hyosciamus, daarentegen, in de langdurige, stompe pijnen, welke de lijders aan slepende ziekten solteren, alsmede in krampachtige toevallen. Zelfs in eenen hardnekkigen buikloop betoonde het laatste zich heilzaam. Dergelijke vergelijkingen verdienen voortgezet te worden; doch het zoude te voorbarig zijn, vooralsnog er eenig besluit uit op te maken. Uit de waarneming van Dr. de lemon kan men zien, dat ook de hyosciamus falen kan, waar dezelve zeer aangewezen schijnt te zijn.
Wij vinden in dit Stukje ook het slot van de beknopte letterkundige opgave, aangaande het stelsel van brown, door den straks genoemden Geneesheer de lemon. De Schrijver geeft hier een kort verslag van de lotgevallen van dat stelsel na de verschijning der Verhandeling van latrobe, van de bewerking van het Brownianisme in Duitschland, van het oordeel van den grooten hufeland over hetzelve, en van deszelfs vlugtig verblijf te Parijs. Het is jammer, dat dit stukje niet meer volledig is, en niet ook datgene bevat, wat in ons Vaderland betreffende het Browniaansche stelsel verscheen, waartoe men eenige Akademische Verhandelingen zoude kunnen brengen, en vooral die van van der horst over de zwakte. Naauwkeurigheid en volledigheid maken toch voornamelijk de waarde van zoodanig verslag uit.
Tot besluit van dit Deel levert ons de werkzame en geleerde van der breggen de geschiedenis van de behandeling der slagaderbreuken, naar het Hoogduitsch van k. sprengel, wiens meesterlijke hand wij in dit opstel gemakkelijk herkennen. Wij zien uit dat leerzaam verhaal, hoe de heelkunst langzamerhand tot die zekere eenvoudigheid gekomen is, welke haar thans kenmerkt. Van der breggen schijnt voornemens te zijn, meer dergelijke stukken van dien verdienstelijken Schrijver te vertalen, waar-
{==487==} {>>pagina-aanduiding<<}
mede hij voorzeker de Vaderlandsche Heelkunstenaars eenen uitstekenden dienst zal bewijzen.




Galeni Adhortatio ad Artes. Cum sua annotatione, et versione D. Erasmi edidit Abrahamus Willet. Lugd. Batav. apud S. et J. Luchtmans. 1812. Pagg. 153. f 1-10-:

De uitgave van dit boekje door den Heer willet is wederom een blijk, dat uit het kwade dikwijls het goede wordt geboren. De magere editie, voor eenige jaren door koehler, een Predikant in Duitschland, bezorgd, was door den beroemden wyttenbach jammerlijk, maar naar verdienste, gehavend, in de Biblioth. Crit. T. II. P. VI. p. 98. De wensch naar eene betere uitgave, op de aangehaalde plaats door den Hoogleeraar geuit, spoorde den Heer willet aan, om eens zijne krachten te beproeven. En inderdaad, de leerling van paradijs en wyttenbach kon aan de Maatschappij op geene geschiktere wijze rekenschap van zijne akademische studie geven, dan door dezen arbeid, aan dit boekje van den beroemden Geneesheer en Letterkundige, galenus, te koste gelegd. In eene opdragt aan zijnen vader, waarvan de inhoud zoo wel den dankbaren zoon, als de stijl den kweekeling van wyttenbach waardig is, ontvouwt willet zijne kinderlijke gevoelens met zoo veel warmte, dat wij geen oogenblik twijfelen, of de Amsterdamsche Geneesheer zal nu ten volle instemmen met de spreuk van muretus: Sordida planeque misera hominum vita sit, si studia nostra necessitate tantum; non etiam commoditate et ornatu dirigantur. Na deze opdragt volgt eene fraai geschrevene praefatie, waarin willet zijne hulpbronnen opgeeft. De inhoud van galenus geschrift is aan ieder, die in het rijk der letteren niet geheel vreemdeling is, genoeg bekend. Het oogmerk is, namelijk, om de voortreffelijkheid der

{==488==} {>>pagina-aanduiding<<}
kunsten en wetenschappen boven ligchaamsoefeningen aan te toonen, en de jonge lieden, met terzijdestelling van de laatsten, tot de beoefening der eersten aan te sporen. Men ziet in den inhoud van dit boekje eene duidelijke bevestiging van het bekende: Navita de ventis; dewijl onder de kunsten en wetenschappen altijd de Geneeskunde bij galenus op den voorgrond staat. Voornamelijk heeft de Geneesheer het op de worstelaars geladen, waarover de aanmerking van den Uitgever waardig is gelezen te worden, pag. 105. In het algemeen toonen deze aanmerkingen, dat willet volkomen voor zijne taak is berekend. De menigvuldige navolgingen en aanhalingen der ouden, vooral van euripides, plato enz., gaven rijke stof tot aanteekeningen en ophelderingen; en niet alleen in deze, maar ook in de oudheidkundige en eigenlijk philologische aanmerkingen, heeft willet zich meesterlijk van zijnen pligt gekweten. Somtijds, het is waar, vindt men hier eene zekere profusie, die den jeugdigen geleerde kenmerkt, en waarvoor de Veteraan zich hoeden zal; maar het zij verre van ons, zulks den voortreffelijken jongeling ten kwade te duiden. Veeleer verontschuldigen wij hem met het gezegde van cicero, De Oratore, Lib. II. Cap. 21. Volo se efferat in adolescente foecunditas. - Volo esse in adolescente, unde aliquid amputem. De aanmerkingen dragen den stempel der oude Hollandsche manier van klassieke Schrijvers uit te geven, en steken voordeelig af tegen de schrale methode van vele Duitschers, als fischer, zeune, schneider en meer anderen. Ons bestek duldt het niet; anders namen wij hier tot eene proef de eerste de beste aanteekening over nopens den λόγος
προϕορικὸς en ἐνδιάϑετος, pag. 60, waarbij wij ons echter verwonderen, dat de geleerde willet geene melding heeft gemaakt van philo judaeus, die over deze verdeeling van den λόγος zoo dikwijls spreekt. - Ook is de netheid, zuiverheid en eenvoudigheid van den Latijnschen stijl een aangenaam verschijnsel, in eenen tijd vooral, waarin deze studie door de meeste jonge lieden zoo jammerlijk wordt verwaarloosd.

{==489==} {>>pagina-aanduiding<<}
De Heer willet schijnt zich ook in dit opzigt zijnen geëerbiedigden leermeester ten modél te hebben gekozen; en inderdaad, hij heeft zijn voorbeeld op vele plaatsen uitmuntend tetroffen. Wij kunnen echter niet nalaten, hieromtrent eene kleine aanmerking te maken. Schoon wyttenbach dikwijls in zijne geschriften heeft getoond, dat hij in den geest der ouden volmaakt weet te schrijven, wanneer hij het opzetrelijk daarop toelegt, is het toch zeker, dat men in hem meer den originelen man, dan den getrouwen navolger, zoo als b.v. muretus was, zal ontdekken. Het eigendommelijk, wijsgeerig genie des vermaarden Hoogleeraars geeft ook aan zijnen stijl eene eigendommelijke kleur, die ons in hem en in hem alleen behaagt, maar welke een ander niet te sterk moet navolgen, ten zij hij in allen opzigte een tweede wyttenbach zij. Wij zouden deze aanmerking niet maken, zoo willet zich invita Mincrva op de letteren moest toeleggen. Maar dit is zijn geval niet. Eene verkeering van eenige jaren heeft ons den Uitgever van galenus boekje als een jongman van oordeel en genie leeren kennen, die zeer wel in staat is zijnen eigenen weg te bewandelen. Nu, willet ontvange onzen hartelijken dank voor dit uitmuntend lettergeschenk, dat wij met zoo veel graagte en deelneming hebben gelezen! En hoezeer wij hem eene gelukkige praktijk met al ons hart toewenschen, hopen wij toch, dat Aeskulaap jegens de Musen zoo discreet zal zijn, als maar mogelijk is, en den voortreffelijken kweekeling der Leydsche school gelegenheid zal schenken, om bij voortduring het spoor der menagiussen en der musgraves te bewandelen, dat hij met zoo veel lof is
ingetreden.


{==490==} {>>pagina-aanduiding<<}

Geschichte der Litteratur von ihrem Anfang bis auf die neuesten Zeiten. Von J.G. Eichhorn. IVter and, 3te Abtheilung. (Schöne Redekünste der Holländer, s. 1255-1448.) Göttingen, bey Vandenhoeck und Ruprecht. 8vo.

Dit stuk, welligt aan dezelfde pen toe te schrijven, als dat in een vorig deel des opgenoemden werks ingelascht en ook onlangs door ons aangekondigd is (*), loopt af in den volgenden vorm, welke ons, uit vergelijking met andere stukken, andere volken betreffende, blijkt grootendeels voorgeschreven te zijn geweest.
Voorop gaat eene korte inleiding, welke de verdienste der Hollanders in het vak der letteren, en nader in dat der schoone letterkunde, krachtig en keurig maalt, en ons tevens op het einde doet zien, dat deze geschiedenis door onzen landgenoot zelven in de Hoogduitsche tale is opgesteld.
Dan volgt eene tabél der voornaamste stukken, tot dit opstel gebezigd, bij wier ontoereikendheid, echter, nog veel van hier en daar moest bijeengezocht worden.
Thans ter zake tredende, is het eerste algemeene opschrist: Poëzij.
Betrekkelijk dezelve vinden wij wederom eerst eenen omtrek (algemeene schets) van derzelver lotgevallen, verdeeld in tijdperken, tot 1520, I. tot 1600, II. tot 1679, III. tot 1738, IV. tot 1780, V. tot op onze tijden; zijnde slechts het eerste gedeelte, eigenlijk niet onder de tijdperken onzer dichtkunst geteld, maar enkel als voortijd beschouwd, van een paar noten betrekkelijk maerlant en melis stoke voorzien.
Dit als eene soort van bijzondere inleiding zijnde voor-
{==491==} {>>pagina-aanduiding<<}
afgegaan, volgt eene reeks van opgaven der afzonderlijke soorten van gedichten, als I. Fabel. Poëtische Vertelling. II. Allegorisch dichtwerk. III. Herderdicht. IV. Epigram, Sonnet. V. Leerdicht. VI. Satyre. VII. Poëtische Brief. VIII. Elegie. Heldinnenbrief. IX. Lierdicht. X. Heldendicht.
Ten aanzien van iedere dezer soorten wordt vermeld, wat de Hollanders geleverd hebben, het zij in vroeger of later tijd, hoe zij daarin zijn voortgegaan of blijven stilstaan, en vaak daarna ook wederom den ouden loop hebben hervat; terwijl onder iedere afdeeling, dikwijls ook nog meermalen, bij de snippering eener hoofdsoort in verscheidene ondergeschikten, met eene kleinere letter de nadere opgave is gedrukt der aangehaalde schrijvers en werken; wordende de eersten, wanneer zij nog niet zijn voorgekomen, veelal ten aanzien van leeftijd, woonplaats, beroep enz. eenigzins naauwkeuriger geschetst.
Het tweede algemeene opschrift is: Dramatische Poëzij.
Ook hier bevat het eerste onderdeel de Geschiedenis van het Tooneel, insgelijk in eenige (4) perioden opgelost, en langs dezeiven van de allervroegste tijden af tot op onze dagen voortgezet.
Hierop volgen afzonderlijk, Het Blijspel, en Het Treurspel; op dezelfde wijze, als bovengenoemde dichtsoorten, behandeld.
Het derde en laatste algemeene opschrift is: Proza; hebbende wederom als onderdeelen, schets van derzelver lotgevallen, in de volgende periodes verdeeld, van 1569-1731-1788-1808; Dogmatische Schrijvers; Prozaïsche Zamenspraak; Welsprekendheid; Geschiedenis; Levensbeschrijving; Brieven; Romans; Poëtica; Rhetorica; welke allen wederom op even dezelfde wijze, als de bovengenoemde deelen, worden beschouwd en in het licht gesteld.
Deze manier der behandeling, deze stelselmatige verdeeling inzonderheid der onderscheidene soorten van geschrijf, heeft hare eigen, in het oog loopende, voor- en nadeelen. Zij voert, natuurlijk, tot meerdere volledigheid en naauw-
{==492==} {>>pagina-aanduiding<<}
keurigheid, dan elk meer algemeen en los overzigt. Doch, ligt vervalt ook deze uitvoerigheid tot herhaling, deze naauwkeurigheid tot stijfheid en onbeduidendheid. Immers, de oorspronkelijke Dichter bemoeit zich met al die kunstvakken niet, en zijne uitmuntende voortbrengsels passen meermalen in geen derzelven; terwijl datgene, wat hierof daarin past, en ook daarom alleen wordt aangevoerd, uit hoofde zijner onbeduidendheid, soms niemand, en zelfs den schrijver niet eens regt bekend is.
Voor het overige is zeker de groote vraag, of de verhandeling op volledigheid ten aanzien der opgave, en juistheid met betrekking tot de beoordeeling der Hollandsche voortbrengers en voortbrengsels, in het vak der schoone letteren, inderdaad kan roemen. Wanneer wij deze vraag, in het bijzonder, tot de poëzij bepalen, dan is de opgegeven taak, naar ons oordeel, niet meer zoo moeijelijk, als zij ten opzigte der wetenschappelijke Schrijvers voormaals werd erkend te zijn; zijnde vooral in de laatste jaren door de Heeren de vries, scheltema, siegenbeek (van wiens onuitgegeven voorlezingen de Schrijver mede het gebruik had) en anderen, tot volmaking van dit vak der historie, veel gedaan. Het is waar, uitgeput is de stof, in het oog dezer kenneren zelven, zekerlijk niet; en men verlangt dus van ieder nieuw geschrift, al is het dan ook met dit oogmerk niet eigenlijk vervaardigd, nieuwe bijdragen, of althans, om den naam van naschrijver slechts te ontgaan, andere oordeelvellingen; en het is dit nieuwe, dit veranderde, dat, meent men, de aandacht eens recensents bijzonderlijk moet trekken. Doch, vooreerst hebben wij het ongeluk, van, schoon wij ook allerlei zaken zoo tamelijk wel weten te onthouden, en ons inzonderheid een dichtstuk, dat indruk maakt, niet zoo ligt weer ontgaat, geen plaatselijk geheugen genoeg te bezitten, om ons bepaaldelijk te herinneren, wat die en die en die er al van gezegd hebben. Ten andere is het met de volledigheid, in het behandelde opzigt, zoo wat zonderling gesteld. Zal men al wat maar vers is, en vers gemaakt heeft, in zijne verzameling opne-
{==493==} {>>pagina-aanduiding<<}
men, dan moge er nog al een einde aan het schrijven zijn, er is voor den lezer, zonder geeuwen althans, zeker geen einde te bereiken. Het hangt derhalve van het oordeel af, wat al en wat niet behoort geplaatst te worden. En dit oordeel, eindelijk, zal altijd verschillend blijven. Ten gevolge hiervan verschillen wij dan ook wel
eens van den Schrijver, en kunnen het hem, onder andere, bezwaarlijk vergeven, dat, om slechts éénen te noemen, spandaw onder onze hedendaagsche Dichters in het geheel niet genoemd wordt; terwijl wij tevens, des Heeren tollens eigen oordeel over zijne Muse (te vinden op het laatste zijns tweeden bundels) van geheeler harte beamende, gewis zijnen zegezang op den slag bij Nieuwpoort als geen staal en puikdicht zouden hebben uitgekozen. Wij erkennen, dat de Schrijver, bij deze schets der nog levende Dichters, of die der negentiende eeuw, een geheel nieuw veld te bebouwen had, en dat dit veld, eeuwige lof zij den milden Apollo! vruchtbaar genoeg is, om den ijverigsten werkman handen vol arbeids te verschaffen. Maar, hier is het dan ook vooral, waar wij gestreng moeten zijn, en waar inzonderheid geene verdienste van haar billijk loon mag verstoken blijven.
Ten aanzien van het Tooneel, is des mans oordeel over de navolging der Franschen misschien te gestreng; schoon wij zien, dat tollens (in zijnen dichterlijken brief aan loots) nog verder gaat. Wij zouden liefst met bilderdijk besluiten, dat de nieuwe Fransche vorm, eer dan de oude Grieksche, door ons bij het Treurspel diende gevolgd te worden; schoon wij tevens niet slechts zijne verbanning der vertrouwden van ganscher harte goedkeuren, maar ook meenen, dat men noch racine als het non plus ultra in de tragische kunst behoort te beschouwen, noch het voortreffelijke van andere natiën, bijzonder van den eenigen shakespeare, als wenk en hulpmiddel heeft te verwaarloozen. Wij vreezen echter met grond, dat deze tak der poëzij, dien wij zoo hoog vereeren, nooit de kroon der onze zal worden. Niet de aanieg, maar de uitlokking, de prikkel daartoe ontbreekt. Een Treurspel is

{==494==} {>>pagina-aanduiding<<}
daar, om gespeeld te worden; en is nog wel één van bilder dijk's en zijner gade onlangs vervaardigde, of ook maar vertaalde, stukken ten tooneele gevoerd? Die weet, hoe veel meer de Tooneelpoëzij den Parijzenaren ter harte gaat, zal zich niet ligt verwonderen, dat wij geene corneilles en geene molieres hebben voortgebragt.
Wat eindelijk aangaat het prozaïsch gedeelte onzer schoone litteratuur; het voornaamste daarvan wordt, naar ons oordeel, aangevoerd en doorgaans wél beoordeeld. En dit, dunkt ons, is alles, wat men hier mag verlangen. Over enkele stukken, dit is natuurlijk, oordeelen wij eenigzins anders. Opdat het ook hier aan geen voorbeeld ontbreke: de Susanna Bronkhorst van loosjes (een man, wiens vruchtbaren geest wij huldigen, doch wiens voortbrengsels door den Schrijver wel eens meer te hoog schijnen aangeslagen) verdiende, in ons oog, geen zoo schoonen lof. Het boek hebbe, ja, vele verdiensten; zij eene tamelijk wel geslaagde navolging van richardson's meesterstuk; overtreffe het zelfs in een enkel karakter; het heeft althans deszelfs, nu niet meer zoo vergeeslijke, fout van verbazende uitgerektheid, in eene vrij verhoogde mate; en wij zien het, inderdaad, niet gaarne de zoo geheel oorspronkelijke, afwisselende, geestige Sara Burgerhart, als van gelijke waarde, op zijde geplaatst.
Na deze enkele aanmerkingen, welke mogen doen zien, dat wij het stuk met aandacht gelezen hebben, zij onze lof dan ook te minder verdacht en te nadrukkelijker. De Schrijver toont niet slechts met de letterkunde, maar met de geheele geschiedenis onzes Vaderlands zeer wel bekend te zijn; zijne aanmerkingen, uit de laatste, tot opheldering der eerste, ontleend, zijn dikwijls zoo belangrijk als helder, gelijk het gestelde over den invloed der uitgeweken Fransche Hugenoten op onze letterkunde daarvan mag ten voorbeeld strekken. Doorgaans schijnt ons zijn overzigt klaar, zijn oordeel bondig, zijn stijl fiksch en krachtig. Het zou ons verwonderen, zoo de Duitschers, na zijn stuk ge-
{==495==} {>>pagina-aanduiding<<}
lezen te hebben, nog onze verdiensten bij de schoone letteren konden miskennen. Dank hebbe dus de kundige man! dank hebbe de beroemde uitgever over zijne verdienstelijke keuze! dankbaar worde ook door ons de Duitsche weetgierigheid gehuldigd, die met geene verdienste, met geene bron wil onbekend blijven, welke tot lafenis der beschaafde menschheid ergens vloeit!
Ten aanzien der misstellingen schijnt ons dit deel niet zóó ongelukkig uitgevallen als het ander. Wij meenen althans sommige hersteld te zien. Men leest nu ten minste hooft, en beklaagt zich niet meer, de poging, om dezen naam ook elders onsterfelijk te maken, zoo jammerlijk te zien mislukt. En, vonden wij al nieuwe ergernis bij pollens, de noot gaf ons tollens weder. Zonderlinger luidt het, dat bilder dijk om zijne poëtische grondstellingen het land moest ruimen. Zeker bedoelde men politische; en, na dezen dommen streek, dien men van geenen eichhorn kan wachten, vreezen wij bijkans, dat wij ook te voren eer aan onachtzaamheid dan wel aan onkunde hadden moeten denken. Doch, wat is beter?




H. Lichtenstein, Reizen in het zuidelijk gedeelte van Afrika. 1ste Deel.

(Tweede Verslag.)

Men komt nu in het Onder-bokkeveld, (wegens deszelfs afstand van de Kaapstad zoo genoemd, schoon anders hooger dan deze) welks rijkdom aan schapen, doch armoede aan voedsel uit het plantenrijk, vermeld wordt. Voorts bereist men den Hantamsberg, eene schoone weide voor de paarden, doch welks omstreken groot gebrek aan regen hebben, waarom dierlijk voedsel hieromstreeks bijna het eenige is, - komt in het Onder-roggeveld, waar de inwoners zich veelal van de jagt buiten de noordelijke grenzen der Volkplanting, alsmede van de veeteelt, generen; doch in

{==496==} {>>pagina-aanduiding<<}
ruim een' menschen leeftijd is het klimaat aldaar zoo veranderd, dat eene geweldige droogte, waar voorheen overvloed van water was, de schapen tot op de helft verminderd heeft. Overal ontbreekt houtgewas, en het weinige koorn van het Onder-roggeveld wordt in het Midden-roggeveld door een bijna volslagen gebrek vervangen, 't welk mede eerst sedert eenige jaren plaats heeft. De ingezetenen trekken des winters (van Mei tot October) ter veeweide naar de lager gelegene, woeste Karroo, doch keeren in den zomer (onzen winter) naar het gebergte terug; uit welken hoosde de gebouwen hier klein en armoedig zijn. Met vermaak leest men eene beschrijving daarvan te dezer plaatse. Verder kwam men aan het hoogste punt der reize, 5300 voet boven de oppervlakte der zee, en daalde, over den Komberg, neder in het kleine Roggeveld, alwaar men twee Boschjesmannen aantreft, van welken eenige berigten worden medegedeeld, tevens dienende, om de Kolonisten van de blaam van wreedheid tegen deze menschen, op welken zij, volgens barrow, opzettelijk jagt zouden maken, te zuiveren, en de Boschjesmannen daarentegen als wezens, op den laagsten trap der beschaving staande, te doen voorkomen, wier rooszucht en trouweloosheid den volkplanter, ook bij den besten wil, nimmer rust vergunnen, en hem daardoor wel eens, zoo als natuurlijk is, vuur op de roovers doet geven, die van hunnen kant soms geheele familiën uitmoorden. Eindelijk kwam men in de Karroo, of woeste vlakte tusschen de Rogge- en koude Bokke-velden, duizend vierkante mijlen groot, welke, volgens de belangrijke beschrijving, hier bladz 239-246 voorkomende, niet weinig overeenkomst met de Llanos in Zuid-Amerika heeft, door humboldt in zijne
Natuurtafereelen zoo meesterlijk geschetst. Beide beschrijvingen verdienen met elkander vergeleken te worden. De Llanos en de Karroo hebben ten minste dit gemeen, dat zich in beiden hoogten verheffen; dat de grond in den zomer volstrekt onvruchtbaar is, doch des winters door den regen eensklaps met een groen veldtapijt bedekt wordt, 't welk aan ailerlei

{==497==} {>>pagina-aanduiding<<}
gedierte tot eene voortreffelijke weide strekt. Doch de Karroo dient, boven de Llanos, in dat saizoen ten gebruike van den mensch, die daarin zijn vee drijft, veilig voor de belaging van roofdieren, welke hier geene sluiphoeken vinden, zoowel als voor ziekten, die het heerlijk plantenvoedsel verdrijft.
Het koude Bokkeveld, schoon aan zijn' naam beantwoordende, is veel vruchtbaarder dan de Roggevelden, naardien er meer water is. Koorn, ooft, fijne en peulvruchten, Europisch houtgewas, gevogelte, vee (uitgezonderd schapen) komen er zeer wel voort. Men zet de reis nu voort over den zonderling gevormden Schurfdenberg, (schurft genoemd in den zin van ruw, oneffen) ontmoet den padmaker scholz, eene echte natuurlijke en zedelijke weêrgade van den Homerischen polyphemus, en bereikt over den nog hoogeren Witsemberg het schoone distrikt van het Roode Zand, welks welgesteldheid en beschaving, maar ook overdrevene, sombere godsdienstijver der bewoners vermeld worden. Bij dit laatste vielen ons vele dorpsgemeenten in ons Vaderland in. - Men bezag voorts een grootschen, schilderachtigen waterval, en reisde over Goudinie, het bad in de Brandvallei, en de Baviaanskloof, (waar het nuttige, menschlievende, en vooral verstandig en menschkundig bestuurde Zendelings-Institut der Moravische Broeders met den hoogsten lof vermeld wordt) naar Zwellendam, eene hoofdplaats en het verblijf van een' Landdrost, alwaar, en in de nabijheid, zich sprekende blijken van welvaren bij den Volkplanter opdoen, 't welk in de noordelijke distrikten zoo geene plaats heeft; ook wordt er de Farizeesche godsdienstigheid van het Roode Zand door een' milderen, meer Christelijken geest vervangen. - Eene aanmerkelijke optische begoocheling vermeldt de Schrijver iets verder; aan de Falsrivier zag men de zee voor zich, doch slechts eenige honderde voeten boven hare oppervlakte, op een' afstand
van zes mijlen en bij eene nevelachtige lucht, zijnde dus niet de zee zelve, die hier in 't oog viel, maar haar weêrschijn in de

{==498==} {>>pagina-aanduiding<<}
lucht; iets, daar te lande, volgens het verhaal der wegwijzers, niet zeer ongewoon. Vele merkwaardige bedenkingen komen hierover in het midden. - Verderop zag men treurige sporen van de verwoestingen der Kaffers, naderde de kust, en kwam eerlang aan de Mosselbaai, waar de Regering een magazijn van koorn en timmerhout heeft begonnen aan te leggen; - voorts bezigtigde men het merkwaardige Schulpegat, reeds uit barrow bekend, wiens vermoeden echter, dat de menigte schulpen, hier opeengestapeld, het werk der vogels zouden wezen, onwaarschijnlijk gekeurd, en door de gissing vervangen wordt, dat de Hottentotten die schelpdieren derwaarts gesleept zullen hebben. Vele schulpvisschen levert over 't algemeen de baai op. Iets verder vond men een' winkel, door eenen Engelschman, murray genaamd, opgezet, die de waren met eene kleine brik van de Kaap haalt, en er hout voor terug brengt. Deszelfs nering was vrij goed. Over de groote brakke Rivier bereikte men het Outeniqualand, welks vruchtbaarheid vermeld, en de reden daarvan aangetoond wordt. Houtgewas, zelfs zware bosschen, tiert hier welig, en geeft een' tak van bestaan; doch de weilanden zijn mager. - De geweldige Kaaimanskloof, door welke de rivier van dien naam, ter diepte van duizend voeten, over de rotsen bruist, moest worden doorgetrokken; en hierbij grijpt bewondering ons aan over 's menschen taai geduld en vernuft, die zich door zulk eenen afgrond, en over steilten, die 40 tot 45 graad naar voren overhellen, een' weg heeft weten te banen. Vele rivieren trok men nu over, eer men den vloed en het meer der Neisna bereikte, waar weder treurige sporen van de woede der Kaffers gevonden werden. Hier wordt de poort, door welke de zee zich eene opening naar het
Neisna-meer gebaand heeft, beschreven, en daarbij weder barrow's gissing nopens het ontstaan dier breede sleuf wederlegd; terwijl de mogelijkheid, om met de vereischte kosten deze poort tot eene invaart en haven te maken, waarschijnlijk gekeurd wordt. De Plettenbergsbaai, waartoe men thans na-
{==499==} {>>pagina-aanduiding<<}
derde, heeft veel overeenkomst met de Mosselbaai. De gedaante der oostwaarts afhellende kust vindt hier eene beschrijving. Om de zware, ondoordringbare bosschen, moest men het strand nu verlaten, en noordwaarts optrekken, waarbij men hooge bergen te beklimmen had. Het bekoorlijke Diana'sbad, dus door het reisgezelschap genoemd, steekt door overvloed van romanesk geschakeerde bosch- en water-partijen bij de kale rotsen, vroeger doorgetrokken, treffend af. Een bezoek bij zekeren koenraad buis boeit onze aandacht, wegens de zonderlinge lotgevallen van dezen man, die de kolossale grootte van omtrent zeven voet had. Op de plaats Jagersbosch zag men voor het eerst Kaffers, zeer lastige naburen der Kolonisten, die, niettegenstaande den vrede, zeer onbeschaamd bedelen, of, bij weigering, stelen. Na de lange Kloof en het dal der kromme Rivier te zijn doorgetrokken, bereikte men weder de nabijheid der zeer, ter plaatse, waar de keten der zwarte Bergen zich in dezelve verliest, en trok daarna door een verrukkelijk landschap naar de weder meer onvruchtbare kust der Algoa-baai, aan welke het Fort Frederik in 1799 door de Engelschen is aangelegd, hetwelk hier afgebeeld en beschreven wordt. Ten slotte van dit Deel vinden wij eenige berigten wegens het Zendelings-Institut Bethelsdorp van onzen landgenoot j.t. van der kemp, 't welk in een zeer ongunstig licht verschijnt, vooral
met de voortreffelijke inrigtingen der Broedergemeente aan de Baviaanskloof vergeleken. Zoo het toch, bij alle verdiensten van geleerdheid, ijver en godsvrucht, onmenschkundig en schadelijk zij, de Wilden slechts in de leer tot Christenen, en niet tevens door nuttige werkzaamheid tot beschaafde menschen te maken; zoo vorderen de pogingen van een Institut nog zeer vele teregtwijzing en verbetering, waar men den Hottentotten slechts veel leert bidden en geheimzinnige uitdrukkingen bezigen, en hun voorts vrijheid geeft, zoo lang zij maar willen, in hunne biezenhut te liggen. De landbouw toch, de grondzuil aller beschaving en zedelijkheid, dient aangemoedigd te worden; en

{==500==} {>>pagina-aanduiding<<}
dat dit te Bethelsdorp volstrekt niet geschiedt, blijkt hier overtuigend. Wij hopen, dat onze Zendelingsgenootschappen van deze berigten des Schrijvers partij zullen trekken, en dat de sommen, uit Europa ter ondersteuning van een zeer loffelijk werk afgezonden, niet ter voeding van schandelijke luiheid mogen worden verkwist.
Wanneer men nu alle berigten, door den schrijver hier wegens de zeden en het karakter der Hollandsche Volkplanters gegeven, bij elkander trekt, blijkt daaruit, dat dezelve wel niet vele beschaving, of liever ontwikkeling van geestvermogens bezitten, (hetwelk ook in den geïsoleerden en bijna nomadischen toestand, waarin zich de meesten bevinden, noch te verwachten noch te vergen is) maar dat zij aan den anderen kant ook vrij zijn van vele gebreken, aan beschaafde landen eigen. Naar mate men toch eene ruimere landstreek voor zich ter bewoning vindt, wordt ook het onderlinge verkeer minder, de taal armer en beeldrijker, gelijk het geval blijkbaar hier is; en juist deze armoede der taal verbant die verachtelijke en niets afdoende vloeken en scheldwoorden, welke bij den gemeenen man hier te lande zoo schandelijk algemeen zijn. De Kaapsche boer is integendeel zeer bedaard in 't spreken, en draagt zijne belangen, zelfs in het geval der hevigste twisten, bescheidenlijk en ordelijk aan zijnen meerderen voor, zonder zich door woorden of gebaren aan ongeregeldheid schuldig te maken. Dan het is zonderling, dat desniettemin, bij zoo vele ruimte van grondgebied, de twisten en pleitgedingen over grenspalen zóó zeer algemeen zijn, (waarbij echter de goede inwoners van het Hantams-distrikt vooral eene vereerende onderscheiding verdienen.) Ook zijn de ingezetenen matig in sterken drank, bedaard, en doorgaans opgeruimd van geest, en de vrouwen, die, niettegenstaande hare groote vruchtbaarheid, zeer gemakkelijk baren, bekomen daardoor eene ongewone gezetheid; doch kan men dezelve doorgaans zeer schoon noemen. - Hoewel men dus het gebrek aan vele ondeugden bij de Kolonisten wel ten deele aan physieke oorzaken mag toeschrijven, draagt toch ook

{==501==} {>>pagina-aanduiding<<}
hunne groote godsdienstigheid gewis veel daartoe bij; een kostbaar erfdeel onzer vrome Vaderen, 't welk zij lang behouden mogen! Jammer, dat dezelve soms in somberheid en dweeperij ontaardt: maar is deze niet nog beter dan de knagende worm der ongodsdienstigheid?
De vertaling van dit schoone werk, 't welk wij in veler handen wenschen, is ons zeer bevallen. Zij bezit de tegenwoordig zeldzame verdienste, van doorgaans vrij te zijn van Germanismen, en volstrekt als een Hollandsch origineel te lezen. Taalfouten hebben wij nogtans niet zeldzaam, en op bl. 391. eene stuitende vergissing gevonden. Er staat: Dit meer is, door eene zich langs het strand uitstrekkende rij van rotsen, van het meer gescheiden. Hier herkent men een Hoogduitsch origineel. Het laatste meer moet blijkbaar de zee zijn. - Wij hopen spoedig het vervolg te zien.




Reize naar Nieuw Mexico en de Binnenlanden van Louisiana, voorgegaan door eenen togt naar de bronnen der Mississippi, gedaan op last van het Gouvernement der Vereenigde Staten, in de jaren 1805, 1806 en 1807, door denMajoor Z.M. Pike. Uit het Engelsch vertaald. 1ste Deel. Met Kaarten. Te Amsterdam, bij C. Timmer. In gr. 8vo. VIII en 327 Bl. f 2-1-:

Minder onderhoudend zeker en aangenaam voor den Lezer, dan wel belangrijk voor den Aardrijkskundigen, en nuttig ook voor andere wetenschappen, de kennis vooral der natuur en volkeren, is deze Reize van den Amerikaanschen Majoor pike, afgezonden van zijn Gouvernement om de Mississippi op te varen, den standaard der Vereenigde Staten aan hare boorden te planten, derzelver bronnen op te sporen, de wilde natiën der Sioux en Chipeways, in gedurigen oorlog, moord en onrust levende, te bevredigen,

{==502==} {>>pagina-aanduiding<<}
en met dezelven Tractaten te sluiten en handelbetrekkingen aan te gaan.
Achter dezen eersten togt van pike, met welken dit Deel aanvangt, is van hem gevoegd een nader ‘verslag wegens den grond, oevers, wegen, gewassen, eilanden, stortvloeden, zamenloopende rivieren, bergen, velden, wilde volken en etablissementen, welke ik, gedurende mijne reize langs de Mississippi, van St. Louis tot aan deszelfs (hare) bron, gezien hebbe.’ Vervolgens ontmoeten wij nog 's mans ‘waarnemingen betrekkelijk den koophandel, de inzigten en de staatkunde der Engelsche Compagnie van het Noordwesten.’
Een tweede togt, dien wij ook in dit Deel geboekt vinden, werd van pike ondernomen ingevolge de bevelen van het Departement van Oorlog, om de binnenlanden van Louisiana te onderzoeken, en de grenzen tusschen dat gewest en het naburige Nieuw Mexico, of wel tusschen dit gedeelte der Amerikaansche en naastgelegen Spaansche bezittingen, te bepalen. Te dezer gelegenheid doorkruiste hij het land der Osages Panis en andere natiën, omtrent de rivier of hare bijtakken zich onthoudende; zwerft veelal langs ongebaande en moeijelijke wegen, somtijds over bergen en rotsen, van de boorden der eene rivier naar die der andere, tot dat hij ten laatste, in den waan van aan de roode Rivier gelegerd te zijn, door een detachement. Spanjaarden ontdekt wordt bij de Noordrivier, en, door hen overrompeld, opgezonden wordt naar Nieuw Mexico; met welke gebeurtenis dit Deel en 's mans tweede togt eindigt.
Daar beide deze reizen van pike, de eerste in 1805 en 1806, de andere in 1806 en 1807 gedaan zijn, treffen wij hier de nieuwste berigten wegens deze schaars bezochte en schier te eenemaal onbekende wereldoorden aan; en, vermits elk derzelven bij invallenden winter en strenge vorst, zoo goed mogelijk, wierd doorgezet, behoeft naauwelijks gezegd te worden, met hoeveel ramps en gevaren van onderscheiden aard de Majoor, en zijn niet talrijk reisgezelschap, heeft moeten worstelen. Met goed regt daarom ge-
{==503==} {>>pagina-aanduiding<<}
tuigt, hem aangaande, de Vertaler in zijn voorberigt: ‘Onze reiziger was op dien (eersten) togt door geen officier, of eenig ander voornaam konstenaar vergezeld, maar was verpligt om in den letterlijken zin de werkzaamheden van starrekundige, landmeter, krijgsbevelhebber, schrijver, jager en zelfs van gids te verrigten, en van zijne reis vermoeid, des avonds, in de open lucht bij een groot vuur gezeten, zijne aanteekeningen af te schrijven en den weg voor den volgenden dag te bepalen.’
Veel en onderscheiden stoffe levert gewis dit boekdeel, waardig om aan onze Lezers ter proeve te worden medegedeeld. Vooral zouden de aanspraken en onderhandelingen van den Majoor met afgevaardigden of hoofden der wilde natiën, hun rooken uit de vredepijp, benevens verhalen van hunne zeden, gewoonten of spelen, bij hen, vertrouwen wij, niet onwelkom zijn: anderen mogten wij vergasten op aardrijkskundige waarnemingen, en bijzonderheden der natuur, in die schaars bezochte landen ontdekt: anderen wederom zouden bij voorkeuze de trouw van het reisgezelschap aan hun waardig Opperhoofd, hunne onderlinge verknochtheid en gevaren, en standvastigen moed lezen in het doorstaan van hongersnood en bangen kommer, te midden van woestenijen. Echter, omtrent deze en andere, deels opmerkenswaardige, deels belangrijke bijzonderheden, verwijzen wij hen tot het werk zelve, eene proeve daaruit hopende te geven, wanneer het tweede en laatste Deel in druk zal verschenen zijn, benevens de aanhoorige Kaarten, die wij wel gewenscht hadden dat bij dit Deel waren gevoegd geworden. Haar gemis althans hebben wij tot ons leedwezen meer dan eens ondervonden, en velen voorzeker zullen daardoor, even als wij, buiten staat zijn, den Reiziger naar hunnen wensch op deze zijne togten in het diepe Noorden van het vierde Werelddeel te vergezellen. In hope dus van bespoediging der uitgave van het tweede Deel, prijzen wij inmiddels den Lezer het gebruik aan der Landkaart van de l'isle, welke Loutsiana en den loop der Mississippi vertoont.

{==504==} {>>pagina-aanduiding<<}

Overigens (hetgeen de Vertaler zelf gevoeld heeft) is er ‘eene schraalheid in sommige, wij zeggen in vele, gedeelten van het verhaal,’ die wel door het nuttige en belangrijke van 's mans waarnemingen bij den genen wordt opgewogen, die meer op zaken dan aangenaam onderhoud gesteld is, maar die bij velen toch, vreezen wij, den leeslust eerder verdooven zal, dan aanwakkeren, of levendig houden. Wij schrijven zulks toe aan den vorm van een Dagverhaal, waarin ons pike het verslag zijner togten mededeelt; te meer, dewijl hij gedurig afdaalt tot kleene, schoon voor hem belangrijke, bijzonderheden, als het schieten van buffels, elanden enz., of het mislukken der jagt op dezen en dien dag. Gaarne hadden wij hierom bij de vertaling het werk bekort, en in bevalliger trant voorgedragen, ontvangen. Trouwens, dit was misschien eene taak, waarvoor zich onze Landgenoot niet berekend vond, en, zoo wij ook bijkans zouden gelooven, niet berekend was. Immers, wat fraaiheid of ook zuiverheid van stijl aangaat, is pike niet in zeer bekwame hand gevallen, als blijken moge uit dit slot van het voorberigt: ‘Niet twijfelende of deze reizen zullen ook bij onze landgenooten een gunstig onthaal genieten, heb ik daarvan deze overzetting vervaardigd, welke ik niet twijfele of zal der leeslust gaanden houden, en der natuur- volks- en aardrijkskundige welkom, aangenaam, en nuttig zijn.’ - Nu, wij hopen zulks mede van onzen kant, en vergenoegen ons, bij mangel van eene betere, met deze overzetting; verlangende naar het tweede Deel, waarin men het meest aangelegene van dit werk, de narigten wegens Nieuw Mexico, te wachten heeft.


{==505==} {>>pagina-aanduiding<<}

Reizen in den Stillen Oceaan, in de jaren 1800 tot 1804; door John Turnbull. Uit het Engelsch. IIde Deel. Te Dordrecht, bij A. Blussé en Zoon. In gr. 8vo. f 1-4-:

Het is al eenigen tijd geleden, dat wij van het eerste deel dezer Reizen, met oogmerken van handel ondernomen, hebben verslag gedaan. Wij kunnen ook van dit deel zeggen, dat het met gemakkelijkheid geschreven en in het geheel niet onbelangrijk is. Voor hen, in het bijzonder, die de Reizen van cook gelezen hebben, kan het niet dan aangenaam en der moeite dubbel waardig zijn, hunne oude vrienden en kennissen op de Societeit- en Sandwich-eilanden eens wederom te bezoeken, en daarbij op te merken, hoe zij zich thans gedragen, welke veranderingen inzonderheid de omgang met Europeanen enz. op hunne zedelijkheid, hunne beschaving, hun geluk en algeheelen toestand hebben te weeg gebragt. - Over het geheel genomen schijnt men nu, al eenigen tijd, over de onbedorvenheid en onschuld der heele en halve wilden, minder gunstig gedacht te hebben. Turnbull is mede van dit gevoelen, en zijne ondervinding geeft hem daartoe, inderdaad, zeer vele aanleiding en grond. Intusschen meenen wij, dat men in dit opzigt toch altijd behoedzaam moet zijn, om geene voorbarige besluiten te trekken. Immers, hetgeen, zoo wij meenen, forster gezegd heeft, om de algemeene diefachtigheid der Zuidzee-eilanders te verschoonen, is nog al klemmende. Wanneer men de onweerstaanbare verzoeking in aanmerking neemt, om al die vreemde en volheerlijke schatten te bezitten, welke hun eensslags voor de oogen kwamen, dan is het aan kinderen in het verstand waarlijk niet kwalijk te nemen, dat zij alle hunne behendigheid in het werk stelden, om een en anderen, die vaak maar zoo achteloos daarheen lag, van dezelven meester te worden. In het algemeen moest zulk een eensslags bekend worden met al de beschaving en al het bederf van ons werelddeel terstond ongeregeldheid en verbastering ten gevolge hebben. En het is daardoor al spoedig bezwaarlijk te zeggen, welke mate des kwaads in gene oorden wezenlijk gevonden, en welke door ons aangebragt of althans veroorzaakt
is. Zoo veel zal wel waar zijn,

{==506==} {>>pagina-aanduiding<<}
dat de mensch overal mensch is, overal tot het kwade neigt, overal door de verzoekingen meer of min, en op onderscheidene wijzen, bestookt, naar mate daarvan zijnen zedelijken koers gewoon is te rigten. Iets, hetgeen de vernustige wieland, in zijne Geheime geschiedenis van het menschelijk verstand en hart, juist in het voorbeeld van eenen, eerst eenzamen, doch daarna enkel en dubbel verzelden Eilandbewoner, zoo aardig heeft in het licht gesteld.
Doch, laten wij, van deze aanmerkingen afstappende, eenig berigt van het werk zelve geven. Hoe lang dit gedeelte der reize hebbe geduurd, is niet naauwkeurig op te maken. Dat dit echter niet zeer kort zij, blijkt uit de menigte eilanden, die men bezoekt; het opzettelijk vertoeven van den Schrijver op Otahiti, (welk eiland, naar zijne verzekering, even zoo min als Europa berekend is voor de genen, die geen geld of goed hebben,) terwijl het schip een tusschentogtje doet; het wegblijven, ja verongelukken van dat schip, zoodat het volk maar te naauwer nood behouden bij hem weer aankomt, en, na eenig verblijf, ten laatste nog met een vreemd schip naar Port Jackson terug stevent; het naauwkeurig kennen en uitvoerig beschrijven van zaken, personen en gebeurtenissen, enz. enz. Deze optelling doet meteen zien, dat de inhoud van het dunne boekdeeltje waarlijk niet arm is. Wij gaven reeds te kennen, dat de algemeene inhoud een tamelijk zwart tafereel van het zedelijke dezer natiën oplevert. Behalve dieverij, het zij door list of geweld, en inzonderheid eene verschrikkelijke hebzucht en ware gierigheid der koninklijke familie op Otahiti, gaan de oude misbruiken van kindermoord, onmatigheid enz. hier nog veelal in zwang; en de brave en volij verige Zendelingen prediken meest voor doove ooren. (De plotselinge dood van Koning pomarre werd zelfs bijkans, gelijk van andere grooten, aan de gebeden en betooveringen dezer arme lieden geweten, wier toestand, volgens 's Schrijvers eigene betuiging, ‘men ligtelijk kan beseffen, dat, bij zulke vooroordeelen, niet de benijdenswaardigste is.’) Zelfs ten opzigte der beschaving hebben deze, veelal trage en weekelijke, kinderen eener al te milde natuur geene uitstekende vorderingen gemaakt. De Sandwich-eilanders, daarentegen, zijn hun hierin ontzaggelijk verre vooruit. Helaas, dat van het voordeel, dat zij van hunne Eutopische bezoekers getrokken hebben, zoo veel misbruik wordt

{==507==} {>>pagina-aanduiding<<}
gemaakt! De Vorst, die daardoor eene zekere meerderheid op zijne naburen verkregen heeft, brengt hen welhaast te onder, en laat hun, noch op hunnen eigen aangeërfden grond, noch ergens elders, rust. Niets is daarom, bij velen, meer gezocht, dan onze bekende moordtuigen; en niets maken zij liever het hunne, dan de matrozen en soldaten zelven, die zij op allerlei wijze tot zich te lokken en aan zich te verbinden weten. Treffend is, inderdaad, wat wij hier van den Sandwichschen alexander, van zijne veroveringen, van zijne toenemende zeemagt, van zijne vorderingen in de noodzakelijkste deelen van beschaving en welvaart, lezen. En vooral niet minder treffend, of liever roerend, is het beeld eens anderen Konings, door hem welhaast uit zijnen laatsten schuilhoek verjaagd, en intusschen door zijne innemende geaardheid, vooral kenbaar in de ongeloofelijkste verkleving des volks aan zijnen persoon en dienst, een geheel ander lot verdienende. Uit alles schijnt te blijken, dat deze Sandwich-eilanden, door den dood van cook zoo kwalijk berucht, (zij zelven betreuren nog algemeen het voorgevallene met dien voortreffelijken man) welhaast eene rolle onder de zeevarende en handeldrijvende Mogendheden zullen spelen. De Schrijver meent dan ook, dat Christelijke Zendelingen hier beter grond, dan bij de Tahitiërs en andere Societeit-eilanders, zouden aantreffen. Zij zijn, wat hun karakter aangaat, ja, minder zacht, maar in andere opzigten, met name ten aanzien van den kindermoord, boven hen verre te prijzen, en door het voorval bij hunne eerste ontdekking, straks genoemd, te onregt in een algemeen minder gunstig licht geplaatst.
Meer dan deze zeer algemeene trekken van deze Reize kunnen wij niet geven, daar zij tot de eigenlijke Ontdekkingsreizen niet behoort. Bij eenig voortgezet uittreksel, hoe beknopt ook, zou te groote uitvoerigheid, of eene allermoeijelijkste keuze, ons belemmerd hebben. En, daar het geheele werk beknopt is, twijfelen wij niet, of het zal vrij algemeen gelezen worden. Men vergunne ons enkel deze aanhaling:
‘Gedurende ons verblijf onder deze (Societeits) eilanders, hadden wij gelegenheid, twee menschen te zien, die het walgelijkst voorkomen hadden. Het varen melaatschen, die hunne wezenlijke huid geheel schenen verloren te hebben, en het voorkomen hadden, alsof zij van het hoofd tot de voeten geschroeid

{==508==} {>>pagina-aanduiding<<}
waren. Deze ellendigen, in onze oogen niet minder voorwerpen van afgrijzen dan van medelijden, werden van deze arme eilanders in hooge eere gehouden, daar zij priesters waren, en beide voor menschen van geene gewone heiligheid aangezien werden.
Het is ook een der zonderlingste trekken van deze wilde volken, dat hunne Godsdienst niet slechts doorweven is met, maar zelfs geheel zamengesteld schijnt te zijn uit zulke denkbeelden, daar de menschelijke natuur den meesten afschrik van heeft. Het denkbeeld, dat zij zich van eene Godheid vormen, (want zij erkennen allen eene Godheid, dat is te zeggen, eene magt, die boven de natuur gaat) is niet dat van een weldadig Wezen, eenen algemeenen Vader der natuur, eenen Schepper en Weldoener der menschen. Zoo is de God niet der Societeit-eilanden. In tegendeel, het Wezen, dat zij dienen, is een Wezen, daar zij bang voor zijn; een Wezen, dat zij de vernieling van hunne kanoes toeschrijven, de gevaren, ziekten en den dood van hunne Opperhoofden. De ongesteldheden van deze, vooral die van hunne priesters, worden voor iets buitengewoons aangezien, en als het onmiddellijk uitwerksel van de magt hunner Godheden. Deze twee melaatschen konden niet meer geëerd geweest zijn, al waren zij Profeten geweest.
Van dit algemeene kenmerk, dat hunne Godheid het kind is hunner beangste verbeelding, kan men tot het geheel van hunne Godenleer en de eigenschappen hunner Godheden besluiten. Vanhier is het, dat (het denkbeeld van verschrikkelijkheid zich met dat van mismaaktheid te zamen parende) de afbeeldingen van deze Goden gewoonlijk, of geheel wanstaltig zijn, of vrees aanjagend.’
Zie hier nog een enkel staal van der Sandwich-eilanderen bekwaamheid in het water.
‘Van young (een daar gevestigd Engelschman) heb ik, dat tamahama (bovengenoemde veroveraar) op eenen zekeren dag, in het begin van zijne loopbaan, van den Kapitein een aanbeeld verzocht, daar hij zeer om verlegen was. Om eens eene proef te hebben van het vernuft en de bedrevenheid der inboorlingen, werd aan tamahama gezegd, dat hij er een hebben zoude, onder voorwaarde, dat eenvoudig zijne duikers het, op tien vademen water, boven zouden brengen. Hij stemde hierin dadelijk toe, en het aanbeeld werd in zee ge-
{==509==} {>>pagina-aanduiding<<}
worpen. Oogenblikkelijk zond tamahama eenigen van zijn volk hetzelve achter na, verwachtende dat zij het gemakkelijk boven zouden kunnen brengen; maar zij vonden het wat te zwaar: ongenegen, echter, om zulk een schat te laten varen, gingen zij in hunne pogingen voort; en, na lange en herhaalde inspanningen, gelukte het hun, het aanbeeld, omtrent eene halve mijl ver, over den bodem der zee te wentelen, elkander hierin, bij beurte, verpoozende, tot zij het strand bereikten, waar zij van hunne landslieden met de luidruchtigste toejuiching ontvangen werden.’

Mathilda, of Gedenkschriften uit de tijden der Kruistogten; door Mevr. Cottin. Uit het Fransch. Te Leyden, bij A. en J. Honkoop. IIde Deel, 287; IIIde Deel, 238 Bl. In gr. 8vo. Te zamen f 4-:-:

Van het eerste Deel van dit, in meer dan één opzigt keurig, geschrift gaven wij reeds elders verslag. Wij betuigden ons genoegen over het Geschiedkundig Tafereel der drie eerste Kruistogten, hetwelk dit werk voorafgaat, en wij vermeldden met een woord den loop van het romantisch verhaal. Wij lieten mathilda, de Prinses van Engeland, in de magt van malek adhel, den waardigsten Sarraceen, haren vurigen minnaar; terwijl, door hare edelmoedige opoffering, de zwangere Koningin, hare zuster, ontsnapt en in vrijheid was. Ook slechts met een woord willen wij den afloop berigten. Na vele en zeer verschillende gevaren, vele tooneelen van de grootmoedigste deugd en de roerendste teederheid, verlaten wij het lieve dweepende meisje in het klooster op den Carmel, waar zij hare dagen zal doorleven bij het graf van haren edelen vriend, die in zijn laatste oogenblik nog den doop ontvangen had en den titel van haren echtgenoot, tetwijl alle hare bloedverwanten eindelijk voor altijd van haar gescheiden en naar Europa zijn terug gekeerd. Deze roerende schoone, het slagtoffer van den geest der tijden, van dweeperij, gemengd met zuivere zedelijke beginselen, en van den teedersten hartstogt, boezemt, zoo wel als haar edele held, het hartelijkst belang in, gedurende geheel den loop des verhaals; en wij betreuren met gevoeligen

{==510==} {>>pagina-aanduiding<<}
weemoed de droevige verbijstering dier vroegere beroerde dagen, en, terwijl wij het edele en goede bij Christen en Muzelman opmerken, voelen wij al het verfoeijelijke van den godsdiensthaat, en zien met ijzing, wat al onheil het waarlijk goede, wanneer het verkeerd gewijzigd wordt, der wereld en ook den edelste zielen berokkenen kan.
Doorgaans vinden wij ons juist terug geplaatst in die ongelukkige tijden, en in de zeden en den geest, die de onderscheidene natiën en landen kenschetst. De Vertaler heeft eene kleine aanwijzing hier en daar geplaatst, waar de uitmuntende Schrijfster eenigzins scheen af te wijken; ook heeft hij de sterke aanprijzing van het kloosterleven, en het overdrevene wonderlijke, wel eens wat verzacht.
Van de vele schoone aanmerkingen en lessen, waarmede het werk doorzaaid is, willen wij de volgende afschrijven:
‘Voor vurige, hartstogtelijke zielen is er geene opeenvolging van oogenblikken; slechts één stip in hun aanwezen heeft belang voor hen; buiten dat is alles nacht, en donker, en schaduwen des doods. Om dat oogenblik wat vroeger te genieten, zouden zij zich gaarne daarna in dat duister werpen, hetwelk hen aan gene zijde aangrimt. O eeuwige wijsheid! welk een zegen voor ons, dat uwe vaderlijke hand onzen levensloop regelt! Moesten wij dien besturen, voor een oogenblik genot zouden wij jaren van zaligheid koopen’ (verkoopen,) ‘want de hoop is ook zaligheid. Maar die zouden wij verachtelijk wegwerpen; de blinkende droomen onzer verbeelding zouden wij terstond tot wezenlijkheid zoeken te brengen; wij zouden, zonder uitstel, genieten. Maar neen! wij zouden slechts zwelgen; want er is geen waar en duurzaam genot, dan 't geen door lange hoop voorbereid, door moeite en arbeid gekocht is, en spaarzaam gebruikt wordt. Wij, daarentegen, zouden in eenige oogenblikken van den wensch tot de vervulling, van de vervulling tot verzadiging, van verzadiging tot walging, en daarmede tot den dood onzer zoetste hartsgevoelens, tot verdriet in het leven, overgaan. Dus zou één dag een ganschen levenskring hebben omschreven, en nog zouden wij dien misschien reeds te lang gevonden hebben. Maar heil ons! de Vader in den Hemel weigert of vertraagt onze wenschen. Stond een tiran aan het roer der wereld, hij zou die vervullen.’


{==511==} {>>pagina-aanduiding<<}

De Geschiedenis van Simon Blaauwkool. Naar het Hoogduitsch van C.G. Salzmann. Te Amsterdam, bij J. van der Hey. 1813. In 8vo. 339 Bl. f 2-8-:

Al aanstonds leest men op den titel, wat men hier te wachten heeft, en dat het iets in zijne soort voortreffelijks wezen zal; de Heer salzmann is toch door zijne soortgelijke geschriften reeds overvloedig bekend. ‘In deze werkjes,’ zegt hij, (wij nemen dit over uit het Voorberigt) maakte ik den Lezer opmerkzaam op zekere goederen, die iedereen zich verschaffen kan, welke dezelve ernstig wenscht te bezitten. - In kluge's geschiedenis, namelijk, wijs ik de groote waardij van den tijd aan; in haverveld, hoe men een vrij man en heer van zijne begeerten kunne worden; en in zwartmantel de gewigtige waarheid: wat God doct, is wél gedaan, benevens de hooge waarde van het vertrouwen op God.’ Het verwondert ons, dat hij zijne uitmuntende geschiedenis van constant hier niet mede heeft aangestipt. Blaauwkool wedijvert voorzeker met alle de genoemden, en leert ons, dat de man, die op God vertrouwt, en alles met overleg doet, in tegenspoed, zoo wel als in voorspoed, gelukkig kan zijn. Het is de geschiedenis van eenen man, die als jongeling het vaderlijk huis ontweek, en in Suriname zijne fortuin maakte; wien daar het verlies van vrouw en kind trof; die als een rijk man naar zijn vaderland terug keerde, het grootste deel zijner bezitting onverwacht verloor, nogmaals huwde, en zijne stadgenooten ten zegen was; en die gedurende geheel zijn leven den straks gezegden stelregel voorbeeldig en standvastig opvolgde. Die met salzmann's naïven schrijftrant bekend is, verschoont ons zeker van het geven van een dor geraamte des verhaals, hetwelk daardoor alles verliezen zou, en gelooft ook, zonder onze verzekering, dat hier, behalve den hoofdregel, menige heilzame les overal is
ingeweven; terwijl iedere lofspraak verder overbodig wordt, daar de Schrijver genoegzaam bekend is, en bekende goede wijn geenen krans behoeft. Wij beklagen het verwrongen gevoel van de zoodanigen, wien deze soort van geschriften geen aangenaam onderhoud verschaft.
Wij erkennen alzoo volkomen de volle waarde van den na-
{==512==} {>>pagina-aanduiding<<}
genoeg éénigen Man in dit vak; maar willen echter den Lezer, en den zoodanigen vooral, die zich opgewekt mogt voelen, hem in deze soort van volksboekjes na te volgen, opmerkzaam maken op het een en ander, dat men den meester, maar niet iederen leerling, om het menigvuldige goede, gaarne vergeeft. Hier en daar schijnt ons de beärbeiding wat al te vlugtig, en is het alsof deze en gene bijzonderheid den Schrijver zij ontsnapt, en hij zijn geschrijf voor het minst niet behoorlijk hebbe nagezien. Zoo is het b.v. hier duidelijk, dat het aanzienlijk kapitaal, in Suriname achtergelaten en op zijne verkochte goederen gevestigd, om eerst in tien jaren af te lossen, niet zoo aanstonds na de tehuiskomst van den Heer blaauwkool, door het verongelukken der twee schepen, waarin hij zijne overige bezitting geladen had, kon verloren gaan; hij bleef dus nog een vrij gegoed man: dit schijnt den Schrijver ontslipt. En, om iets van eenen anderen aard aan te stippen, hoe doelmatig ook de melding van den onkundigen Westindischen geneesheer, die iedere ziekte door braakmiddelen genezen wilde, wezen moge, is toch de toon, waarop hij blaauwkool's waardige vrouw alles, wat zij in de maag had, maar met dat alles ook hare ziel, laat uitwerpen, en geheel die voordragt, waarlijk te koddig, dan dat zij bij iets zoo ernstigs geduld kan worden. - Het vertrouwen op God, en het hartelijk gebed, kan niet te sterk in deszelfs vruchtbare en altijd zalige gevolgen worden aangedrongen; en wij geven den Heere salzmann gaarne toe, dat zoodanig gebed dikwijls zigtbaar verhoord wordt; maar, dat op blaauwkool's vertrouwen op God, als hij zich in ongelegenheid bevindt, altijd eene als 't ware onmiddellijke en oogenblikkelijke hulp komt, is voor misduiding vatbaar; en het zou, dunkt ons, der volkomenheid van dit volksboekje
geenszins hinderen, ware dit (zoo als toch dikwijls in het werkelijke ieven het geval is) nu of dan niet gebeurd, en echter ook in die gevallen de dierbaarheid van het gebed, en het goede en vruchtbare van het vertrouwen op. God, den Lezer even duidelijk gebleken. Salzmann's gezegde: ‘Bevindt zich de zieke in eene goede gemoedsgesteldheid, heeft hij kennis aan God, en heeft hij zich beijverd om als een regtgeaard kind 's Vaders wil te doen, dan heeft hij geene toebereiding ter dood noodig; zijn geloof overwint de doodsvrees. Of, heeft hij, zonder God, naar zijnen zinnelijken

{==513==} {>>pagina-aanduiding<<}
lust geleefd, dan zal hem de toebereiding ter dood ook weinig baten:’ wordt door den bekwamen en oordeelkundigen Vertaler door de volgende vragen te regt gewezen: ‘Maar dan’ (bij die goede gemoedsgesteldheid) ‘ook geene vestiging zijner zwervende gedachten? geene hulpbieding in het bestrijden van zwarigheden, die de kranke lijder dikwijls nu niet genoegzaam overwinnen kan? geene aanmoediging, geenen troost voor zijn dikwijls onder het ligchaamslijden nedergebogen hart?’ enz. En als de Schrijver volgen laat: ‘Daarom vinden wij ook, dat de Heiland slechts éénen enkelen ter dood heeft voorbereid, namelijk den moordenaar aan het kruis. Had hij niet in zijn hart kunnen lezen, en zich overtuigen van zijn opregt berouw, waarschijnlijk zou ook deze voorbereiding ter dood wel zijn achtergebleven:’ wordt te regt gevraagd: ‘Zouden evenwel de laatste gesprekken van Jezus, voornamelijk met opzigt tot Judas, niet, met alle regt, als eene voorbereiding tot sterven kunnen worden aangemerkt?’ enz. Inderdaad, eene magtspreuk doet altijd weinig af, en verdient, al komt zij ook uit den mond van den achtingwaardigen en nu reeds zaligen salzmann, wantrouwen en berisping.
De Lezer voelt intusschen, vertrouwen wij, dat wij dit een en ander geenszins hebben aangevoerd om de waarde van dit lief en nuttig werkje te verkleinen; wij betuigen voor het minst opregt, dat wij de vertaling van 's mans Levensgeschiedenis van den Heer pappel, slechts weinige dagen vóór zijn overlijden voor de pers gereed gemaakt, met groot verlangen te gemoet zien, en dat het ons een zeer smartelijk gevoel veroorzaakt, te weten, dat dit het laatste van deze soort van geschriften is, 't welk wij uit zijne nalatenschap te wachten hebben.




Jeugdige Dichtproeven van Johanna Constantia Cleve, oud elf jaren. In den Haag, bij J. Allart. 1813. In gr. 8vo. 70 Bl. f 1-4-:

Wij vinden in deze stukjes vernuft, veel aanleg voor de kunst, en eene groote gemakkelijkheid. Daarenboven heeft het lieve meisje een nog onbedorven, kinderlijk, nederig hartje.

{==514==} {>>pagina-aanduiding<<}
Het is alleen het aanzoek van vrienden bij hare ouders, waardoor hare bloempjes nu mede op de bloemmarkt verkocht worden, en zij verontschuldigt zich bij hare speelmakkertjes hierover, die zij niet hoopt dat haar daarom van trotschheid zullen verdenken. Tot eene proeve willen wij geene der eerste noch ook der laatste stukjes kiezen. Het volgende, de winter getiteld, dagteekent zich 1811.

‘De koude Wintertijd begint, 
De lucht is bar en guur: 
Werd Zomers 't land om strijd geliefd, 
Nu kruipt men bij het vuur. 
De wijsgeer, met de slaapmuts op, 
Hangt bijna op den haard, 
En brandt, van muizennesten vol, 
Veelligt of muts of baard. 
Sint Nikolaas, met al zijn pret, 
Komt nu ook op 't tooneel; 
Nu is 't: “nu kinders leert toch braaf, 
Dan krijgt gij ook uw deel!” 
De koek- en suikerbakker meê, 
't Kraamt al wat lekkers uit; 
Maar wie zou ook niet alles doen, 
In hoop op goeden buit? 
Sint Nikolaas is naauw voorbij, 
Dan komt een nieuwe vreugd; 
Nu schaatsen aan, en fluks op 't ijs, 
Is 't pretje van de jeugd. 
De Winter geeft toch ook vermaak, 
Al is 't geen Zomertijd, 
Ja, schoon hij bui op buijen wekt, 
Toch maakt hij ons verblijd. 
Zoo schenkt de Hemel ons alom 
Genoegen en genot; 
't Zij 't Zomer, Herfst, of Winter zij, 
Berusten we in ons lot.’ 

Het aardig meisje kweeke haar talent verder aan; en, indien zij onzen raad verkieze, zij dichte nog grootendeels op hare bloempjes, hare kindervreugde en hare pop, en vervaardige

{==515==} {>>pagina-aanduiding<<}
liefst nog geene huwelijkszangen. Zij zij ook met hare versjes niet al te gul, beware die meerendeels voor haarzelve, en voor het oog van een enkel in dit vak kundig en verstandig vriend. Zij late zich niet ter nederslaan noch al te zeer uitlokken door te overvloedigen lof. Ter nederslaan? Wij kennen een meisje, dat ook vrij gelukkig de kunst beoefende, toen hare kameraadjes nog met de pop speelden; men prees het kind al te zeer; een weinig ouder geworden, jaagde haar dit menigen blos aan; zij werd zulks moede, en was sinds voor de kunst verloren. Maar wij kenden ook nog eene andere; zij werd ook te vroeg en te veel geprezen, en raakte daardoor verloren, niet alleen voor de kunst, maar, hetgeen nog erger is, ook voor iedere maatschappelijke en huisselijke betrekking en genot. Het zou ons smarten, zoo een van beiden ook bij dit lieve jonge dichteresje het geval werd. Het hart, van een meisje vooral, is een zoo teeder bloempje. Die het opkweekt, gebruike de hoogstmogelijke voorzigtigheid. Onvergeeflijk toch is het, zoo men het beminnelijk plantje verderft of kwetst.
Dit lieve kind wordt reeds zoo jong door een aantal vrienden geprezen en bewonderd; zij werd reeds herhaalde malen door een Genootschap van Dichters aangemoedigd en beloond; een nog al aanmerkelijk bundeltje harer stukjes wordt nu reeds gedrukt, en bij inteekening aan een zeer talrijk publiek verkocht; hare beeldtenis versiert den titel, en - de Heer t. van limburg zegt in het voorberigt zoo veel, hoewel met weinige woorden. Een hard hoofdje inderdaad, en een wel uitmuntend kinderhartje, dat dit alles dragen kan! En echter kunnen wij van ons niet verkrijgen, om het lief en aardig kind iets te zeggen, dat naar afkeuring of berisping zweemen zou. Maar, wat den Uitgever betreft: wij herinnerden ons aan den grooten peirescius, die zijne denkbeelden zoo schielijk had weten te vermenigvuldigen, en zijne kundigheden tot zulk eene verbazende hoogte doen stijgen, dat op zijn zevende jaar zijn vader de opvoeding van zijn' jonger' broeder, een kind van vijf jaren, geheel aan hem overliet, met de bestiering van al hetgeen hem betrof. - ‘En was de vader even verstandig als de zoon?’ vroeg oom tobias.
Dan, er is geen regel zonder uitzondering. Er zijn inderdaad vroegrijpe vernuften. Wij lezen daar, op dezelfde bladzijde,

{==516==} {>>pagina-aanduiding<<}
waar wij het zoo even aangehaalde ontleenden, dat de groote lipsius een werk voortbragt op den dag toen hij geboren was! Men vatte onze woorden zoo niet op, alsof wij hier alles op rekening zetteden van des Heeren limburg's verbeterende hand. Neen; de versjes zijn van een kind; dit is bij verre de meesten duidelijk; en daarom ook behagen zij ons.

Leesboekje voor Kinderen. Naar het Hoogduitsch van C.G. Salzmann. III Stukjes. Vierde en verbeterde Druk. Te Amsterdam, bij J. van der Hey. 1812. In 8vo. Te zamen 194 Bl. f :-12-:

Een werkje, door den naam des Schrijvers, en ook in onze taal door de toenmalige Tijdschriften, reeds met lof bekend, en, ten bewijze van het menigvuldig gebruik, nu reeds voor de vierde maal herdrukt. De verbeteringen bij deze uitgave kunnen wij niet aanwijzen, daar ons een exemplaar der vroegere thans ontbreekt; maar dit zien wij, dat het voor de scholen en de lieve jeugd bij uitnemendheid geschikt is. Alle de lesjes zijn meest zeer lieve gesprekjes, juist in den kindertoon, en naar de jeugdige vatbaarheid zelfs van zeer kleine kinderen. Onderscheidene letteren wisselen zich af bij het tweede en derde stukje; niet alleen wordt het kind in het lezen, maar ook in het nadenken geöefend; en door menige nuttige les wordt zoo wel voor het hart als voor het verstand gezorgd. Er is eene behoorlijke opklimming van het meer- tot het minder gemakkelijke. In één woord, het werkje beantwoordt volkomen aan zijn oogmerk; en wij ondervonden, dat het voor een zesjarig meisje, dat zoo tamelijk goed begon te lezen, een allerliefst geschenkje was.





{==517==} {>>pagina-aanduiding<<}

Beoordeeling.

Brieven over de Aanbidding van onzen Heere Jezus Christus, uitgegeven door Assuerus Doijer, A.L.M. Phil. Doct. &c.

(Tweede Verslag.)

Door het lezen der te voren ontlede brieven komt de Heer E. tot nadenken, en erkentenis, dat hij tot nog toe te ver was gegaan in de aanbidding van Jezus; hij gevoelt eenen geest van afwijking, die de Christenen eerst aanspoorde, om de aanbidding van den Vader op den Zoon over te brengen, al verder op Maria, en eindelijk - op den ezel, waarop de Heiland, in zijne eerste kindschheid, naar Egypte gevoerd is. Dan, hij kiest nu eenen middelweg, en wil, dat men vrijelijk Jezus in zijne Koninklijke betrekking kan en mag aanroepen; hij geeft een voorbeeld van zoodanig gebed, regtstreeks door hem tot den Zaligmaker gerigt, hetgeen hij meent dat een echt discipel van Jezus gaarne bidden zal. Hij beroept zich op de praktijk der eerste Christenen, die ja wel in het algemeen God, den Vader, aanbaden, maar vindt ook voorbeelden van gebeden aan den Zoon; Stephanus deed dit niet alleen, maar ook Paulus; de Heer toch, dien hij naar 2 Kor. XII:8, 9 driemaal gebeden had, zal wel geen ander dan Jezus zijn, eens zigtbaar aan hem verschenen, en van wien hij vele openbaringen had ontvangen.
Deze middelweg behaagt aan D. intusschen niet: hij merkt aan, dat, daar Jezus Koningrijk niet van deze wereld is, vele dingen in hetzelve geheel anders zijn dan in de rijken dezer wereld; en weet niet, waarom wij, die daarom niet minder onderdanen van den Vader zijn, nu Jezus om alle die dingen zouden verzoeken, die wij anders van God zouden afsmeeken; te minder, daar Jezus dit nooit gezegd, noch de verhooring van zoodanige gebeden be-
{==518==} {>>pagina-aanduiding<<}
loofd heeft, maar alleen van die, welke men den Vader doet in zijnen naam. Dit is ook het voorbeeld en de leer der Apostelen, die willen, dat wij onze begeerten in alles, d.i. zonder eenige uitzondering, Gode zullen bekend maken. Wat de welvoegelijkheid betreft, om den Koning aan te bidden, dit mogt gaan, ware God afgetreden, en stelde de Bijbel ons dezen Koning voor, niet als zittende aan Gods regterhand, maar in de plaats van God. Is het voegzaam, dat wij, ons wendende tot den troon, den genen, die onzen Heer nu aan zijne regterhand doet zitten, voorbijgaan? Voorts merkt hij op, dat men waarlijk al om geene aangelegener dingen bidden kan, dan E. doet in zoodanig gebed tot Jezus, als waarvan hij gewag maakt. Moet men om deze dingen tweemaal, eerst aan den Vader, en dan aan J.C. bidden? Het voorbeeld van Stephanus gaat hij, als reeds vroeger behandeld, voorbij; maar wat Paulus betreft, zoo vordert hij bewijs, dat de Heer, wien de Apostel zegt gebeden te hebben, niet God zelf, maar Jezus was. Wat de gezigten en openbaringen, waarvan hier de rede was, aanbelangt, schijnt hem het verband te vorderen, dat dezulke bedoeld werden, niet die Paulus gehad, maar die een ander (die tegenstander, die engel des Satans) had voorgewend. Zou ook het voorbeeld van éénen Apostel hier alles afdoen? In de praktijk waren deze mannen wel niet onfeilbaar.
Nu schrijft de Heer F. aan A., en wel op voorlichting van een' der kundigste Godgeleerden uit zijn Genootschap. Dezen is het evident, dat de verdediging der éénheid van God alleen in de verdediging der Godheid van Christus te vinden is; hij slaat derhalve ook, ten betooge van het stuk in quaestie, eenen andere weg in. Hij betoogt, geheel met de bekende plaatsen, waarop men zich hier doorgaans beroept, 1 Kor. X:9. Hand VII:30, 35, dat Israëls God, aan de vaderen verschenen, die door Mozes de wet gaf, de Zoon Gods, de Christus is; en deze is natuurlijk de waarachtige God, en één met den Vader. Israël had immers geen twee Heeren? - deze is dus de Schepper, enz.

{==519==} {>>pagina-aanduiding<<}
niet als middel, werktuig, of gezant en profeet, (waardoor God ook groote werken deed.) De Apostelen waren; zoo wel als de Profeten, slechts aankondigers der wonderwerken, die God deed, Hand. III:12-16; maar 't zou ongerijmd zijn, te zeggen, dat God zoo door Christüs alles hebbe geschapen, enz. Aan geen schepsel kan de schepping en onderhouding worden toegekend, noch alomtegenwoordigheid, enz. Hetgeen van den verhoogden Zaligmaker wordt getuigd, kan, zonder Gods geest en kracht, in hem niet begrepen worden. Als Jezus zegt: hetgeen ik spreke, spreek ik niet van mijzelven; maar de Vader, die in mij is, doet de werken; beteekent dit: ik zeg dit niet als uw medeschepsel, enz. Ware Jezus een geschapen hemelsche geest, die een menschelijk ligchaam had aangenomen; dan eerden wij in het Christendom eenen met vleesch bekleeden engel, lijnregt tegen vele plaatsen; Koloss. II:8, 18. 1 Kor. X:20, 21. 1 Tim. III:14-16. IV:1. Hebr. I:4. II:5. Daar dan de Vader alle dingen gewerkt heeft en werkt door den Zoon, blijkt, dat Hij en de Vader één God is. Intusschen leert de H.S., dat hij weder van den Vader, en de H. Geest van beiden, onderscheiden is; deze onderscheiding kan niet strijden met de eenheid, noch de eenheid met die onderscheiding. Het is eene groote verborgenheid, maar heeft zoo weinig zwarigheid voor het Christelijk geloof, als het aanwezen van God en zijne Voorzienigheid. ‘Indien de leer der Voorzienigheid van God ons zwarigheid maakt, het ontstaat er uit, dat wij de werking van God in de wereld met onze menschelijke werkingen vergelijken; en indien de leer van de Verborgenheid van den Vader en Christus ons zwarigheid maakt, het ontstaat er uit, dat wij het wezen van den onbegrijpelijken God met onszelven en het schepsel gelijk stellen; terwijl de regte
rede het beide wraakt.’
Dusverre F., die echter den Heer A., gelijk uit eenen volgenden brief aan D. en C. blijkt, niet overtuigd heeft. De stelling van F. rust daarop: Jezus is de waarachtige God; en het hoofdbewijs daarvoor is: hij is de Jehova, de

{==520==} {>>pagina-aanduiding<<}
Leidsman des Israëlitischen volks. A. merkt aan, dat, al ware dit zoo, er nog geene reden wezen zou, van de gewoonte, om alleen den waarachtigen God aan te bidden, af te gaan, zijnde dit in allen gevalle veilig; en wel het voorzigtigst, om andersdenkenden niet te ergeren. Maar het bewijs zelve schijnt onvoldoende. 1 Kor. X:9. staat niet, gelijk sommigen van hen hem verzocht hebben; maar men kan, in stede van hem, god of heere invullen. Grotius en griesbach worden hier vergeleken. Daar in het O.V. een engel, in den naam van God, dikwijls spreekt, alsof hij God zelf was, Gen. XXII:11, 12. XVIII:1-14. XXXI:11 en 13, doet Stephanus redevoering ook niets af. De engel, die aan Mozes in den braambosch verscheen, was zeker Jehova zelf niet; Jehova, die den Christus zenden zou, is van den gezondenen onderscheiden, Deut. XVIII:15. Ezech. XXXIV:15, 23; het was zijn knecht, Jes. LII:12. vergel. LXI met Luk. IV:21. Paulus, Hebr. XIII:2, heeft hiervan ook niets geweten; anders zou hij gezegd hebben: sommigen hebben onwetens Jehova geherbergd. Die is, was en komen zal, d.i. Jehova, wordt in de Openbaring, onder andere I:4, 5, duidelijk van onzen Heer J.C. onderscheiden. Paulus boog zijne kniën tot den Vader van onzen Heer J.C. Efes. III:14, niet voor, zoo als F. zegt, maar in den naam van J.C. Filipp II:9-11; en beroept zich A. verder op 1 Tim. II:5. 1 Kor. VIII:5, 6. Jo. XVII:3, en geeft zijne naar wetstein en griesbach verbeterde lezing van Hand XX:28. Rom. IX:5. 1 Tim. I:17. III:15, 16. Hebr. I:8, 9. 1 Jo. V:7, 8. Jud. 25. Eindelijk voegt hij er nog een woord bij over Jezus Koninklijke heerschappij; vergelijkt hier vooral 1 Kor. XV:24-28; en, niet willende bepalen, welk deel aan zijne onbegrensde
magt en wetenschap God aan zijnen meestgeliefden en den Eerstgeborenen van alle schepselen kan schenken, is het hem genoeg, te weten, dat hij volkomenlijk kan zaligmaken allen, die door hem tot God gaan, enz.
De tiende brief van D. had kunnen wegblijven; hij be-
{==521==} {>>pagina-aanduiding<<}
helst niets dan goedkeuring aan A. en een zet op de Theologische Logica van F. Ook hadden wij aan den elfden, van C. aan A., weinig verloren; hoezeer het daarin gezegde waar zij, dat het met den Heer F. nu eene disputatie over de Triniteit worden zou, en men, met hem verder handelende, geheel dien locus zou moeten behandelen. Beide deze brieven zijn echter gelukkig bij uitstek kort.
Tot dusverre het boekje; terwijl het voorberigt van den Eerw. Uitgever de zaak geenszins als door deze brieven geheel voldongen doet voorkomen, maar integendeel, in naam van alle de briefschrijvers, van andere kundige en met denzelfden geest van waarheidsliefde bezielde mannen, nadere inlichting verlangt. Wat ons betreft, wij keuren deze briefwisseling overwaardig, om door den Godgeleerde, hoe hij ook over de zaak denke, te worden ingezien, en roemen over het algemeen den ernstigen en tevens verdraagzamen geest, dien de opstellen ademen; wij meenen echter over en weder bij de Bijbeluitlegging nog al het een en ander te kunnen uitzonderen, en voelen klaar, dat, hoezeer men de Triniteitsleer wil, en in zeker opzigt ook behoore hier ter zijde te stellen, de voorstander dezer leer toch altijd, ten aanzien van de aanbidding des Zaligmakers, minder huiverig wezen zal, dan zijne partij. Met dat al, wij willen dit daarlaten; en, hoezeer wij wel ver af zijn van den Heiland als een middelwezen tusschen God en mensch te willen vereeren, uit hoofde dat wij zoo iets zouden behoeven, en ons de naam Broeder en God zeker stuit, zoo willen wij toch opmerken, dat het aanroepen van den Broeder en Heer niets stootends heeft voor ons gevoel, en wij niet zien, dat men altijd en in alle gevallen daardoor de eer des hoogen Gods zou te na komen. Het voorbeeld der Apostelen moge stellig zijn noch beslissende; maar zij, God zelf door hen, boezemen ons zoo verhevene denkbeelden nopens Jezus in, dat wij, door het diepzinnig uitpluizen van zijne betrekking tot de Godheid, ook toch wel gevaar kunnen loopen van minder aan hem toe te schrijven, dan hij werkelijk bezit. Zekerlijk heeft het toch iets voor

{==522==} {>>pagina-aanduiding<<}
het hart, den verhoogden broeder, die ons leven, brood, licht en vreugde en alles is, ons zeer nabij te denken, en ons van zijn oog op ons te verzekeren. Wij voelen, dat het meisje te ver gaat, hetwelk eene vrouw, (moeder Maria) om haar hart uit te storten, behoeft; maar, laat het dan uit hoofde van ons zwak zijn, somtijds toch gaat het gebed tot den Vader ruimer, nadat men zich eerst tot den Geliefden wendde, die bij zijne omwandeling op aarde, en ook nu door de Evangeliën nog zoo veel voor zijne vrienden is. En is het ongerijmd, dat hij, die met en voor ons bidt, wanneer wij in zijnen naam den Vader vragen, onze gebeden hoort en in onze harten leest? Zoo niet, wat zwarigheid dan, dat wij hem daarbij ons denken, en den helpenden broeder mede aanspreken, als ons gevoel ons daartoe leidt? - Wat de hooge Godheid in Jezus betreft, willen wij gaarne erkennen, dat dit stuk ons donker is, en wij, bij onze Bijbeloefening en Ambtsverrigting, nu eens met meer, dan weder met minder vrijmoedigheid en gerustheid partij kozen. Niemand kent den Zoon, dan de Vader, dit houden wij ook in dezen zin waar. Hoe men hier ook denke, kan men intusschen den Vader en zijnen grooten Zoon diep vereeren en hartelijk liefhebben. Maar, daar wij, bij Jezus omwandeling op aarde, zijne kracht en wetenschap, ten aanzien der zijnen, zich zeer ver zien uitstrekken, zoo kunnen wij de gedachte: ‘hij ziet en hoort ons, en kent ons hart,’ nu, bij zijne verhooging, niet onredelijk of onbijbelsch vinden. Wij zien niet, dat wij, bij deze gedachte, door eene toespraak van den ons door God gegeven grooten Broeder, Herder, Vriend, Heer, Koning, en welke namen wij al meer mogen gebruiken, de hooge Godheid van die eer berooven, welke haar alleen toekomt; en ons dunkt, men gaat te ver, wanneer men het eenvoudig minnend hart, dat zich hierdoor nader tot God getrokken voelt, dit wil betwisten. Het ergert ons niet, dat men nu en
dan, bij gelegenheid van het H. Avondmaal vooral, zich ook tot Jezus rigt, en hem, in de verzekering dat hij het ook nu weet en hoort, uit een vol

{==523==} {>>pagina-aanduiding<<}
hart voor zijne liefde dank betuigt. Overigens is er tusschen de Broederen geen verschil, dat men den Heer tot heerlijkheid des Vaders belijden moet, en dat hij het gewis hoogelijk afkeurt, dat men, regelregt tegen zijne herhaalde leer, de aanbidding der Godheid nalate, en die op hem overbrenge. Drukken wij het woord bidden maar niet te zeer, dan, dunkt ons, kunnen andersdenkenden zoodanige gewoonte bij de Hervormden voor het minst wel in liefde dragen; en wij meenen verpligt te zijn, Leeraren in dat Genootschap te dezer gelegenheid voorzigtigheid aan te raden, hun herinnerende aan Jezus les, dat men, het onkruid willende uitwieden, wel eens gevaar loopt van ook het goede zaad uit te rukken. Aan zoodanige gemeenzame voorstelling van, en uitschudding van het hart voor Jezus, is bij een aantal waardige, eenvoudige Christenen, zoo wij bij ondervinding meenen te weten, zeer veel goeds verbonden.
Overigens wordt in deze brieven den onnadenkenden, die den albarmhartigen, grooten God en Vader van onzen Heer J.C. bij de openbare gebeden niet zelden geheel uit het oog verliest, menig waar woord gezegd. - Wij danken den waardigen Uitgever, wien wij achting toedragen, voor dit geschenk.

Nieuwe Verhandelingen van het Genootschap tot verdediging van den Christelijken Godsdienst tegen deszelfs hedendaagsche Bestrijderen. Voor het jaar 1811. IIde Deel. In den Haag, bij J. Thierrij en C. Mensing en Zoon. 1812. In gr. 8vo. 122 en 197 Bl. f 2-10-:

Dit tweede Deel bevat twee, ieder in hare soort, voortreffelijke Verhandelingen. De eerste, van den Eerw. p. van der willigen, behelst een Onderzoek naar de leere des Bijbels, aangaande den staat der ziele tusschen den dood en de wederopstanding der ligchamen.
Na alvorens de uitgeschrevene Vraag verklaard en be-
{==524==} {>>pagina-aanduiding<<}
paald te hebben, worden eerst de onderscheidene Bijbelplaatsen, die iets van den tusschenslaat der ziele geacht worden te leeren, opgegeven en kortelijk verklaard, en daarbij ook de Schriften des Ouden Verbonds niet over 't hoofd gezien. De Schrijver neemt dan als bewezen aan, dat er duidelijke sporen van kennis en geloof aan de onsterfelijkheid der ziel in deze Schriften voorhanden zijn, en verwijst alleen op de schriften van michaëlis en anderen, door welken dit, op eene voldoende wijze, zal bevestigd zijn. Ofschoon dan nu de Joden, in die vroege tijden, nog geene zeer onderscheidene en juiste denkbeelden van de ziel hadden, zij stelden zich toch dezelve voor, als onderscheiden van het grovere ligchaam, of zich althans van hetzelve afscheidende en overblijvende na den dood. Men meent, en ook de Schrijver staat in dat gevoelen, dat zij, reeds in de vroegste tijden, van den staat der ziele terstond na den dood eenige kennis gehad hebben. De gansche voorstelling van het Schimmenrijk, hoe veel er ook in voorkome, 't welk wij alleen als dichterlijken opschik hebben te beschouwen, zal duidelijk genoeg het geloof, dat er na den dood iets van den mensch overblijft, aantoonen. Wanneer de stervenden gezegd worden vergaderd te worden, of heen te gaan tot hunne volken of voorouders, zal ook dit denkbeeld ten gronde liggen, en tevens aangeduid worden, dat de ziel, in het Schaduwrijk, met bewustheid van zichzelve, onder die van zijne voorouders verkeert. De Aartsvader Jakob zal, in zijne overmatige droefheid over Jozef, ook daarin troost gevonden hebben. En dat dit, in die overoude tijden, niet slechts het gevoelen van deze of die menschen, of wel volksgevoelen, maar een gegrond denkbeeld geweest is, meent de Eerw. van der willigen daaruit te mogen afleiden,
dat niet alleen de wijste en braafste menschen, die ook met bovennatuurlijke openbaringen begunstigd werden, zich van die spreekwijzen bedienden, maar dat zij ook God zelven in den mond gelegd worden. Voorts komen hier ook eenige Mozaïsche wetten in aanmerking, tegen het oproepen en raadplegen van doo-
{==525==} {>>pagina-aanduiding<<}
den, en nog veel meer die plaatsen des Ouden Verbonds, waar God zich den God van Abraham, Isaâk en Jakob noemt, lang nadat deze godvruchtige mannen reeds gestorven waren. De plaatsen des Nieuwen Verbonds, waarin men, omtrent deze leer, een veel duidelijker en vollediger onderrigt zal aantreffen, worden gebragt tot drie soorten. Eerst behooren daartoe zulke, die meer regelregt, of met eigenlijke woorden, iets van den tusschenstaat der ziele zullen bevatten; Matth. XXII:32. (vergmet Marc. XII:26, 27. Luc. XX:37.) Luc. XXIII:43. 2 Cor. V:1 volgg. Phil. I:23. Elke dezer plaatsen wordt, naar de beste uitlegregels, oordeelkundig verklaard. Velen hebben zich ook op Openb. XIV:13. Joh. X:24. (verg. met VIII:52. XI:25, 26.) VIII:56. beroepen; maar de Schrijver oordeelt met regt, dat dezelve aan meer bedenking onderhevig zijn. In de eerste plaats kunnen de onderscheidene zinsneden op meer dan ééne wijze verdeeld en verklaard worden, zoodat het moeijelijk zij, den waren zin met voldoende zekerheid te bepalen. Het komt hem 't waarschijnlijkst voor, dat men vertalen moet: Zalig zijn de dooden, die reeds in den Heere gestorven zijn; of: Zalig zijn de dooden, die van nu aan in den Heere sterven; namelijk, vóór dat de vs. 7 aangekondigde dag des oordeels, met zijne gevolgen, kwame. Joh. X:24, en op de gelijkluidende plaatsen, wordt niet zoo zeer van de voortduring van het leven na den dood met bewustheid, maar van het eeuwig gelukzalig leven gesproken, hetwelk met de opstanding der ligchamen zal aanvangen.
Hetgeen van Abraham, H. VIII:58, gezegd wordt, schijnt hem wel toe, allervoegelijkst in dien zin verklaard te worden, dat de Aartsvader, schoon reeds gestorven naar het ligchaam, zoo als hij naar de ziel voortleefde, heeft kennis gedragen van 's Heilands komste en leven op aarde; maar hij durft geenszins ontkennen, dat er ook andere, minder of meer waarschijnlijke, verklaringen van deze woorden voorhanden zijn. - Tot de tweede soort behooren zulke plaatsen, die óf in gelijkenissen, óf door andere oneigenlijke of zinnebeel-
{==526==} {>>pagina-aanduiding<<}
dige voorstellingen, eenig onderrigt van den tusschenstaat der zielen bevatten. De voornaamste is de gelijkenis van Lazarus en den rijken Man, over welke zeer gepaste aanmerkingen in 't midden gebragt worden; voorts eene en andere plaats uit de Openbaring van Johannes. - De derde soort bestaat uit dezulke, uit welke, bij wettige gevolgtrekking, iets aangaande den staat der ziele na den dood kan afgeleid worden, als Phil. I:21; zulke plaatsen, in welke dit leven wordt voorgesteld als de tijd der beproeving, en het volgend leven als de tijd der vergelding; en eindelijk ook zulke, uit welke blijkt, dat het geluk der gezaligden en het ongeluk der veroordeelden aanmerkelijk toenemen, en, als 't ware, zijn volle beslag krijgen zal ten jongsten dage.
Uit alle deze Bijbelplaatsen wordt, in het tweede deel dezer lezenswaardige Verhandelinge, alles, wat de Bijbel van den staat der ziele na den dood leert, tot eenige hoofdpunten beknoptelijk zamengetrokken, en nog nader opgehelderd en ontwikkeld; en dan nog, in een derde deel, gewag gemaakt van de gevoelens van verschillend denkenden, die meenen, uit hun onderzoek van de leer des Bijbels, een staat van gevoelloozen slaap, een staat van zuivering, of ook nog wel een ander resultaat te moeten afleiden, en het een en ander bijgevoegd tot derzelver wederlegging. Er volgt nog een Naschrift, waarin de Schrijver zich met bescheidenheid verzet tegen een Onderzoek omtrent de leer van Paulus, wegens den staat der ziele na den dood, naar aanleiding van Phil. I:23. in het derde Deel van het Christelijk Magazijn, welks Schrijver meest overhelt tot het gevoelen van een zieleslaap, en ook het bewijs, uit Luc. XXIII:43 ontleend, had getracht te ontzenuwen. De tegenredenen van den met goud bekroonden Schrijver zijn ons zeer aannemelijk toegeschenen.
Van de tweede, veel uitvoerigere Verhandeling van den Wel-Eerw. w.a. van hengel, over de voortduring van den Doop en het Avondmaal, bij eene volgende gelegenheid.





{==527==} {>>pagina-aanduiding<<}

De Onzigtbare, of de Goddelijke Voorzienigheid werkzaam in de Lotgevallen der Menschen; een historisch, zedekundig en godsdienstig Leesboek; door W. Goede, Christen-Leeraar te Rotterdam. Met Platen. Te Amsterdam, bij J. van der Hey. 1812. In gr. 8vo. XVI en 291 Bladz. f 2-18-:

De Eerw. goede betuigt in zijn voorberigt, altijd bij voorkeur de leer der Goddelijke Voorzienigheid, als een stuk, der overdenking en behartiging waardig, te hebben beschouwd, en tot dat einde, na te voren reeds eenige werkjes over die stof uit het Hoogduitsch vertaald te hebben, thans eene vrije bewerking te leveren van een geschrift, in Duitschland onder den titel: Der Unsichtbare, oder Menschenschicksale und Vorschung, in het licht verschenen. Deze bewerking, echter, is zóó geschied, dat de Heer goede dit werk voor een groot deel het zijne kan noemen.
De inleiding reeds van hetzelve noopt ons tot eene aanmerking, die, wel is waar, slechts een woord betreft; dan, hoe dikwerf heeft misverstand van woorden aanleiding tot het grofste misverstand in zaken van het uiterste gewigt gegeven! De Heer goede (waarschijnlijk in navolging van den Hoogduitschen Schrijver, die het woord Schicksal gebezigd zal hebben) spreekt telkens van het Noodlot in een' goeden zin, als werking der Godheid, te gader met de Voorzienigheid, die (bl. 51) voor onze natuurlijke, gelijk het Noodlot voor onze zedelijke behoeften zorgt. Deze beteekenis, nogtans, is geheel nieuw en ongewoon, en verdraagt zich niet wel met ons taalgebruik. Immers, wij verstaan door Noodlot het Fatum der Ouden; een Wezen, 't welk, volgens hunne begrippen, van eeuwigheid alles, niet volgens de regelen van wijsheid en liefde, maar volgens willekeur geregeld en voorbeschikt had. Dit is

{==528==} {>>pagina-aanduiding<<}
ook gedeeltelijk de leer der Mahomedanen, wier noodlot alle eigene werkzaamheid stremt. Dit harde woord, derhalve, voor het vaderlijk wereldbestuur van God over zedelijke wezens te gebruiken, komt ons ongepast voor; en vreezen wij, dat, niettegenstaande de ernstige en herhaalde pogingen des Schrijvers, zijne onderscheiding tusschen Voorzienigheid en Noodlot in het hoofd van sommige mindenkende Lezers verwarring zal veroorzaken, vooral wanneer zij zich van den predikstoel tegen het geloof aan een blind Noodlot hooren waarschuwen. Al ware het woord in den hier gebezigden zin minder ongeschikt, dan moest men nog eene beteekenis houden, door bestendig gebruik gewettigd: doch wij zagen reeds, dat ons Noodlot (even als de daarmede overeenkomende woorden in andere talen) iets geheel anders, dan Gods Voorzienigheid, - dat het een denkbeeld aanduidt, 't welk zich met Christelijke begrippen volstrekt niet rijmen laat.
De orde van dit boek op te geven, valt moeijelijk. De drieëntwintig Hoofdstukken van hetzelve hangen slechts door hunne betrekking op het onderwerp te zamen, zonder deelen eener aaneengeschakelde redenering te zijn. Zie hier derzelver inhoud: 1. Het Noodlot. 2. Noodlot en Bestemming. 3. Geschiedkundige bewijzen van het voorgaande. 4. De leer van de Bestemming en het Noodlot was steeds de leer van alle volken. 5. De Geschiedenis van den Mensch; eene Oostersche Fabel. 6. Noodlot en Voorzienigheid. 7. Het onmiddellijk onderwijs. 8. De Bijenkorf; een Gesprek. 9. Paulus te Athene. 10. Het geloof aan de Voorzienigheid bevordert het geluk des levens; een Oostersch Verhaal. 11. De onbillijke klagten der menschen. 12. Keizer sigismundus en zijn Schildknaap. 13. De Twijfelaar. Zou de Voorzienigheid zich inderdaad met ons menschen bemoeijen? 14. De onverwachte ontknooping; een Verhaal in den Oosterschen stijl. 15. Kan de mensch zijn eigen noodlot bepalen? 16. De grootste gebeurtenissen ontstaan vaak uit kleine, geringe oorzaken; een bewijs der almagt van God in het

{==529==} {>>pagina-aanduiding<<}
noodlot. 17. Een oogenblik vernietigt de grootste ontwerpen van den trotschen mensch. 18. In den hoogsten nood ontdekken zich vaak de onverwachtste hulpmiddelen ter onzer redding. 19. De grootste mannen stijgen uit het stof opwaarts. 20. Uit den geringsten stand kwamen, in alle tijden, de grootste staatsmannen, helden en geleerden te voorschijn. 21. Over toerekening of verantwoordelijkheid. Kan de mensch wegens zijn noodlot verantwoordelijk zijn? 22. De Voorzienigheid treedt in het noodlot meer onmiddellijk als Leeraar van het menschelijk geslacht op. 23. Onderrigting wegens het voorgaande uit de oudste oorkonden van het Christendom.
Deze verzameling van bedenkingen, als fragmenten, als bijdragen tot de echte waardering van, en het geloof aan eene bijzondere Voorzienigheid beschouwd, leveren zeer veel goeds, waars en treffends op. Elk Hoofdstuk wordt minder door redekavelingen, dan door voorbeelden gestaafd, waarvan wel eenigen minder ter zake doen, (b.v. de onheilen van hofman, schwarz en plier, bl. 200, waar van redding uit gevaren en rampen moet gesproken worden) doch verre de meesten treffende bewijzen opleveren der groote waarheid: Eene onzigtbare hand, door geene menschelijke magt te weêrstaan, bestuurt onze lotgevallen, langs de wijste wegen, tot de heerlijkste einden.
De stijl is meer oratorisch dan didaktisch, ten minste op sommige plaatsen, doch daalt in andere weder tot de taal van het dagelijksch leven; eene ongelijkheid, die bij de meeste Schrijvers, uit het Hoogduitsch vertaald, of daarnaar gevolgd', in zekere mate plaats heeft, en die wij, wanneer de stof zulks vereischt, niet altijd kunnen afkeuren. Immers, daar in een boek als dit zoo wel voorbeelden uit het gemeene leven moeten voorkomen, als redeneringen over onze hoogste belangen, en bespiegelingen over onze bestemming en uitzigten, zou het ongerijmd zijn, die allen op een' even deftigen, volgehoudenen betoogtrant te willen behandelen.
Iets ter proeve willende geven, kozen wij daartoe gaarne

{==530==} {>>pagina-aanduiding<<}
een gedeelte van het vijftiende Hoofdstuk: Kan de mensch zijn eigen noodlot bepalen? 't welk, onzes inziens, de menschelijke vrijheid en het bestuur der Voorzienigheid zeer wel uiteenzet, (in zoo verre onze bekrompene inzigten hier beneden dat kunnen) en ons als het best beredeneerde des geheelen boeks voorkomt; dan, wij kunnen uit den schakel dier redekavelingen niets uitnemen, zonder haar te verzwakken. Zie hier dan het slot van het twaalfde Hoofdstuk:
‘Er liggen twee loten op de tafel van het Noodlot. Het eene bevat den waren en echten steen der wijzen, het geluk des levens, rust der ziele, verhevenheid der deugd, genot der wijsheid, tevredenheid des harte. Het andere bevat eene aanwijzing of eenen wissel op aardsche goederen, juweelen en goud, of ligchamelijk genot en bedwelming der zinnen. De meesten wenschen het laatste te trekken. De blijdschap lacht uit hunne oogen, wanneer zij het vatten. Maar weldra verandert zich het genot in walging, in afkeer, en de gehoopte vreugde in zorg en kommer.
Zal de wijze de Voorzienigheid aanklagen, omdat zij hem voor het lood bewaarde, dat door zijne zwaarte, dewijl het de natuur der aarde bezit, den geest onderdrukt, en dampen uitwasemt, die het gevoel van het hart, na langdurige bezwijmingen, den eeuwigen dood doen sterven? Zelfs niet éénen traan moest ons deze bedorvene waar kosten. Niet ééne klagt, niet éénen zucht moest zij ons afpersen. Laat haar aan de dwazen over! Zij willen nu eens drie dagen, volgens hunnen waan, gelukkig zijn, om honderd jaren te lijden.’


{==531==} {>>pagina-aanduiding<<}

Jaarboeken der Genees-, Heel- en Natuurkunde, uitgegeven door het Genootschap Arti Salutiferae, te Amsterdam, enz. Isten Deels 2de en 3de Stuk. Te Amsterdam, bij L. van Es. 1812. In gr. 8vo. 214 en 243 Bl. Te zamen f 4-12-:

Hoewel het Berigt aan den Lezer (*), voor het derde Stuk dezer Jaarboeken geplaatst, waarlijk niet zeer geschikt is, om ons tot eene bedaarde lezing en onpartijdige beöordeeling te stemmen, willen wij ons echter door den scherpen toon, waarop men er van ons spreekt, niet laten afschrikken, om ten minste over dit gedeelte met dezelfde rondborstigheid ons oordeel te zeggen; terwijl wij het onzen Lezeren overlaten, de gegrondheid of ongegrondheid onzer bedenkingen te wikken en te wegen.
Het tweede Stuk wordt geopend met het vervolg op de beantwoording der vrage: wat heeft de theoretische Geneeskunde in de laatste tien jaren gewonnen? Dit theoretisch overzigt was reeds in het eerste Stuk begonnen, en wordt in het derde ten einde gebragt. Het is in vier deelen afgedeeld, handelende 1o. over de aanwinst der Geneeskunde als wetenschap in 't algemeen; 2o. over die der anatomie en physiologie; 3o. over die der pathologie; 4o. over die der therapie. - Veel vinden wij hier behandeld, dat, volgens ons begrip, tot de praktische Geneeskunst behoort;

{==532==} {>>pagina-aanduiding<<}
doch dit volgt uit der Schrijveren denkbeelden daaromtrent, en laten wij dus nu onaangeroerd. Wij hebben echter andere aanmerkingen en zwarigheden, die wij gaarne door de schrandere Schrijvers zouden zien opgelost. Vooreerst vinden wij in dit geheele stuk geen antwoord op de vraag: wat heeft de Geneeskunde gewonnen? want er worden allerlei meeningen, theoriën, gissingen enz. in opgehaald, die reeds lang weder verdwenen en vergeten zijn, en die dus geene winst voor de wetenschap kunnen genoemd worden. Wij brengen hiertoe zelfs de onrijpe hersenvruchten van ditten, steffens, schelver, marcus en anderen, die in hare geboorte gestikt zijn. - Ten tweede is deze opgave zeer onvolledig. Bij de voorstanders der scheikundige Geneeskunde zochten wij vergeefs fourcroy en beddoes. Wij missen, onder de physiologische handboeken, dat van richerand (3de uitg.) en dat van autenrieth; onder de pathologische, dat van sprengel. Voorts vinden wij niets van de belangrijke en beslissende proeven over de ademhaling van allen en pipys. - Ten derde komt het ons onnaauwkeurig voor, dat men de anatomie organologie wil genoemd hebben, hetwelk toch niets anders beteekent dan werktuigkunde; - dat men het onderscheid tusschen het hersengestel en dat der zenuwknoopen aan reil toeschrijft, daar soemmerring en hufeland hetzelve reeds hebben doen opmerken en duidelijk uiteengezet; - dat men de verklaring, die treviranus van het Dierlijk Magnetisme geeft, voor eene welgeslaagde proef wil gehouden hebben, daar zij onvoldoende is ter oplossing der meeste verschijnselen, en zelfs strijdt met die waarnemingen, waarop kesler zijne theorie gebouwd heeft,
die de Schrijvers toch mede onder de winst der wetenschap willen gerekend hebben. Men kan dus ook niet zeggen, dat de laatste op dezelfde grondslagen bouwde als de eerste, zoo als hier echter te kennen gegeven wordt. - Wij vinden het verder onnaauwkeurig, de theorie der voortteling, en het aanmerken der insusoria in het zaad als de eerste kiempjes, waaruit het dier ontstaat, aan oken

{==533==} {>>pagina-aanduiding<<}
toe te schrijven en voor eene aanwinst der physiologie te rekenen, daar dit gevoelen reeds aan leeuwenhoek en boerhaave eigen is geweest, maar naderhand te regt verworpen. - Waartoe voorts hier gewag gemaakt van de ellendige hersenschimmen van witzel, walther, marcus, ackermann, lunz, naumann, röschlaub enz., die het gebied der ziektekunde geen duimbreed uitgezet, geene enkele plek daarin verhelderd hebben? Geen enkel van die gevoelens heeft stand gehouden; zij verdringen elkander gestadig. Zal men, om het voortbrengsel der gisting te kennen, het oogenblik kiezen, waarin een dik schuim het troebel vocht bedekt, en er, door de onophoudelijke werking, ook gestadig veranderingen plaats hebben? Zal men niet liever wachten, tot de werking geëindigd en het vocht klaar geworden is? Wij vinden het daarom voorbarig en vermetel, nu reeds den invloed, en nog wel den weldadigen invloed, der Natuurwijsgeerte op de Geneeskunde te willen bepalen; over vijftig jaar zullen wij welligt in staat zijn, er met eenige juistheid over te oordeelen. Wij hadden, eindelijk, in dit letterkundig overzigt, gaarne de bronnen aangewezen gezien, waaruit de Schrijvers geput hebben; dit is zelfs eene onverschoonlijke nalatigheid, want het stuk mist nu zijn doel geheel.
In de rubriek der wetenschappelijke verhandelingen volgt nu, in het tweede stuk, eene verhandeling over het azijnzuur lood, als geneesmiddel beschouwd, door Prof. wolfart, te Berlijn, uit het weekblad Asclepicion vertaald, en van aanmerkingen voorzien, door Dr. bloemröder. - De strekking is natuurlijk niet zoo zeer, de werkzaamheid van dit geneesmiddel door nadere waarnemingen te beproeven, als wel, deszelfs betrekking en werking op het menschelijk ligchaam te bepalen, en, volgens wetenschappelijke gronden, te verklaren. De Schrijver stelt hoofdzakelijk, dat dit middel zamentrekkend werkt, en wel bijzonder op de watervaten, de haarvaatjes en het celweefsel, en dus voornamelijk op de reproductie. Dit leidt hij nu verder af, zoo uit den aard

{==534==} {>>pagina-aanduiding<<}
der metalen in 't algemeen, en derzelver betrekking op het dierlijk gestel, als uit de bijzondere plaats, die het lood er onder bekleedt, en de form, waarin men het geeft. Hij beweert, dat de metalen, uit hoofde van derzelver zwaarte enz., alleen op de eerste afmeting der organisatie, op de reproductie, kunnen werken (*). Doch de braakwijnsteen werkt wel zeer duidelijk op de zenuwen, zoo als de proeven van humboldt en van magendie geleerd hebben. Kopersalammoniak werkt insgelijks op het zenuwgestel. IJzer schijnt voornamelijk stoffelijk op het bloed te werken. En waarom brengt nu lood juist zamentrekking in de watervaten te weeg? ‘Omdat koude,’ zegt de Schrijver, ‘alle organische stof evenredig verdikt, de zuren de zamentrekking in het irritabele stelsel verhoogen, daarom moeten wij ook aan de loodsuiker het vermogen toekennen, om eenig bijzonder verband met de reproductie te hebben.’ Eene rare sluitreden: wij zouden wel willen vragen, of wolfart ooit de Logica geleerd hebbe? Is het te verwonderen, dat men, zoo redenerende, overeenkomst vindt tusschen suiker en azijnzuur lood? dat men in het lood koolstof aanneemt? dat men de grafkelders te Bremen en Leeuwarden loodgroeven noemt? dat men het lood eene rottingwerende kracht toeschrijft? dat men loodoxydes alleen door warmte laat desoxyderen? dat men het azijnzuur lood onder de oxydes rekent? dat men de kristalliseerbaarheid
als een teeken van de hoogere bewerktuiging der metaalzouten aanmerkt, daar ook de metalen, in den metaalstaat, in velerlei gedaante gekristalliseerd voorkomen? Zulk speculeren is toch wetenschappelijk noch philosophisch, en heeft al vrij wat van 't gene wij in goed Hollandsch noemen in het honderd praten. Wij willen echter hiermede niet te kennen geven, dat wij het denkbeeld,

{==535==} {>>pagina-aanduiding<<}
hetwelk wolfart omtrent de werking van het lood heeft, geheel verwerpelijk vinden; maar wij kunnen ons niet vereenigen met de gronden, waarop hij zijne verklaring bouwt. - De aanmerkingen van den Vertaler zijn op denzelfden speculativen trant geschreven: geen wonder dus, dat hij der metalen eenen stikstofachtigen aard toekent; dat hij azijnzuur lood een oxyde noemt; dat hij het eene oplossende kracht toekent, en daarvan het vermogen afleidt, om sterke afzonderingen te verminderen; dat hij aan de loodoxydes eene vermindering der slagaderlijke werking, verzwakking van irritabiliteit en sensibiliteit,en tevens eene verhooging van de werking der zenuweinden toeschrijft; dat hij de koolstof eene neêrploffing in de oplossingen van azijnzuur lood laat te wege brengen, enz.
Ook in dit Stuk, zoo wel als in het derde, wordt de letterkundige opgave der voornaamste in- en uitlandsche tijdschriften en andere werken voortgezet, hetwelk voor diegenen, die niet in de gelegenheid zijn, zich eene uitgebreide lectuur te verschaffen, niet dan welkom wezen kan. Deze rubriek is echter voor geen uittreksel vatbaar, even min als de beoordeelingen van in- en uitlandsche schriften, welke er in voorkomen.
Wij gaan dan nu tot de praktische afdeeling over, waarin wij hier vooreerst het begrip der praktische Geneeskunde vastgesteld en ontwikkeld, en vervolgens de vraag: wat heeft dezelve in de laatste tien jaren wezenlijk gewonnen? beantwoord vinden. - Omtrent het eerste gaan de Schrijvers hier te werk, zoo als zij omtrent de zoogenaamde theoretische Geneeskunde gehandeld hebben; zij trachten, in eene reeks van stellingen, het begrip, dat zij zich van de Geneeskunde als kunst gevormd hebben, uiteen te zetten en op te helderen. Misschien mag men ook hier niet tegenspreken; misschien zijn ook deze waarheden van dien aard, dat zij voor geene wederlegging vatbaar zijn, dat men haar in den geloove moet aannemen, en dat, wie er de noodzakelijkheid niet van inziet, dat heiligdom voor zich gesloten en zichzelven een ongelukkige verworpeling moet

{==536==} {>>pagina-aanduiding<<}
achten! Wij willen er ons echter gerust aan wagen, wel verzekerd, dat er, na verloop van weinige jaren, van dien verheven, hemelschen tempel der geneeskundige wetenschap geen spoor meer overig zijn zal.
Te regt beginnen de Schrijvers dit stuk met de aanmerking, dat grondige kennis nog niet genoegzaam is, om als een gelukkig en bekwaam Geneesheer op te treden; dat echter beiden ten naauwste met elkander verbonden zijn, enz. Hierop volgen nu de eerste stellingen: dat de praktische Geneeskunde tot de theoretische staat als kunst tot wetenschap; dat de kunst wetenschap en handeling vereenigt; dat daartoe een gelukkige natuurlijke aanleg, een zeker genie behoort. Dit alles kunnen wij niet dan toestemmen; maar in de vierde en vijfde stelling wordt nu het doel onzer kunst nader bepaald, als de genezing of de voorkoming en afwering der ziekten; en hierin komt het ons voor, dat eene aanmerkelijke gaping is De Geneesheer moet toch den toestand des lijders, dien hij behandelt, ook beoordeelen; hoe kan hij anders weten, wat er gedaan moet worden? Hij moet de ziekten ook kennen, haar weten te onderscheiden. - Hierop zullen de Schrijvers welligt antwoorden, dat dit tot de theoretische Geneeskunde behoort; doch dit zoude in ons oog eene groote dwaling zijn. Wetenschappelijke kennis is den Geneesheer aan het ziekbed niet genoegzaam; de geheele onderkenning van der zieken toestand, en van deszelfs mogelijke veranderingen, is iets kunstmatigs, vordert niet minder in den Arts een' natuurlijken aanleg, vernuft, genie, of hoe men het noemen wil, en wordt door wetenschappelijke kundigheden wel voorgelicht en geholpen, maar niet daargesteld. Van waar anders die praktische blik, die den geoefenden Arts, met een oogopslag, den aard en waarschijnlijken loop der kwaal doet kennen? Wordt deze door wetenschappelijke bespiegeling, of door oplettende waarnemingen aan het ziekbed verkregen? En vindt de Geneesheer in zijne verkregene kennis, hoe uitgebreid dan ook, altijd de verklaring van hetgene hij aan het ziekbed waarneemt, en dat hem

{==537==} {>>pagina-aanduiding<<}
daar zoo zeker den weg wijst, dien hij ter genezing moet inslaan? Dit missen wij in de bepaling, die de Schrijvers van de praktische Geneeskunde geven; waaruit noodzakelijk volgt, dat zij er slechts een zeer onvolkomen begrip van hebben. En dit kan niet anders, zoodra men het gebied der wetenschappelijke Geneeskunde zoo ver uitstrekt, als zij doen, of liever, zoodra men eene wetenschappelijke Geneeskunde aanneemt. - De kennis van het menschelijk ligchaam, zoo wel in den zieken als in den gezonden staat, en van deszelfs betrekkingen met de overige natuur, en vooral met het verhevener gedeelte van ons aanwezen, moeten wij als een gedeelte der algemeene Natuurkunde aanmerken. Met deze kennis toegerust, is men alleen in staat, de Geneeskunst met vrucht aan te leeren en te beoefenen; maar, al is men ook volleerd in die wetenschap, verstaat men echter van de ware Geneeskunst nog weinig of niets.
De volgende stellingen hebben niet allen even veel betrekking tot het onderwerp, zoo als dan ook de orde, waarin zij voorkomen, niet zeer regelmatig is. Het gebrek aan wetenschappelijke kennis maakt, volgens de zesde stelling, het gebied der praktische Geneeskunde grooter, maar tevens onbepaald, en ontneemt onzer kunst die zekerheid, welke haar gewigtig doel schijnt te vorderen. Intusschen is, naar ons inzien, hier vooral de eenvoudigheid het zegel der waarheid: de Geneeskunst gaat niet onzekerder dan eenige andere kunst; hare ongenoegzaamheid is al zoo veel het gevolg van gebrek aan magt, als van gebrek aan kennis; en hare geschiedenis heeft geleerd, dat zij vermogender en weldadiger is in de hand van den naauwkeurigen waarnemer, dan in die van den bespiegelenden wijsgeer. - De zevende stelling beschouwt den Arts als kunstenaar, in die beteekenis, als de schilder en dichter het zijn: en zeker is de behandeling van een' zieken, de herstelling van deszelfs gezondheid, niet min een heerlijk kunstgewrocht, dan de meesterstukken van homerus of rafaël. - Vervolgens beweren de Schrijvers te regt, dat er bij den Genees-
{==538==} {>>pagina-aanduiding<<}
heer eene gelijkmatige ontwikkeling der ziels- en ligchaamskrachten, zonder bepaald overwigt van eene, noodig is; dat hij alleen daardoor kunstmatig volmaakt kan worden; dat het ideaal van den Geneesheer hetzelfde is als dat van een mensch; dat de bestendige voorstelling van dat ideaal, en de poging, om hetzelve te naderen, alleen den Arts dat gevoel van waarde en tevens die uiterlijke waardigheid geven kan, die hij zoo zeer behoeft. Dat voorts de Geneeskunde gedeeltelijk op illusie, op het onbepaald vertrouwen van den lijder op zijnen Geneesheer gegrond is; dat de Arts dat vertrouwen in zeker opzigt voedsel geven, en vooral niet moet tegengaan of in de waagschaal stellen,
door al te bepaald over de uitkomst der ziekte enz. te beslissen, - zal wel niemand, die eenige menschenkennis heeft, loochenen, al kan hij dan ook de diepzinnige gronden niet overal doorzien, waaruit de Schrijvers deze regels afleiden. Wanneer de Heelmeesters zich vervolgens met de Ziekenoppassers in éénen rang gesteld zien, belge hun zulks niet, daar de Schrijvers het alleen van die beunhazen schijnen te verstaan, die naauwelijks in staat zijn een lancet te voeren. Wij, echter, achten zulken den naam van Heelkundigen onwaardig, daar de eenvoudigste operatie dikwijls grondige kennis vordert, en, naar ons inzien, de hand van den Heelmeester nimmer door den geest van den Geneesheer kan bestuurd worden. Een Heelmeester, die niet tevens Arts is, is altijd een brekebeen, en, wetenschappelijk beschouwd, een onding: een Geneesheer, die geene heelkundige ervaring en handigheid bezit, is onbevoegd, den echten Heelmeester te leiden; zij kunnen wel zamen een plan beramen, maar de een is nooit ondergeschikt aan den ander. Even min kan men den Artsenijmenger als handlanger van den Arts beschouwen. Hij helpt den Arts; maar door middelen, die deze niet weet te gebruiken, en waaromtrent hij hem dus, in een' gezonden zin, geene bevelen geven kan. Het ideaal van Geneesheer sluit den Heelmeester en Artsenijmenger in; doch in dat geval bestaan deze laatsten niet. Zoodra men derhalve beiden, als afzonderlijk bestaande,

{==539==} {>>pagina-aanduiding<<}
aanneemt, moet men hen ook, om ons dus eens uit te drukken, als bondgenooten, en niet als onderdanen, van den Geneesheer aanmerken.
Na het begrip der praktische Geneeskunde bepaald te hebben, gaan de Schrijvers, even als bij de theoretische, over tot de beantwoording der vrage: wat heeft de praktische Geneeskunde in de laatste tien jaren wezenlijk gewonnen? Die winst bestaat grootendeels daarin, dat zij in de Natuurwijsgeerte een' vasten steun verkregen heeft; zoodat alle verschillende theoriën en stelsels nu eerlang verdwijnen, en de Geneeskunst geheel vrij, overeenkomstig de verhevene wetenschap, waarop zij gegrond is, zal beoefend worden. Dit zelfde heeft men ons ten tijde der Browniaansche verlichting geprofeteerd; maar ook die profetie is even min uitgekomen als die van helmont, paracelsus en andere heethoofden, die onze eenvoudige kunst tot eene verhevene wetenschap hebben willen organiseren. Het schijnt echter, dat, in spijt dier vernuften, de weg, dien hippocrates, sydenham, boerhaave insloegen, alleen de regte bevonden is, die tot den gewijden tempel van Esculaap leidt. En de Natuurphilosophen zullen het ons vergeven, indien wij, met gevaar van voor kwakzalvers en empirici gehouden te worden, dien koninklijken weg blijven betreden, hoe vlak en zandig hij ook wezen moge, en hoe liefelijk het digte lommer der slingerboschjes zij, waarin zij zich vermeiden. - Wij moeten echter erkennen, dat zij politiek genoeg handelen, en, wel bewust dat die groote mannen te veel gezag hebben, om veronachtzaamd te worden, ons gaarne wilden wijsmaken, dat zij hen als leidsmannen verkoren hebben. Doch wij vinden die vermenging der bespiegeling met de ondervinding het gevaarlijkst geschenk, dat de Natuurwijsgeerte der Geneeskunst kon aanbieden. Nu zullen zij ons spoedig den breeden weg der proefondervindelijke Natuurkunde zoo beplanten, dat het geheel een ondoordringbaar woud worde, waar het van speculanten wriemelt, en waarin men een lang leven met heen
en weêr loopen slijten kan,

{==540==} {>>pagina-aanduiding<<}
zonder één voetstap verder te komen. - Wij hadden, in plaats van deze half dichterlijke voorzegging, liever hier gezien, wat men, willekeurig genoeg, in de theoretische Geneeskunde geplaatst heeft; de vorderingen, namelijk, die men in de kennis en behandeling van sommige ziekten, in het regt gebruik van sommige geneesmiddelen, in het aanwenden van sommige kunstbewerkingen gemaakt heeft, benevens de gedane ontdekkingen, de verbeterde misslagen in de uitoefening der kunst.
In de volgende verhandeling, Iets over de Borstwonden, van den Heer j. jansen jansz., vinden wij, behalve het meer bekende, eenige, niet onbelangrijke, aanmerkingen over de moeijelijkheid, om, in sommige gevallen, de doorgaande borstwonden van de oppervlakkige te onderscheiden; over den geringen graad van doodelijkheid der eenvoudig doorgaande borstwonden; over het gewigt en de wijze der borstdoorboring, bij empyema en ettergezwellen in die holte, enz. De Schrijver wil de doorboring, in weerwil van bell en van gesscher, tusschen de achtste en negende rib gedaan hebben. Deze plaats komt ons echter te laag voor, vooral wanneer men dezelve aan de voorzijde doet.
Op deze verhandeling volgt de mededeeling eener doorboring van de borst bij empyema, van het meest gewenschte gevolg, door den Heer j. van der horst, welke anders niets bijzonders behelst.
Berigten, enz. besluiten dit Stuk.

(Het vervolg en slot hierna.)





{==541==} {>>pagina-aanduiding<<}

Werken der Hollandsche Maatschappij van fraaije Kunsten en Wetenschappen. IIde Deel. (Verhandeling over het Herdersdicht, door J. Kantelaar.) In den Haag, bij J. Allart. 1813. In gr. 8vo. VIII en 334 Bl. f 2-10-:

Met een streelend genoegen ontvangen wij dit lettergeschenk van een' der meest geliefkoosde Schrijvers onzer Natie, die zich vooral ook als kunstregter duurzamen roem verworven heeft. Hoe zeer hetzelve tweeëntwintig jaren na de vervaardiging in het licht verschijne, (reeds in 1791 werd deze Verhandeling door het toenmalige Kunstgenootschap: Kunst wordt door arbeid verkregen, met den gouden eerepenning bekroond) is ons dezelve daarom niet te minder welkom, daar het onderwerp niets bij deze vertraging verliest. Hoe het echter bijkome, dat wij zoo laat eerst een stuk van dat belang ontvangen, wordt in het Voorberigt niet uitdrukkelijk gemeld, maar in 't algemeen toegeschreven aan een' zamenloop van ongunstige omstandigheden voor het Genootschap, en aan gebrek aan gelegenheid voor de nieuwe Maatschappij, welke gedeeltelijk uit deszelfs assche is verrezen.
De Heer kantelaar onderscheidt twee soorten van Herdersdichten, het eene, geheel natuur, - de kunstelooze zangen van eigenlijke Herders, - het tweede, derzelver meer of min gelukkige nabootsing door beschaafde Dichters. Hij bewijst, tegen zimmermann en pauw, dat de eerste eenmaal werkelijk hebben plaats gehad, in die landen, waar het schoone klimaat en de onschuldige, doch in kunde zeer beperkte levenswijze die begunstigden; en stelt als zeer waarschijnlijk, dat die nog hier en daar, vooral in het Oosten en Zuiden, gevonden worden. Mozes, david, amos, daphnis, de oudste, nog gebrekkige uitvinders van het Treurspel (τραγῲδια), worden ten bewijze

{==542==} {>>pagina-aanduiding<<}
aangehaald, en tevens aangetoond, waarom bij den schamelen huurling, die thans in Europa den naam van herder ontwijdt, die edele geestdrift voor gezang geene plaats kan hebben, welke onbekrompenheid en onafhankelijkheid vooronderstelt.
De Schrijver doet ons verder zien, dat dezelfde oorzaken in dezelfde of dergelijke landstreken ook op den landman, jager en visscher eene gelijke werking moeten gedaan hebben, te zwakker echter, naar mate der meerdere bezigheden, die aan deze drie standen lust en tijd tot zingen meer, dan den veeltijds ledigen herder, ontrooven. - Hij gaat vervolgens over tot het opnoemen der oudste navolgers dier oorspronkelijke Zangers tot op theokeritus, den éénigen, die ons overig is; (virgilius heeft hem slechts nagebootst en somtijds vertaald;) doch toont vervolgens aan, dat wij ons niet slaafsch aan de navolging der Ouden moeten binden. En hier bewonderen wij de voortreffelijke Methode, welke de Schrijver verder kiest ter behandeling van zijn onderwerp, en waartoe al het voorgaande slechts ter ongezochte inleiding diende, om, namelijk, uit de Geschiedenis en den aard der zake, eene schets te leveren van den natuurlijken, verstandelijken en zedelijken toestand des Herders, ten einde daaruit, niet uit gezag of willekeurige bepalingen, de regelen en vereischten van het Herdersdicht te ontwikkelen. Hoe veel gewigts men toch met reden aan het gezag der Ouden moge toekennen, het is toch altijd beter, onmiddellijk uit de bron te putten, waaruit zij zelve geschept hebben, uit de Natuur; en aan den anderen kant zal men gewisselijk het plan van onzen Schrijver, om de Idylle uit den waren toestand des Herders op te sporen, doch alleen de fraaije zijde daarvan te behouden, verre de voorkeur geven boven het denkbeeld van schiller, (kleinere pros. Schriften, p. 134) die, den kring van het herderlijk leven van de zijde des verstands al te beperkt achtende, om dien voor den beschaafden mensch van dien kant belangrijk te maken, voorslaat, om zich of stipt naauwkeurig, zonder eenige verfraaijing, aan de Natuur te
houden,

{==543==} {>>pagina-aanduiding<<}
gelijk, zijns inziens, theokritus deed, en dus door een gelijkend portret te behagen, of ons eene Idylle te leveren, die met de hoogste beschaving, denkkracht, kunst en werkzaamheid gepaard ga, en dus met de tegenwoordige behoefte van onzen geest overeenkome. Het komt ons voor, dat althans eene Idylle van de laatste soort onbestaanbaar, of een monster wezen zoude.
Om tot onzen Schrijver terug te keeren: hij beschouwt den Herder eerst in zijne verstandelijke vermogens en kundigheden, en stelt met forster vast, dat de meer of min gure of zachte gesteldheid der lucht de eerste en voornaamste bron is, waaraan men de meerdere of mindere onbeschaafdheid der wilde volken heeft toe te schrijven. Deze stelling van forster was op het innemend gedrag der Otaheiteren en andere Zuidzee - Eilanders, waaruit men tot hun zacht karakter besloot, gegrondvest; doch de moord van langlès, door la peyrouse beschreven, en de nieuwste opmerking van krusenstern, dat de meeste Zuidzee - Eilanders menscheneters zijn, voorts de barbaarschheid van zoo menige volksstammen onder de Linie, vergeleken met de zachtere Lappen en Samojeden, verbieden de algemeenmaking dezer stellinge. Wij zouden liever, gelijk onze Schrijver iets verder doet, een zeker en gemakkelijk levensonderhoud, als hoofdoorzaak van het onderscheid tusschen den Herder en den Wilde, opgeven. Voorts worden hier voortreffelijk in het licht gesteld: het kinderlijk verstand, het zwak geheugen, de weinige kundigheden (zoo als verschijnselen der natuur, eigenschappen van sommige dieren en planten, enz.) van den Herder; voorts zijn gebrek aan plaatselijke kennis, geschiedkundige daadzaken, en data van tijdrekening, zoo als dagen, maanden, jaren, enz. welke hij door omschrijving uitdrukt; (dat zich dit ook tot dagen zou uitstrekken, komt ons twijfelachtig voor;) zijne onkunde aan stellige wetten, in de schrijfkunst, enz. - en aan den anderen kant de middelen, om deze onkunde eenigzins te gemoet te komen, zoo als de langdurige ondervinding van een' ouden herder of landman, en de tusschen-
{==544==} {>>pagina-aanduiding<<}
komst der Goden, (bij ons door de
Engelen te vervangen.) - Zou hier ook niet het bezoeken van de stad door een' of anderen herder kunnen te pas gebragt worden, die aan zijne medebroeders van zaken boven hunnen gewonen kring in den eenvoudigen naïven herdersstijl verhalen kon? De Schrijver spreekt hiervan ook, doch op eene andere plaats. - Hij behandelt vervolgens de levendige verbeelding van den Herder, die het Heelal voor hem bezielt, en zijne aangename en droevige gewaarwordingen aan zijn vee, aan de levenlooze natuur zelfs mededeelt. Vandaar de persoonsverbeelding, zoo algemeen bij den mensch, maar vooral in onschuldige harten; vandaar de vurige godsdienstigheid van den veldeling, gevoed door de pracht der natuur, die hem steeds omringt; vandaar echter ook zijn bijgeloof, zigtbaar geuit in den Veelgodendienst, die misschien eerst op het land, misschien door een misbruik der persoonsverbeelding ontstaan, althans met een aantal Veld- en Boschgoden vermeerderd is; vandaar 's Herders eerbied voor plaatsen, die men als verblijven van eene of andere Godheid beschouwde, en tevens zijne zinnelijke voorstelling der Goden in menschelijke gedaante; vandaar zijn toorn tegen den een' of anderen God, dien hij voor beleedigend, of achterlijk in het verhooren zijner gebeden houdt; vandaar, in één woord, alle soorten van bijgeloof. - De herderlijke stand is voorts een staat, niet van volmaakte onschuld, maar van grootere deugd en geluk, dan men in de steden vindt; immers dit bedrijf boezemt boven dat des jagers teêrgevoeligheid in, die hem zacht en weldadig omtrent zijn vee, vriendelijk en welwillend omtrent de menschen doet handelen. Vandaar zijne teedere vriendschap, zijn eerbied voor den ouderdom, goedhartigheid omtrent vreemdelingen, mildheid omtrent armen, en geschiktheid voor ware en zuivere liefde.
Bij deze laatste, die ook een hoofdonderwerp van het Herdersdicht uitmaakt, vertoeft de Schrijver een' geruimen tijd, en staaft haar door proeven uit de aartsvaderlijke Geschiedenis, de fijngevoelige, verrukkelijke minnezangen in het Hooglied, uit Grieksche, Romeinsche en latere Her-
{==545==} {>>pagina-aanduiding<<}
dersdichters. Hij vertoeft kortelijk bij de drangredenen tot deugd, die de veldeling uit een ander leven en het beginsel van navolging der Goden ontleent; staat vervolgens stil bij de berispelijke zijde van dien levensstand, - zijne veelvuldige twisten, en onreine zeden. Nogtans verdedigt hij de oude Herdersdichters, vooral theokritus, bij de schildering dier zeden, in zoo verre hunne taal slechts naïf, de uitdrukking van hun gevoel warm, en de herders zelve in onderscheidene, meer of min beschaafde klassen verdeeld waren, en hun Godsdienst het zedebederf in de hand werkte. Daarbij erkent hij toch, te dezen aanzien, gaarne de meerder voortreffelijkheid der nieuweren, vooral van gessner, gewis den zedelijksten Herdersdichter.
Wij kunnen niet zeggen, dat ons de orde behaagd heeft, volgens welke de Heer kantelaar, na dit afgehandeld te hebben, tot een vorig onderwerp terugkeert, namelijk de vrijerij en minnekozerij van den Herder, welke wij liever met het voorheen daarover gezegde in een afzonderlijk Hoofdstuk vereenigd hadden gezien. Hier spreekt men nu van 's Herders lof van zichzelven, vooral van zijne uiterlijke gedaante, van de geschenken aan zijne schoone, zijne welsprekendheid bij het vrijen, de klippen, daarbij te vermijden, en van de minnekozerij zelve. Het volgende Hoofdstuk is toegewijd aan de levenswijze van den Herder; zijne woning, hetzij onder tenten, hetzij in grotten of hutten; zijn geliefkoosd verblijf in 't open veld; zijne eenvoudige kleeding, opschik, gereedschap, spijze, drank, bezigheden, uitspanningen, vooral dansen, jagen, (waarvan de beschrijving wordt aangetoond, zeer gepast te zijn voor den herdersstand) spelen en zingen.
Dit alles nu wordt, als stof voor het Herdersdicht, met eene menigte plaatsen uit de beste oude en nieuwere bucolische Dichters gestaafd en opgehelderd, en daarbij de afwijkingen van de natuur, door sommigen begaan, aangetoond. Kiesch en keurig, gelijk alles, wat uit de pen van kantelaar komt, is niet alleen de uitlezing en beoordeeling dier stukken, maar ook de daarbij gebezigde stijl, die dui-
{==546==} {>>pagina-aanduiding<<}
delijkheid met bondigheid vereenigt. Hooger, nogtans, rijst dezelve, wanneer de Schrijver vervolgens blair's gevoelen ten toets brengt, alsof de mensch oorspronkelijk het stille landleven nimmer bezongen had vóór deszelfs gemis. Vol van zijn onderwerp, boezemt hier de verdediger van den veldzang deze taal uit: ‘Zou dan, goede Vader der Natuur, wanneer uwe onweders zwijgen, het vogelenkoor een dankbaar lied zingen; zou dan het muschje terstond vrolijk tjilpen, wanneer een donkere winterdag slechts eenige weinige oogenblikken door de helderschijnende zon opgeklaard wordt; en zou de mensch overal door uwe milde schepping omringd worden, ieder oogenblik uwe weldaden genieten, de wonderen uwer magt en de bewijzen uwer goedheid altijd zien, zonder ooit één klankje van dankbare vreugde aan het kloppend harte te doen ontglippen? en zou vooral die mensch voor dit alles zoo ongevoelig zijn, wiens gevoel echter nog niet door de weelde verstompt is, wiens hart nog zoo weinig verbastering van zijne oorspronkelijke goedheid heeft ondergaan; die nog door geene wroegingen gefolterd wordt; die nog overal vrijmoedig in uwe natuur durft rondschouwen; die in uwe bliksemen nog eenen teederen vader, en geenen vergrimden regter ziet? - Eerder zou ik gelooven, dat uwe engelen gezwegen hadden, toen gij de aarde grondvestte!’ (bl. 219.) En dit geeft hem natuurlijke aanleiding, om den schat van onderwerpen, die het Herdersdicht aanbiedt, ten toon te
spreiden, en die den geheelen kring der schoone en verhevene natuur, en den ganschen rijkdom des harten omvatten. Het tooneel zij nogtans steeds op het land; en worden dus hier uit de rij der herderszangen eene menigte liederen, zelfs Idyllen en Eclogen der Ouden, verbannen, vooral ook de steedsche zoogenoemde herderszangen onzer middelmatige, zelfs sommigen onzer betere Dichters. - Men schetse den Herder niet altijd volmaakt gelukkig; dit ware een onbereikbaar Ideaal, en daarenboven een onfeilbaar middel, om eentoonig te zijn. Ongevoeligheid of dood zijner geliefden, onverwachte na-
{==547==} {>>pagina-aanduiding<<}
tuurlijke toevallen, oorlog, verleiding zijner schoone, en andere rampen, kunnen de zon van zijn geluk benevelen. Echter blijve hij altijd de voorkeur geven aan zijnen stand, gelijk trouwens bij alle natuurmenschen het geval is, zelfs bij die ruwe Tartaarsche herders, welke zoo verre afwijken van het bekoorlijk beeld, ons in dit werk van den herdersstand vertoond. De Herdersdichter houde voorts de menigvuldige afwijkingen, door verschil van land- en luchtstreek, van natuurlijke voortbrengselen, volkskarakter en levenswijze in de zeden der herders geboren, zorgvuldiglijk in 't oog. Hij geve den Dichter geene andere taal, dan die de Natuur hem leert, doe hem dus veel den uitroep en de klanksnabootsing gebruiken, (gelijk de Grieksche Velddichters, wier taal muzijkaler was, zekerlijk beter doen konden dan wij) en bezige gepastelijk die beelden, welke het meest overeenkomen met den kinderlijken, veelal sterkgevoelenden staat der herdersvolken. Figuurlijk moet dus zijne taal, zinnelijk voorgedragen alle afgetrokkene denkbeelden zijn. De overdragt en gelijkenis (beiden echter eenvoudig en landelijk), de leenspreuk, de overdrijving (Hyperbole), de herhaling (Anaphora), en de boven reeds vermelde persoonsverbeelding, zijn
dus voor den veldbewoner gepaste figuren. Deze beelden, echter, zijn zoo verre van de eenvoudigheid, een hoofdvereischte des landlieds, te belemmeren, dat zij juist van de eenvoudigheid der taal en der denkbeelden getuigen moeten. Geene kunstige figuren, vooral geene tegenstelling (Antithesis) komen er dus te pas. Dit zelfde geldt van de verhevenheid, wier echte zetel de landelijke natuur, wier ware stempel eenvoudigheid is. Ook naïf kan en moet de herderszang boven andere dichtsoorten wezen, als een natuurlijk gevolg der eenvoudigheid, die hem bezielt; en met deze naïviteit gaat eene uitvoerigheid van verhaal gepaard, die wij ook bij kinderen en minbeschaafde lieden opmerken, en die soms onbeschrijfelijk bevallig kan wezen.
Ten slotte spreekt de Schrijver van de uiterlijke gedaante des herderszangs, monstert de epische herderromans uit de

{==548==} {>>pagina-aanduiding<<}
lijst der herderlijke gedichten uit, als te kunstig zijnde, keurt daarentegen eene dramatische behandeling, die ook door de beste Dichters gebruikt is, zelfs den Rei, (doch geen tooneelspel met een' ingewikkelden knoop) zeer geschikt voor het herdersdicht, en vereenigt zich ook wel met de lyrische veldpoëzij, met name de Elegie. Het metrum, bij de Ouden zekere soort van hexameter, laat hij aan de keuze des Dichters over, doch had wel gewenscht, dat gessner in verzen geschreven had, en oordeelt ook het rijm voor de Idylle zeer geschikt. Hij besluit met een woord over den versus intercalaris.
Ziedaar het beloop dezer uitmuntende Verhandelinge, welke aan ieder hart, dat nog eenigen smaak voor de eenvoudige, schoone Natuur heeft overgehouden, een gevoelig vermaak moet schenken. Men ziet duidelijk, dat de Schrijver met zijn onderwerp ten sterkste is ingenomen; zijne geestdrift sleept ons mede, en wij vergeten bij 't zien zijner tafereelen, dat de meesten misschien Idealen zijn, die nergens, dan in eenige aartsvaderlijke huisgezinnen, of welligt in een hoekje van Arkadië, bestaan hebben; dat polyphemus en de Cyclopen, dat de Mongolen, die Azië te vuur en te zwaard verwoestten, ook herders waren; dat de ruwe Kalmukken het nog zijn .... Doch waartoe deze onverbiddelijke waarheid? Al ware de stelling van den Heere kantelaar, al ware zijn beeld van den Herder een droom, het is dan een verrukkelijke droom, welks voorstelling ons verademing schenkt bij vele drukkende rampen in de Maatschappij, en aan welks wezenlijk bestaan althans de Herdersdichter niet mag twijfelen, zoo hij met gevoel en waarheid zal dichten.


{==549==} {>>pagina-aanduiding<<}

L'Hermite de la Chaussée-d' Antin, ou Observations sur les Moeurs et les Usages Parisiens au commencement du XIXe. Siècle. A Paris, chez Pillet et Michaud Frères. 1812. 8vo. 336 pag.

Wanneer wij dit werkje een Franschen, of Parijschen, Spectator noemen, dan zeker kenmerken wij hetzelve niet onduidelijk, en boezemen tevens eene gereede belangstelling voor hetzelve in. Het is mede eerst stukswijze in het licht verschenen, daartoe eene plaats in de Gazette de Françe hebbende gevonden. Eene vertelling, een brief, een kort vertoog, dikwijls meer dan één tevens, en veelal nog eenige losse aaumerkingen, maken den inhoud van ieder nommer uit. Wat voorts den titel, het aangenomen karakter van kluizenaar, en de aanleiding, eerst tot zijne medegedeelde tafereelen enz., en daarna van derzelver verzameling en afzonderlijke uitgave betreft, daarvan wordt, in het voorwerk, de noodige reden gegeven. Zijn ouderdom reikt al boven de zeventig jaren; een groot deel derzelven besteedde hij om de wereld door te zwerven; daarna koos hij Parijs tot zijn vast verblijf, en zette zich aan de Chaussée-d' Antin neder, waar hij eerst ruim en goedkoop, doch, nadat zij een der schitterendste oorden van Parijs geworden is, op eene derde of vierde verdieping, nogtans genoegelijk, woont. Alzoo heeft hij tevens tijd en vrijheid, om overal te zijn, vermogen en gelegenheid, om het nieuwe met het oude, het in- met het uitheemsche te vergelijke; en midden in de groote wereld, doch onafhankelijk van haar, levende, niet zonder oude betrekkingen, die hem nu en dan in de schitterendste en meestmodische kringen voeren, vertoont hij ons, als in eene soort van tooverlantaren, allerlei oorden, standen, eigenheden enz. enz. der groote wereldstad.
Belangrijk, buiten twijfel, zoo wel als aangenaam, is zulk eene beschouwing voor den Parijzenaar zelv', die zijne stad, zijne medeburgers, zichzelven alzoo beter kennen leert, dan zijne eigen eenzijdigheid hem gemakkelijk zou toelaten. Vooral ook de bijgevoegde aanmerkingen, de opzettelijke aanwizingen van menigerlei verkeerdheid, dragen tot dit belang, en dit genot voor den weldenkenden, niet weinig bij. En, her-
{==550==} {>>pagina-aanduiding<<}
inneren zich onze landgenooten nog het vermaak, dat van effen's welgeschetste tasereelen eenmaal verschaften, deze schilderijen, naar den aard des volks en der tijden wel berekend, en natuurlijk rijk in gepaste stof, zullen den levendigen Franschman niet minder voldoen.
Doch ook de vreemde deelt gewisselijk in deze vrucht der schrandere opmerking. Hoe menigeen onderneemt eene verre reize, om Parijs te zien! Wie wenscht dat merkwaardig tooneel, in meer dan één opzigt het eerste der wereld, niet van nabij te leeren kennen? Is er twijfel aan, dat de uitersten der weelde, der verfijning, der modezucht, der dwaasheid zich hier sprekender vertoonen, dan ergens elders, althans op het vaste land?
Inderdaad, het spiegeltje van den Kluizenaar vertoont ons van dit alles de treffendste voorbeelden; hij leert ons daarenboven den algemeenen mensch kennen, en verzuimt ook niet, ons te doen zien, en te doen haken naar, hetgeen hij behoorde te zijn. In één woord, wij willen dit werkje naast die van steele en van effen gaarne eene plaats inruimen, en durven het onze lezers en lezeressen, die met het Fransch gemeenzaam zijn, zeer wel aanbevelen.
Gaarne zouden wij dit op duchtiger gronden doen, dan ons woord, of ook het kort betoog, wat zulk een boek kan zijn, wel mogen geacht worden te wezen. Gaarne hadden wij, hetzij de onderscheidene stoffen opgegeven, het zij van deze en gene een staal der behandeling aangevoerd. Doch, het eerste werd natuurlijk te lang voor ons bestek, of te kort voor 's lezers behoefte; bij het laatste maakt de verscheidenheid ligt elke keus onvoldoende.
Om echter iets te doen, maken wij opmerkzaam op eene zeer naïve vertelling van den Aucteur, de wijze bevattende, hoe hij al zeer onnoozel aan het peterschap des kinds van zijnen buurman, den Grave die en die, kwam, hetzelve, naar het voorschrift eener oude bekende, op eene fatsoenlijke doch tevens zuinige wijze waarnam, en, bij slot, twee- à drieduizend franken aan deze aardigheid besteed had. Immers, dus zien wij ten minste eene soort van weelde, die hier, zoo veel wij weten, in dezen vorm nog geheel niet bekend is. En, wat er meer uit te halen valt, dat laten wij den bescheiden lezer van het stuk zelv' over.

{==551==} {>>pagina-aanduiding<<}

Voorts volge hier een staal, uit twee onderscheidene nommers, doch met weglating, ontleend, hetgeen den stijl, de denkwijze, den geest des mans eenigzins doet kennen. Hetzelve is loutere ernst, en, ons dunkt, slechts in ernst zijn wij wezenlijk wijzelven. In allen geval vleijen wij ons, dat het dus door onze lezers, die veelal vrienden van stichtelijke lectuur zijn, met genoegen gelezen, en hier niet gewraakt zal worden.

De grafsteden.

Totus hic locus est contemnendus in nobis, non negligendus in nostris.

cic. Tusc.

No more shall rouze from their lowly bed

gray's Eleg.
De oogen in den almanak slaande, om den datum des dags te zoeken, op welken dit blad moest verschijnen, las ik: zaturdag 2 November; de dooden. Dit laatste woord veranderde, mijns ondanks, den loop mijner gedachten; ik gevoelde mij voortgesleept tot gepeinzen, in wier midden ik niet ongaarne tot mijzelven inkeer, maar welke ik belang had te verwijderen op het oogenblik, dat ik mij met eenen arbeid wilde bezig houden, die, gewoonlijk, eene geheel andere geestgesteldheid vordert. In de hoop van deze gedachten te ontwijken, door mij met uitwendige voorwerpen bezig te houden, was ik van huis gegaan, en, op goed geluk af voortwandelende, ging ik de straat la Clichy op. Aan derzelver einde komende, ontmoet ik eenen trein, die naar het kerkhof Montmartre trok. Deze omstandigheid gaf mij terug aan mijne treurige bepeinzingen; ik volg werktuigelijk het geleide, en treed binnen in het Veld der Ruste, op den voet van hem, die van hetzelve niet mogt terugkeeren.
Vermoeid van mijnen togt, zet ik mij neder achter een tralie-werk, op eenen steen met een inschrift, die nog niet geplaatst was, en laat mijnen geest aan zichzelven en die sombere mijmering over, welke montaigne eenen ernstigen wellust noemt. Mijne eerste overweging voerde mij tot de vraag, waarom de eerbied, den dooden toegedragen, in alle landen staat in de omgekeerde rede van den trap der beschaving.

{==552==} {>>pagina-aanduiding<<}
Inderdaad, welke plegtigheid, welk gebruik in Europa mag vergeleken worden bij den lijkdienst der wilde volken? Die jonge Kanadischen, besproeijende met hare melk het graf harer kinderen; die Floridasche weduwen, zich telken jare van haar hoofdhaar beroovende, om de piramidale hutten te versieren, onder welke hare echtgenooten begraven liggen; die bewoners van de boorden van den Orenoko, bewarende met zoo vele zorge de geraamten hunner vaderen, welke zij versieren met bloemen, met armbanden en halssnoeren, - zijn beelden van eene gansch andere belangstelling dan die koude lijkstaatsiën, bij de beschaafde volken in gebruik. Ik herinnerde mij die tombes der Turken, der Indianen, welke de naauwgezette liefde der naastbestaanden met zoo treffende zorgvuldigheid onderhoudt, rondom welke de kostbaarste heesters en planten groeijen, waar talrijke fonteinen de lucht verfrisschen en zuiveren; en vergelijkende deze begraafplaatsen der Oostersche volken (welke wij, op het voetspoor der Romeinen, Barbaren noemen) met de voorwerpen van gelijke natuur, welke ik thans voor oogen had, zoo beken ik, dat het verwijt van barbaarschheid mij, althans in dit geval, zeer onbillijk scheen aangebragt. De begraafplaats van Montmartre is, door hare verheven ligging, door de natuur en gesteldheid van den grond, ten uiterste geschikt voor de ontvangen bestemming; en dit uitgebreide perk, door een aarden muur zoo jammerlijk omheind, kon, met weinig kosten, onder het bestuur van eenen man van smaak, eene der schilderachtigste plaatsen worden uit de ommestreken dezer hoofdstad. Het vatbaarste gedeelte voor versiering is eene kleine vallei, door de ongelijkheid van den bodem gevormd, in welker achterste gedeelte men de eerste graven heeft geplaatst. De oudsten klimmen niet boven de tien of twaalf jaren; maar dit korte tijdsbestek was toereikend ter vertroosting van al de, in den zerkstijl, ontroostbare
bloedverwanten, die thans het mos op den grafsteen laten groeijen, zonder twijfel om van denzelven, voor het oog der levenden, de bedriegelijke eeden te doen verdwijnen, welke zij den dooden hebben gezworen! Reeds zijn, uit gebrek aan kweeking, de bloemen, welke men rondom deze graven geplant had, wild geworden, en de braamstruik bedekt den weg, die er henen voerde.
Waarom versiert men het verblijf der dooden niet meer? waarom zoekt men niet, ten deele, den afkeer te verwinnen, welke

{==553==} {>>pagina-aanduiding<<}
de levenden van die plaatsen verwijdert, waar iedere trede hun zoo treffende zedelessen biedt? Dat de gene, wien niet zijne droefheid voert in dit treurig perk, met eenige oplettendheid de graven beschouwe, die hem omringen; zij zullen hem de geheimen der huisgezinnen ontdekken. Zie dit eenvoudig grafgesticht: de steen duidt aan, dat sedert veertig jaar eene teedere moeder daar rust; maar de bloemen groeijen er nog; de kamperfoelie, de braamstruik houden hetzelve niet verscholen; met de terugkomst der lente komt eene teedere hand er de eerste violen zaaijen. Vrees niet de uitspraak te doen, dat dit graf aan een gezin van brave lieden behoort.
Geheel bezig met een ontwerp van hervorming der begraafplaatsen, voor welke ik mij voorstelde, op den Mont Valerien, in de plaats te geven eene Dooden stad, alwaar de rijke nog zijn paleis, de arme zijne hut zou hebben, kwam ik, zonder het te merken, op de hoogten van Charonne, tegen over het huis van P. lachaise, en zette mij voor eenige oogenblikken op het terras, in een der schoonste oorden van Parijs, neder. Hoe het nadenken te ontgaan over de onstandvastigheid der menschelijke zaken, bij de beschouwing der veranderingen, welke eene eeuw heeft voortgebragt in de bestemming der zelfde plaatse? Dit gebouw, welks ruïnen zich thans verheffen in het midden der graven, was eertijds het lusthuis van den biechtvader van lodewijk XIV, dien Jesuit, zoo veel vermogende bij den Monarch. De leerlingen van jansenius, en die van molina, rusten in vrede in dezen omtrek, alwaar zij elkander levende nimmer aantroffen, en de gevoelens, om welke zij de een den ander eenen zoo wreeden oorlog aandeden, zijn, als zij, in de diepste vergetelheid verzonken.

Correspondentie over hetzelfde onderwerp.

Mijnheer de Kluizenaar! - Uw nommer van den Doodendag, waarin gij spreekt van de Begraafplaatsen van Parijs, is tot mij gekomen; hetzelve heeft mij zoo levendig getroffen, dat ik in verzoeking geraakte om het van den kansel voor te lezen; maar ik ben terug gehouden door de vrees van door onze goede en eenvoudige dorpelingen niet verstaan te zullen worden. Gij zegt in dat artikel: de eerbied voor de dooden staat in de omgekeerde rede van de beschaving. Hoezeer dit denkbeeld, over

{==554==} {>>pagina-aanduiding<<}
het geheel, even zoo waar als bedroevend is, ik zou het mijne toehoorders nooit hebben kunnen doen begrijpen. Ik acht mij gelukkig, te wonen in eene afgelegen landstreek, waar dergelijke waarheden onbekend zijn, en nog voor paradoxen doorgaan.
Het is maar al te waar, dat, hoe meer men de gemakken des levens vervolkomend heeft, de beelden des doods des te meer over de hand moeten zijn. In de groote steden, waar de beschaving tot haar uiterste gevoerd is, is de treurige omtrek, die de dooden bevat, eene woeste en onbekende plaats; de muren, die haar omringen, zijn verschrikkelijker dan die rivier, van welke de fabelkunde der ouden spreekt, en die zich zevenmalen rondom den Tartarus slingerde. Bij de volken, die nog in de kindschheid der maatschappije zijn, is ieder graf, als het ware, een altaar, dat eerbied inboezemt en treffende herinneringen voor den dag roept; bij de beschaafde volken is eene doodkist slechts een afzigtig voorwerp, van hetwelk iedereen zijne blikken afwendt. Na dit alles, Mijnheer de Kluizenaar, weet ik niet, of het gelukkiger is, bij eene beschaafde natie te leven; maar ik weet wel, dat het verkieslijk is, bij de wilden begraven te worden.
Indien ik durfde, ik zou u eene beschrijving geven van het kerkhof van mijn dorp, om het in tegenstelling te brengen met de schilderijen, welke gij van die van Parijs ophangt. Het is geplaatst aan den voet eenes heuvels, en aan den kant des grooten wegs; eene levende heg, die zich rondom deszelfs omtrek verheft, belet het niet, door de reizigers gezien te worden; eene altijd greene zode bedekt het meerendeel der graven; de versch omgespitte aarde wijst de plaats aan der nieuwe grafsteden. Op elk dezer graven ziet men een houten kruis; eenvoudig en boersch gedenkteeken, waaraan de rouwdragende vriendschap, in het schoone getijde, eenige kransen van veldbloemen ophangt.
De inwoners van mijn dorp kunnen de dooden niet vergeten; en dit aandenken valt hun geenszins smartelijk. Wanneer ik een of ander mijner dorpelingen verloren heb, roept de doodklok het geheele dorp tot het gebed; de lijkzangen weergalmen in de velden, en worden door de echos der bosschen en heuvelen weerkaatst: heel de natuur schijnt te deelen in den rouw eener familie, en zich te verteederen met hen, die weenen. Daar de begraafplaats de kerk omringt, wordt iederen zondag, wanneer mijne dorpelingen ter mis komen, de asch der overledenen door

{==555==} {>>pagina-aanduiding<<}
hen betreden, en voor de vrienden en naastbestaanden gesmeekt, die zij verloren hebben. Wanneer de wijzen van het dorp te zamen komen aan de deur der kerke, onder eenen grooten olmboom, die op last van sully geplant werd, en nog zijnen naam draagt, laten ze niet na, de wijsheid der voorouderen in te roepen, wier graven zij rondom hunne vergadering zien. Het is mij somtijds gebeurd, daar ik op den evangelischen kansel predikte, de dooden op te roepen, die in den heiligen omtrek sluimeren; dan schenen al de geslachten van het gehucht te ontwaken en zich voor mij te scharen, om het voorbeeld der oude zeden terug te roepen, en het gezag mijner woorden te staven.
Dit aandenken der dooden is geenszins verzeld van heillooze beelden, en loopt ten voordeele der deugd uit; het weerhoudt de menschen den dood te vreezen, en schenkt dikwijls den eenvoudigsten dorpeling de heldhaftige berusting van socrates; en daarenboven boezemt het de gevoelens eener ware vaderlandsliefde in. Er bestaat geen vaderland bij een volk, dat geene voorvaderen heeft, en voor hetwelk de dooden niets zijn: in alle de plaatsen, waar het gezigt van een graf zachte en teederhartige gevoelens inboezemt, geloof ik dat men meer eerbied voor de wetten heeft, en de loffelijke gewoonten zorgvuldiger worden in acht genomen. Zoo de voorouders onzer buurschap tot het leven terug kwamen, zij zouden hunne zeden, hunne gewoonten en hunne taal herkennen; niets is in hunne gezinnen veranderd, sedert zij opgehouden hebben te leven: het is uwe zaak, Mijnheer de Kluizenaar, ons te zeggen, of het even zoo in de groote steden is.

dor...,
Pastoor te ..., Departement der Hooge Alpen.




Medéa, Treurspel van Euripides, uit het Grieksch vertaald door Mr. Jan ten Brink. Te Amsterdam, bij J. ten Brink, Gz. 1813. In gr. 8vo. 112 Bladz. f 1-5-:

Wat men ook van de Grieken en hunne tooneelspelen moge zeggen; wat ook het verschil van land, klimaat en zeden, op ons oordeel voor het tegenwoordige Europa vermag; zeker is het toch, dat hunne treurspelen die hooge en echte stemming

{==556==} {>>pagina-aanduiding<<}
voor de openbare vertooning bezitten, welke deze zich tot doel en regel behoort voor te stellen. In het treurspel, toch, zijn het de geweldige hartstogten, die de hoogere kringen des staatkundigen levens beroeren, en aan den publieken geest achting of bewondering, vrees of schrik, medelijden of afgrijzen, moeten inboezemen. Der Grieken beste tijden waren die van den algemeenen naijver, waarin de eene staat tegen den ander kampte. Groote, edele driften kwamen alhier in werking, en werden dikwerf tot uitersten gedreven. Zie daar de stof voor het dichterlijk genie, dat in een schoon en vruchtbaar klimaat overal werd uitgelokt. De dichter bragt zijn ontwerp tot eene hoogte, voor welke bezwaarlijk andere, en vooral de noordelijke, landen berekend zijn, niet omdat aldaar de hartstogten zwijgen, maar omdat het genie minderen prikkel heeft tot verhefffing. Op deze wijze meenen wij het raadsel te mogen oplossen, waarom het treurspel, onder alle latere Europeesche volken, voor dat der Grieken heeft moeten zwichten, en altijd ondergeschikt blijven zal, niet omdat hunne dichters minder begaafd zijn, maar omdat de gewoonten en zeden, de karakteristieke toon der natiën, al te veel van elkander verschillen, om ooit in een zelfde doelmatig verband begrepen te kunnen worden. Ook de fabel zelve, waarmede de Grieksche dichter naar welgevallen speelt; ook de rei van mannen, vrouwen en kinderen, dien de openbare handeling van kerk en staat hem vergunt, levert hem gelegenheden tot verwisseling en ontknooping, welke het rijkste dichterlijk vernuft van anders handelende volken niet dan met de uiterste moeite zoekt en vindt.
Niettemin blijft elke streving van den dichterlijken geest naar dat hooge ideaal, in den toon van elken landaard gewijzigd, begeerlijk en hoogst vereerende voor de kunst, welke aan zichzelve wetten schept en geeft, naar welke zij zich rigt en verkiest te rigten, zonder dat hier het gezag van eenen aristarch de uiterste grens mag teekenen, binnen welke zij zich bepalen moet. Ook uit dit gezigtspunt blijft de mededeeling van elk dichterlijk stuk der oudheid, zoodanig als het was en tot ons is overgebragt, eene gewigtige bijdrage voor de letter- en dichtkunde van onzen tijd, en dank hebbe alzoo de arbeid van den Heer ten brink, wanneer hij ons een der meesterstukken van het Grieksche tooneel onverbasterd mededeelt. De Medéa van euripides, en de fabel, waarop zij gegrond werd, is

{==557==} {>>pagina-aanduiding<<}
te algemeen bekend, dan dat zij thans behoeft ontvouwd te worden. Het komt alleenlijk aan op de wijze, waarop zulk eene overbrenging volvoerd is, en deze mogen wij, over het geheel genomen, meesterlijk noemen; want het beteekent weinig, of wij hier of daar een enkel woord, een enkel vers, anders gezegd of gerijmd zouden verlangen. Overal, waar wij het stuk met het oorspronkelijke vergeleken, vinden wij den geest van den eenvoudigen, onopgesmukten, maar krachtvollen Griek, wanneer hij de vrouwelijke wraakzucht, uit minnenijd geteeld, tot voorwerp stelt zijner dichterlijke vinding en uitdrukking, tot afschrik zijner tijdgenooten. Ook daar zelfs, waar de oorspronkelijke dichter eene enkele zwakke plaats verraadt, lezen wij met genoegen de oordeelkundige aanmerkingen van den Vertaler, die zich al den voorarbeid der geleerden voor zijne tegenwoordige taak uitnemend benuttigd en door eigen oordeel verrijkt en verfijnd heeft. Het gebruik alzoo van dit stuk der oudheid, met den rijken schat van aanteekeningen, die hetzelve versiert, wenschen wij in handen van elken liefhebber, beoefenaar en dichter, die het tooneel bemint; en den geleerden ten brink, indien hij al, volgens zijne belijdenis, buiten staat mogt zijn om ons in het vak des treurspels iets oorspronkelijks te schenken, bidden wij, ter liefde der kunst, met den meesten aandrang, om ons meermalen op zulke voortreffelijke navolgingen te vergasten.







Nouvel Abécédaire et Syllabaire pour de petits enfans, par A. Kappelhoff, Maître de Pension à Amsterdam. Amsterdam, chez W. Brave. 1812. 8vo. 54 pag. f :-3-:

Handleiding bij het onderwijs van eerstbeginnenden in de Fransche taal, ter bevordering van eene zuivere uitspraak, door A. Erasmus, Onderwijzer in den Haag. In den Haag, bij de Gebroeders Giunta d'Albani. 1812. 8vo. 96 Bl. f :-6-:

Hollandsche, Fransche en Engelsche Woordenlijst, met eene reeks van nieuwe opstellen over de meest verschillende onderwerpen, ter vertaling uit het Hollandsch in het Fransch en Engelsch, door A. van Waasdijk. Te Rotterdam, bij W. Locke. 1812. 8vo. 123 Bl. f :-16-:

{==558==} {>>pagina-aanduiding<<}


Toevoegsel aan (tot) de gewone Fransche Spraakkunsten, of Woordvoeging der Fransche Taal, voorafgegaan door eene Tafel van alle de onregelmatige Werkwoorden, en gevolgd door eene Verzameling van Fransche, zoowel als van Hollandsch-Fransche Spreekwijzen, enz. door A. van Waasdijk, laatst Leeraar bij de Gemeente der Remonstranten, te Delft. Te Rotterdam, bij W. Locke. 1812. 8vo. 192 Bl. f 1-:-:

Aanleiding tot het zamenstellen en ontbinden van volzinnen, gemeenlijk bekend onder den naam van construéren en analyséren, door S.J.M. van Moock, Kostschoolhouder te Delft. Te Zutphen, bij H.C.A. Thieme. 1811. 8vo. 41 Bl. f :-3-:

Wij voegen hier weder eene reeks van Schoolboekjes bijeen, aan welke onze Letterkunde thans zoo bijzonder rijk is. Veel echter van dezelve te zeggen, duldt ons bestek niet, en ook de breede titels besparen ons grootendeels die moeite.
No. 1. behelst, behalve hetgeen men in gewone A.B. boekjes vindt, ook nog de regelen der Fransche uitspraak, waarbij ons echter eenige fouten zijn voorgekomen, b.v. op bl. 32, 33. waar men zegt, dat de x op het einde der woorden als s, en in Alexandre, fixer, taxer, als c wordt uitgesproken. Het eerste heeft alleen plaats, wanneer onmiddellijk eene klinkletter daarop volgt, en het tweede volstrekt niet, daar de klank hier als van onze gewone x is. Ook wordt de uitspraak van gn door ni kennelijk gemaakt; doch als nu de leerling hierop anieau, peinier, enz. zeide, zou hij wel door geen' Franschman verstaan worden: nj ware beter geweest.
No. 2. houdt zich alleen met de uitspraak bezig. Zij vooronderstelt in de leerlingen eene kennis der Hollandsche taal, die zij, schoon eerstbeginnenden in het Fransch, bezitten moeten, namelijk de onderscheiding der zacht-korte, zacht-lange, scherp-lange enz. klinkletters, en der voornaamste taalregels. Er is geen twijfel aan, of dit behoorde zoo, en een bekwaam Onderwijzer zal dan ook de mogelijke onkunde van den leerling in dezen te regt helpen. Wij twijfelen echter, of eene zulke opeenstapeling van regels der uitspraak wel de bedoelde uitwerking doen zal, en of niet het mondelijk onderwijs, en herhaald overluid lezen in tegenwoordigheid van

{==559==} {>>pagina-aanduiding<<}
een' deskundigen, een tevens gemakkelijker en aangenamer weg tot het bedoelde einde is. Met dat alles zijn de opgegevene regels vrij naauwkeurig.
In No. 3. zou men (gelijk de titel reeds aanwijst) te vergeefs de woordgronding en woordvoeging der tale zoeken; de opstellen zijn bijna niet dan luchtig aaneengeschakelde verzamelingen, niet zoo zeer der gebruikelijkste, als wel der nuttigste woorden, daar men de eersten toch overal aantreft, en de tweede (waaronder ook kunstwoorden en dingen, die veelal in de huishouding voorkomen) doorgaans in de gewone Vocabulaires, die bij de Grammatica's gevoegd zijn, niet aantreft. Dit gebrek te verhelpen, was het doel van den Schrijver, en hij heeft zekerlijk in dit kort bestek eene groote menigte woorden bijeengedrongen, voorwerpen uit de natuur en het menschelijk leven behelzende, wier kennis velen ontbreekt, die anders vrij vlug Fransch en Engelsch spreken en schrijven. Echter wilden wij wel eens weten, hoe de leerling het opstel No. 3. in 't Fransch en Engelsch moet vertalen, daar de maanden er zoowel volgens onze gewone onduitsche, als volgens de echt-hollandsche namen worden opgenoemd, en aan deze laatsten de voorkeur gegeven. Hoe zal men toch overzetten, dat Louwmaand eigenaardiger is dan Januarij? - Ook op enkele onnaauwkeurigheden in de anders vrij goede woordenlijst zijn wij gestuit; b.v. etude (bl. 104) is geene studeerkamer, maar een notariskantoor, en een' tandmeester behoort men niet arracheur de dents, maar dentiste te vertalen.
No. 4. heeft veel goeds. Het handelt meer bepaaldelijk over de onderlinge betrekking en beheersching (régime) der onderscheidene woorden of taaldeelen, alsmede over de orde, waarin de woorden in eene rede op elkander behooren te volgen. Deze regelen, die gewis tot de grootste moeijelijkheden der Fransche tale behooren, zijn hier wèl uiteengezet. Dit boekje kan echter door de Onderwijzers slechts voor diegenen gebruikt worden, welke reeds eenige vorderingen in de taal gemaakt hebben. Het kon met No. 3. een vrij goed geheel uitmaken, wanneer men de woordgronding (Etymologie), benevens de verbuigingen en ver voegingen, als een' noodzakelijken overgang, tusschen beiden plaatste. - Vooraf gaat eene tafel der onregelmatige werkwoorden, met verklarende aanmerkingen; daarop wordt in de eerste afdeeling over de verbinding, in de tweede over de volgreeks

{==560==} {>>pagina-aanduiding<<}
(constructie) gehandeld; hierop volgen eenige opstellen tot herhaling van het geheel, met de verklaring der min bekende woorden en spreekwijzen; en daarna (iets, 't geen wij zeer goed keuren) eene verzameling van gebrekkige spreekwijzen, die meermalen door de Hollanders gebezigd worden, met de eigenaardig Fransche ter zijde. In dit stuk toch wordt dikwerf, ook door zulken, welke nog al Fransch meenen te kennen, grovelijk gezondigd. Echter verwondert het ons, hier als goed Fransch (bl. 169) un vieux homme te vinden. Men zegt wel: une vieille femme, maar voor een' man: un vieillard. Het is geen Hollandsch-Fransch, maar zeer goed, wanneer eene vrouw op de vraag: êtes vous la mère de cet enfant? antwoordt: oui, je le suis: Volgens wailly beweerde Mevrouw de sevigné hiervan wel de ongerijmdheid; maar het gebruik heeft nogtans de uitspraak gewettigd, dat le hier meer als een bijwoord wordt opgevat. Ten slotte volgt eene verzameling der gebruikelijkste speekwijzen in den gemeenzamen omgang, die niets boven honderd andere vooruit heeft.
No. 5. heeft eenige betrekking tot hetzelfde vak der Nederlandsche Taalkunde, als No. 4. van de Fransche, doch is beknopter, en meer voor eerstbeginnenden berekend; ook houdt het zich meer met de ontleding, dan met de schikking der woorden op. Het woord constructie wordt dus hier meer van enkele woorden, gelijk dáár van volzinnen gebruikt. Over 't geheel is dit boekje, tot kennis van de deelen der rede, en van derzelver onderscheiden gebruik, voor leerlingen der lagere schoolklassen, niet ongeschikt, en de Schrijver heeft overal de benamingen der rededeelen zuiver Hollandsch gelaten; iets, 't welk wel zijne voordeelen, doch ook dát nadeel heeft, dat men, tot de beoefening der Fransche taal overgaande, zich met de substantifs, pronoms, verbes, enz. als 't ware in eene geheel andere wereld bevindt, terwijl men, bij de Hollandsche namen ook de gewone onduitsche aanleerende, zoowel voor het Fransch als Latijn zekeren grond gelegd heeft.

In No. X, bl. 436, reg. 2, is de drukfout van hectrische voor hectische ingeslopen.


{==561==} {>>pagina-aanduiding<<}

Beoordeeling.

Leer, daden en lotgevallen van onzen Heer, uit verschillende oogpunten beschouwd en opgehelderd. Uit het Hoogduitsch, naar de nieuwe, geheel verbeterde en zeer vermeerderde uitgave, van J.J. Hess, Antistes der Kerk te Zurich. Iste Deel. Te Groningen, bij W. Wouters. 1812. In gr. 8vo. 517 Bl., behalve de Voorredenen enz. van XXXI bl. f 3-12-:

Behalve hetgeen de titel zegt, bevat dit boekdeel een tweetal Voorredenen van den vermaarden hess, en eene derde van onzen Vaderlandschen Geleerde h. muntinghe, die bij deze Nederduitsche uitgave gevoegd, en voorzeker, naar een aloud gebruik, ter aanprijzing en regte waardering van dit werk bestemd is. Wij miskennen geenszins in die gewoonte het nut, om alzoo onzen Landgenooten achting in te boezemen voor uitheemschen en bij hen minbekenden arbeid: wij gevoelen het voordeel, welk de naam van eenen beroemden Voorredenaar aan den aftrek eener nieuwe oplage kan geven: echter bedroefde het ons, dat de vermaardheid van eenen hess zulk eenen steun kon schijnen te vereischen, en mogelijk alleen de toestand der tijden denzelven noodzakelijk maakte. Hoe het zij, des Schrijvers roem is onder ons, bij de beminnaars des Bijbels, en met name onder de Hervormde Godgeleerden, derwijze gevestigd, dat wij het, voor dezen, en ieder onzer Lezeren, die zich boven een onkundig gemeen in godsdienstige zaken verheven keurt, eene schande noemen mogen, met deszelfs schriften onbekend te zijn.
Gaarne hechten wij ons zegel aan de woorden onzes hooggeachten Landgenoots, daar hij zegt: ‘Van alle geschriften van dezen uitmuntenden man is dit, hetwelk den Lezer thans in deze vertaling wordt aangeboden, een

{==562==} {>>pagina-aanduiding<<}
der voornaamste; het stelt in eenige algemeene beschouwingen het leven, de daden en de lotgevallen van onzen Heer in zulk een licht voor, als het meest geschikt is om den onbevooroordeelden te overtuigen, dat het geloof van den Christen aan de waarheid, den goddelijken oorsprong en de hooge waardij van het Evangelie de onpartijdigste proef kan doorstaan; terwijl het tevens eenen rijken schat in zich behelst van nuttige kundigheden, die tot nader verstand van de schriften der Evangelisten, en tot naauwkeuriger begrippen van de leer en daden onzes Heeren, zeer dienstbaar zijn: ik verblijde mij daarom zeer, (en wij regt hartelijk met hem) dat ook van den tweeden zeer vermeerderden Hoogduitschen druk van dit belangrijk werk den Nederlandschen Lezer eene zoo fraaije vertaling wordt aangeboden, als die is, welke hij thans ontvangt.’
Na zoo regtmatig oordeel, althans met betrekking tot het werk zelve, staat ons weinig meer te zeggen, dan deszelfs waarheid te toonen, door korte aanwijzing der gewigtige vermeerderingen, in dit Deel voorkomende. Want, behalve dat in deze nieuwe uitgave, naar aanduiding van den waardigen Schrijver, hier en daar kleinere bijvoegsels, ook verbeteringen gevonden worden van eertijds (*) gegevene wenken, gissingen en ophelderingen over bijzondere deelen der geschiedenis van jezus; zoodat alles zich voordoe als ten tweeden male door den Eerw. hess nagedacht, getoetst en bearbeid; treffen wij hier een geheel nieuw, zeer aangelegen en uitgebreid Hoofdstuk aan over den geest der leere van Jezus, ruim honderd bladzijden druks beslaande. De Schrijver beschouwt aldaar den geheelen inhoud en de bijzondere deelen van het onderwijs des

{==563==} {>>pagina-aanduiding<<}
Heeren, beide met opzigt tot Godsdienst en deugd. Hij toont aan, hoe alles te zamenhange, en nederkome op het ééne hoofddenkbeeld der Godsregering, en den dubbelen pligt, daaruit afgeleid: Bemin God boven alles, en uw' naasten als uzelven. Hij bewijst voorts het theokratisch verband, hetwelk onze Heer, ook als Leeraar, vooronderstelde, en meer dan eens ophelderde. Ja, hij poogt tot de hoogste klaarblijkelijkheid te brengen, dat jezus, in zijn onderwijs, steeds uitging van, en alles terugbragt tot, het denkbeeld van Gods koningrijk. Dit derhalve is, volgens hess, de sleutel van jezus gansche leere, en hierom verwijst hij steeds tot zijn bijzonder en keurig werk over dat onderwerp, om te beter in te dringen in zijne wijze van beschouwing, en den schakel zijner denkbeelden regt te vatten.
Zij daarom, beweert hess, die op dit plan en dezen zamenhang der Goddelijke leidingen geen acht geven, doorgronden den geest dezer geschiedenis nooit, noch met opzigt tot des Heeren leer, noch tot zijne daden en lotgevallen.
Een ander aanzienlijk bijvoegsel, dat op gelijke gronden als het voornoemde bouwt, en deze nieuwe uitgave nagenoeg met tachtig bladzijden vermeerdert, is te vinden aan den voet van het Hoofdstuk over den leerzamen omgang van Jezus met zijne leerlingen. Daar, ten betooge dat de Heer in derzelver onderrigting trapswijze, en naar gelange van hunnen toestand, gezindheid te hemwaarts, en ontwikkeling van zaken, van schrede tot schrede wijsselijk voortging, en zijne redevoeringen en gesprekken hiernaar rigtede, verdeelt hij dien omgang in vier tijdvakken. Het eerste begint van den overgang van eenigen der leerlingen van johannes tot de plegtige aanneming der twaalve. Het tweede loopt van daar tot de vroegste aankondiging aan hen van zijn lijden en dood. Het derde gaat voort tot de nieuwe en gewigtige ontdekkingen, hun gedaan in zijne afscheidsredenen; en het vierde of laatste bevat des Heeren omgang na zijne opstanding, tot de hemelvaart.

{==564==} {>>pagina-aanduiding<<}

Uit het gezegde valt de aangelegenheid der vermeerderingen bij dezen tweeden druk, op den titel met zoo veel reden aangeduid, onzen Lezeren in het oog; en de lofspraak van eenen muntinghe over dit werk, door ons overgenomen, ontslaat ons, om ter aanprijzinge een enkel woord bij de zijne te voegen.
Maar, terwijl wij ons met den Vaderlandschen Hoogleeraar gaarne vereenigen in den lof, door hem aan dezen arbeid van den vermaarden hess toegezwaaid, smartte het ons te meer, dat hij, uit eerbied voor den Verlosser, geperst werd, tegen eene plaats in dezen nieuwen druk, eene aanmerking in zijne Voorrede in te lasschen. Hess, namelijk, had (bl. 156) ‘de godsdienstige vereering, aan den Heere jezus, als Zone Gods, verschuldigd, onderscheiden van de aanbidding in geest en in waarheid, door hem bij uitsluiting den Vader toegekend.’ Wat zullen wij hierop zeggen, die ons geenszins vermeten tusschen twee zoo voorname Godgeleerden te beslissen? Alleen dunkt het ons genoegzaam zeker, dat hess, van de godsdienstige vereering des Zoons gewagende, geene andere, dan die in geest en in waarheid geschiedt, kan bedoeld hebben; schoon muntinghe daaraan twijfelt. Veelmeer zouden wij het groote punt des verschils met hem stellen in het onderscheiden denkbeeld van godsdienstige vereering; waaronder wij den lof, eere en dankzegging, ook het naderen tot god in den naam des Heeren, meenen te moeten begrijpen; en van de, eigenlijk gezegde, aanbidding van den éénen waren god en Vader, als het voorname of eerste voorwerp des gebeds en van allen prijs. Dit zoo zijnde, is het wel uitgemaakt, dat hess geenszins die gevoelens omtrent de Natuur van christus koestere, welke de Kerk van ouds regtzinnig keurde, en de Hoogl. muntinghe, uit welbekende, dan toch betwistbare plaatsen der Schrift, poogt te handhaven. Wat ons aangaat,
afkeerig van ons in te laten in eenen twist, die nimmer stichting, die uit het geloove is, aanbragt, en welke niets gemeen heeft met den geest der leere van je-
{==565==} {>>pagina-aanduiding<<}
zus, gelijk hess denzelven voordroeg; wij hadden liever de aanbidding des Heeren door onzen muntinghe op schriftuurlijke gronden aangetoond gezien als pligtmatig en geboden, dan wel afgeleid uit gevolgtrekkingen aangaande de Natuur van den Zone Gods, waaromtrent de Openbaring zoo veel duisters overlaat. Middelerwijl, en alvorens wij te dezen een volledig bevel, door den Hoogleeraar, of andere welbedreven Mannen, voor den pligt van aanbidding des Verlossers uit den Bijbel vinden te berde gebragt, hellen wij meest over tot de gedachte van hess, die wij vertrouwen dat zwarigheid vond den Zone toe te kennen, hetgene de Schrift, ook naar ons gevoelen, bij uitsluiting heeft voorgeschreven als den hoogeren dienst, of aanbidding, welken de mensch, en ook de Christen, gode, of den Vader, verschuldigd is. Alleen, in dit stuk van het uiterste aanbelang, betuigen wij vooraf, dat het kniebuigen, of προσκυν
{== afbeelding 	==} {>>afbeelding<<}
    
ιν, der Apostelen, in hunne verrukking (Luk. XXIV:52) voor christus nedervallende bij zijne hemelvaart, ons hierom naauwelijks voldoende schijnt, wijl oudtijds eenerlei hulde aan Koningen, aan menschen van grooter aanzien, bij derzelver begroeting, bewezen werd, en wij ook meest genegen zijn, hun gedrag, en het voorbeeld van den stervenden stephanus, (Hand. VII:58, 59) te huis te brengen tot hetgene
hess voorzigtiglijk, godsdienstige vereering genoemd, en van de eigenlijke aanbidding onderscheiden heeft (*).
Intusschen heeft het gewigt der zake ons het bestek doen te buiten gaan; weshalve wij de pen nederleggen, in stille

{==566==} {>>pagina-aanduiding<<}
hope, dat de hoofdbedenking van zoo beroemden man, als de Heer muntinghe bij ons is, geenen hinder aanbrengen zal aan dit geschrift van hess, van dien Hoogleeraar zelven met hoogen lof vereerd, en hetwelk de Schrijver vooral met geene mindere zorge bewerkt heeft, dan eenig ander van zijne stukken.




Bevestigings-Rede over de Gelijkenis der Talenten, Matth. XXV:14-30, door J. van Voorst. Te Leyden, bij A. en J. Honkoop. 1813. In gr. 8vo. 53 Bl. f :-8-:

De overgang van den Weleerw. Heer s. gregoor, uit het dienstwerk onder de Gemeente van Hoevelaken tot die van Rijswijk, gaf aanleiding tot deze Bevestigings-rede van den Leydschen Hoogleeraar van voorst, die alzoo zijnen Behuwdzoon in het openbaar inwijdde. Door de algemeenheid en eenzelvigheid van deze taak, laat zich, zelfs bij de beste behandeling, weinig nieuws verwachten, dat haar onder meer belangrijke oogpunten vertoont, dan men doorgaans te gemoet ziet en ook dadelijk vordert. Het schijnt genoegzaam, wanneer het oogmerk door eene stichtelijke voordragt bereikt wordt. Ook hieraan voldoet deze Leerrede bij uitnemendheid. De Gelijkenis van den Heiland, in den tekst vervat, wordt doelmatig verklaard. Haar doel, in de eerste plaats tot de Apostelen zelven ge rigt, tot vermaning van getrouwheid in de uitbreiding des Christendoms, met toezigt op rekenschap en vergelding, wordt naauwkeuriglijk op de tegenwoordige Christenleeraars overgebragt. Deze Leeraars zijn dienaars van Jezus Christus, bestemd om, in zijne plaats en overeenkomstig zijnen wil, het menschdom te verlichten en te verbeteren. Dit is het werk, hun toevertrouwd. Zij moeten dit verrigten met een rein geweten en met ijver. Eenmaal zullen zij daarvan rekenschap geven bij des Heeren wederkomst op aarde,

{==567==} {>>pagina-aanduiding<<}
en deze zal voor de getrouwen vereerende, voor de nalatigen verschrikkelijk wezen. En deze begrippen, in het breede ontvouwd, worden ten slotte op Leeraar en Gemeente van Rijswijk, met allen ernst en nadruk, toepasselijk gemaakt. De hartelijke toon, die in de gansche Leerrede heerscht, beveelt haar in alle opzigten; en ook deze boezemt ons het vertrouwen in, dat de bevestigde Leeraar, één van des Hoogleeraars leerlingen aan de Leydsche Hoogeschool, de Rijswijksche Gemeente door leer en leven op den duur zal stichten.





Leerrede op den Beemster Biddag, gehouden 30 Julij 1812, bij gelegenheid der viering van het tweehonderdjarig Jubel der bedijking en droogmaking dezer Meer, door G.J. van der Kuyp, Predikant aldaar. Te Hoorn, bij J. Breebaart. 1813. In gr. 8vo. 32 Bl. f :-7-:

Wanneer wij deze Leerrede, als Leerrede, beschouwen, vinden wij weinig reden, om dezelve zeer te verheffen. In hare deelen is geene evenredigheid, en in hare denkbeelden geene natuurlijke rangschikking. De stijl, waarin zij geschreven is, is niet meer dan matig; en aan verscheiden godsdienstige voorstellingen, daarin voorkomende, zouden wij onze toestemming naauwelijks kunnen geven. Met dat al keuren wij dezelve der lezing wel waardig. Niet alleen bevat zij menige stichtelijke opmerking, maar daarenboven ontmoeten wij in dezelve een naauwkeurig en belangrijk verhaal van de bedijking en droogmaking van de Beemster; en het zal onzen Lezer niet onaangenaam wezen, dat wij hem van dat verhaal een kort uittreksel mededeelen.
Onder de talrijke Noordhollandsche Meren, door den moed en de vlijt onzer Vaderen bedijkt en drooggemaakt, behoort ook de Beemster. Vóór 1608 was die een wijduitgestrekte waterplas van zes tot acht voeten diep, die den bewoner van

{==568==} {>>pagina-aanduiding<<}
Purmerend eene rijke bron van onderhoud opleverde, door den overvloed van visch, dien men op denzelven ving en naar het volkrijk Londen verzond. Daar zij zeven mijlen in den omtrek had, werd hare bedijking en droogmaking voor bijna onuitvoerlijk gehouden. Desniettegenstaande werd zij ondernomen. Een der voornaamste ondernemers was de schrandere, kloekmoedige dirk van os, die ook de Oost-Indische Maatschappij hielp oprigten, medewerkte ter aanlegging der vaart op Guinea en andere vreemde kusten, en alzoo vele diensten aan het Vaderland bewees. Deze, de innerlijke waarde van den grond door boring en vergelijking met andere gronden hebbende leeren kennen, rigtte vervolgens met andere aanzienlijke mannen een gezelschap op, dat van Staten van Holland octrooi verkreeg om het gemelde Meer te bedijken. Dit moeijelijk werk werd dan onder het bestuur van den Dijkgraaf lambert wingertse van vollenhove, negen Heemraden en eenen Secretaris en Penningmeester, ondernomen. Na den noodigen ringdijk gelegd en zesentwintig watermolens gesteld te hebben, werd de uitmaling gelukkig begonnen en voorspoedig voortgezet; zoo dat men het water, met den aanvang van 1610, tot op de helft verminderd zag. Maar toen behaagde het den Almagtigen, den moed der ondernemers te beproeven. Een geweldige wind uit het noordwesten bragt het zeewater in Januarij van laatstgenoemde jaar tot aan den verschen dijk, die weldra bezweek en alzoo den arbeid van twee jaren ter prooije gaf. Maar hoe! ontzonk nu onze Vaderen de moed? Neen! op den 15den der volgende maand begonnen zij de geledene schade te herstellen, en op het einde van Mei 1611 was het Beemster Meer op nieuw half ontledigd. Nu werden de reeds opgerigte watermolens met nog twaalf vermeerderd, en met derzelver medewerking waren de stoute ondernemers op den 19den van Bloeimaand 1612 in hun oogmerk volkomen geslaagd. Zoo bekroonde
God hunne onvermoeide pogingen met den besten uitslag! Weldra werd deze uitgestrekte watervlakte, door het opmaken van slooten, afscheiden van landen en ba-
{==569==} {>>pagina-aanduiding<<}
nen van wegen, in een heerlijk lustoord veranderd, in hetwelk men den 4den van Hooimaand, in tegenwoordigheid van de doorluchtige Vorsten, maurits en frederik hendrik van oranje, in het Heerenhuis, een aanzienlijk vreugdemaal hield. Het aangewonnen land, door de 122 deelgenooten der onderneming als eene gemeene bezitting beschouwd, werd vervolgens, te Purmerend, in bijzijn van den Dijkgraaf tobiäs de coene, door het lot onder hen verdeeld, en de bewoners van hetzelve werden zoo bijzonder van God gezegend, dat de uitgeschotene penningen, negentien tonnen gouds bedragende, in den korten tijd van acht jaren, ten volle vergoed werden. Het eerste jaar na de droogmaking teelden dirk en zijn broeder hendrik van os, op hun eigen landgoed, 7753 zakken kool- en raapzaad, (eene voor een gansch jaar genoegzame hoeveelheid voor al de oliemolens, die er toen in Noordholland waren) behalve nog een rijken overvloed van tarwe, garst en haver. François van os, de zoon van dirk, won, op ééne teling, op 400 Rijnlandsche roeden drie gewone lasten haver: om niet te spreken van de groote menigte van lusthoven, boomgaarden, bouw- en weilanden, die, door de milde opbrengst van ooft, graan, vee en andere dingen, den bloei vervolgens alomme vermeerderden. Ter dankbare vereeuwiging van deze weldaden, besloot men, om t'elken jare, op den 30sten van Hooimaand, daaraan godsdienstig te gedenken, en verdere bewaring en voorspoed voor dit gewest van den Hemel af te smeeken. Gedurende den opbouw der kerke, werd de Godsdienst in een bijzonder huis uitgeoefend; maar den 30 Julij 1623 kwam men, onder voorgang van henricus
huisingius, den eersten gewonen Herder en Leeraar in de Beemster, voor het eerst aan deze plaats godsdienstig bijeen.
Ziedaar een kort uittreksel van het verhaal, dat de begeerige Lezer uitvoeriger in de Leerrede zelve vinden kan.


{==570==} {>>pagina-aanduiding<<}

Jaarboeken der Genees-, Heel- en Natuurkunde. Isten Deels 2de en 3de Stuk.

(Tweede Verslag.)

In het derde Stuk dezer Jaarboeken vinden wij eene wetenschappelijke verhandeling, over de angina parotidea, van den Leydschen Hoogleeraar krauss. Dezelve is voornamelijk met het inzigt geschreven, om den eigenlijken aard dier kwaal nader te bepalen, en daaruit eenig licht voor de ziektekunde in het algemeen te scheppen. Te regt merkt toch de geleerde Schrijver aan, dat men dikwijls uit de aandachtige waarneming van geringe ongesteldheden vele duistere verschijnselen verklaren kan, die in zwaardere gevallen den te zeer gespannen geest niet genoeg treffen, om denzelven geheel bezig te houden. - Krauss rangschikt deze ziekte onder de lymphatische huidziekten, toont haar verschil van de echte soorten van angina aan, en stelt hare zitplaats geheel in de watervaten, die de oorklier doorloopen, en niet zoo zeer in het weefsel van die klier zelve. (Maar hoe komt zij dan onder de huidziekten? De oorklier behoort toch niet tot de huid?) Zij schijnt grootendeels gelegen te zijn in eene verkeerde werking der watervaten, en eene soort van stremming of verdikking der daarin bevatte vochten. Van daar dat zij zich ligtelijk op zulke deelen verplaatst, die rijk aan watervaten zijn, b.v. de borsten bij de vrouwen, de ballen in het mannelijk geslacht; waarmede dan meestal zuchtige zwelling der naburige deelen gepaard gaat. - Hij stelt, in plaats van den, in allen opzigte ongeschikten, naam van cynanche of angina parotidea, den naam van parotidea lymphatica febrilis voor, die zeker den aard der ziekte uitdrukt, doch dit gebrek heeft, dat hier drie bijvoegelijke namen zonder een zelfstandigen, geheel tegen de eerste eigenschappen van alle taal, zijn bijeengevoegd. Wij zouden daarom liever paro-
{==571==} {>>pagina-aanduiding<<}
titis lezen; behoevende men daar juist geene ontsteking door te verstaan.
De Schrijver heeft deze ziekte, in het laatst van 1810, te Harderwijk waargenomen. Haar loop was over het algemeen goedaardig; zij hing blijkbaar van de vochtige weêrsgesteldheid af, was niet besmettelijk, en vorderde eene zachte geneeswijze; plaatselijke warmte, middelen, die de uitwaseming, zonder koortsverheffing, bevorderen, enz. Behalve hare gewone verplaatsingen, nam krauss een geval waar, waarin de linker nier werd aangetast; dat echter, bij eene doelmatige behandeling, geene onaangename gevolgen had. Toen, door nalatigheid van den lijder, de ziekelijke werking der nier zich hervatte, gebruikte de Schrijver met vrucht het zoogenoemde steenbrekende middel van durande, met tinct. thebaic.
Op het verhaal der ziekte volgen eenige aanmerkingen, over de epidemische en besmettelijke ziekten in 't algemeen, en over de gewigtige rol, die het stelsel der watervaten in de ziektekunde speelt, vooral wanneer men de betrekkingen tusschen hetzelve en dat der zenuwen hierbij in 't oog houdt. Hieruit leidt hij ook de merkwaardige verplaatsingen dezer ziekte af, en toont aan, dat men dezelve te onregte aan eene eigenlijke vervoering der stof zoude toeschrijven. Deze aanmerkingen zal men niet zonder genoegen lezen. Minder beviel ons de wijze, waarop de schrandere Schrijver het ontstaan der kwaal chemisch zoekt te verklaren. Immers, wij begrijpen niet, hoe de eiwitstof, door de zuurstof gestremd, dus aan de waterstof onttrokken, vervolgens uit de kwikmiddelen ontwikkeld, dit stremsel wederom oplossen kan; noch ook, hoe de aangebragte warmte de zuurstof uit het eiwit vrijmaken en door de uitwaseming kan verdrijven. De zoete kwik geeft zoo ligt geene zuurstof af, en de warmte zal eer het eiwit stremmen, dan oplossen. Behalve dat men nog bewijzen moest, dat er in het vocht der watervaten eene eenigzins aanzienlijke hoeveelheid eiwit is.
De afdeeling, aan de geneeskundige letterkunde gewijd,

{==572==} {>>pagina-aanduiding<<}
bevat weder eene korte opgave van den inhoud der voornaamste tijdschriften, voornamelijk der Duitsche, vergezeld van eenige weinige aanmerkingen.
De praktische afdeeling levert ons vijf min of meer uitvoerige stukken. Het eerste behelst het verhaal van eene roos der eerstgeborenen, met verharding van het celwijs weefsel, door Dr. krabacher, te IJsselstein, waargenomen. De verschijnselen, welke zeer duidelijk geschilderd zijn, weken niet van den gewonen regel af. Duidelijke aanleidende oorzaken waren er niet te bespeuren. De behandeling, die met het beste gevolg bekroond werd, bestond in zuivering van het darmkanaal, en zachte prikkeling der huid door aromatieke stovingen, waarna het lijdertje spoedig herstelde.
Het tweede stukje levert ons de aanbeveling van een zeer werkzaam middel in asthenische peripneumonie, door Dr. kraft, te Runkel. Dit middel bestaat in de verbinding van carbonas ammon. pyroöleos. solid. (sal vol. c.c.), opium, en mur. oxydul. hydrarg. (calomel), vergezeld met verdere opwekkende in- en uitwendige geneesmiddelen. Er worden verscheidene gevallen bijgebragt, waarin hetzelve een uitstekenden dienst deed. Dr. bloemröder prijst, in eene aanmerking, tot hetzelfde einde, en in dezelfde verbinding, de succinas ammoniae aan, waaraan wij de voorkeur ook zouden geven. Vooral bij krampachtige aandoeningen der borst, hebben wij van beiden met zeer veel vrucht gebruik gemaakt; en uit de analogie is ligt op te maken, dat de verbinding met heulsap en zoutzuur kwikoxydule niet dan voordeelig wezen kan.
Hierop volgt iets over de blaasdoorboring, door den Heer j. van der horst, waarin eerst eenige aanmerkingen over de gevallen, waarin die kunstbewerking te pas komt, voorgedragen, en vervolgens de voordeelen der manier van fleurant boven die van mery opgegeven en behoorlijk ontwikkeld worden. De ervaren Schrijver erkent echter, dat er gevallen kunnen zijn, waarin de blaasdoorboring door den endeldarm geene plaats kan hebben; doch doet te regt opmerken, dat dezelve de voortreffelijkheid der

{==573==} {>>pagina-aanduiding<<}
manier van mery in het algemeen niet bewijzen. Dit iets wordt besloten door het verhaal eener welgeslaagde blaasdoorboring, volgens de manier van pleurant. De Redacteurs doen ons hopen, dat de voordeelen der handelwijze van mery door een ander lid des Genootschaps zullen worden uiteengezet; welke verhandeling wij met verlangen te gemoet zien: de gronden toch, waarop dezelve steunt, komen ons zoo zwak voor, dat wij benieuwd zijn, welke nieuwe er zullen worden bijgebragt.
Het vierde stuk dezer afdeelinge is een berigt aangaande de tinctura antisyphilitica Besnardi, wier werkzame deelen vooral uit koolstofzure potasch, koolstofzure ammoniak en opium bestaan, en waardoor alle kwikmiddelen overtollig zouden gemaakt worden. Volgens van besnard, is het venerisch gift slijm, dat met veel zuurstof bezwangerd is; en het is op dien grond, dat hij de kracht der alkalia beproefde. Wij hebben het geschrift van Dr. van besnard niet bij de hand, en kunnen dus niet bepalen, of hij het slijm met zuur of met zuurstof acht bezwangerd te zijn. In het laatste geval vatten wij niet, wat werking alkalia, reeds met zuurstof verzadigde stoffen, op die smetstof zullen uitoefenen. Voor het overige spreekt de ondervinding van deskundigen reeds zeer voor dit middel, en het verdient dus van hen, die er in de gelegenheid toe zijn, nader en naauwkeurig onderzocht te worden.
Tot besluit dezer afdeelinge, vinden wij hier het belangrijk rapport, aan de eerste klasse van het Keizerlijk Instituut, nopens de koepokinenting, waarin wij de slotsom eener uitgebreide ondervinding en veelzijdig onderzoek van 12 jaren vinden opgeteekend. De mededeeling van hetzelve verdient onzen levendigsten dank. In dit verslag wordt een zestal vragen beantwoord, waaruit blijkt, 1o. dat de kinderziekte niet noodzakelijk is tot zuivering des ligchaams; 2o. dat er geene uitbottingen bij de vaccine plaats hebben, dan alleen wanneer zij midden in eene pokken-epidemie wordt aangewend; 3o., 4o. dat er noch

{==574==} {>>pagina-aanduiding<<}
doodelijke toevallen, noch zulke ziekten op volgen, die men uitsluitenderwijze aan de koepokinenting moet toeschrijven; schoon zij wel ter ontwikkeling van in 't ligchaam verborgene kwalen medewerkt; (bij sterke vermeerdering der steken ontstaan er echter somtijds hevige toevallen;) 5o. dat, indien door de inenting der kinderziekte somwijlen ziekelijke gestellen verbeterd worden, zulks insgelijks met de koepokinenting het geval is, vooral ten aanzien van uitslagziekten; eindelijk, 6o. dat de ware koepok, behoorlijk van de valsche onderscheiden, een volstrekt beveiligend vermogen heeft; zoodat slechts 1 van de 3000 (anderen zeggen 1 van 1000) naderhand nog besmetbaar is; hetwelk men aan die weinige voorwerpen kan toeschrijven, die tweemaal pokken. Zoodat men het gegrond vooruitzigt hebben mag, dat deze gruwelijke pest eindelijk eens geheel van de aarde zal kunnen verdelgd worden. - Wij bevelen elk dit, niet alleen voor artsen, maar voor alle menschenvrienden, belangrijk stuk ter lezing aan.




Histoire des Croisades. Première partie, contenant l'histoire de la première Croisade; par M. Michaud; avec une carte de l'Asie mineure, les plans d'Antioche, de Jérusalem, et ceux des batailles de Dorylée et d'Ascalon. Volume I. A Paris, chez Michaud frères. 1812. 8vo. pp. 575.

‘Het tafereel der Kruistogten is buiten twijfel een ten uiterste treffend schouwspel in de nieuwere geschiedenis. De volken van Azië en Europa tegen elkander gewapend, twee godsdiensten elkander aanvallende en het gebied der wereld betwistende, moeten den geschiedschrijver grootsche driften te schetsen en groote gebeurtenissen te vermelden geven. Na verscheidene malen bedreigd te zijn door de Muzelmannen, langen tijd ter prooije geweest te zijn aan derzelver invallen, ontwaakt het Westen eenslags, en

{==575==} {>>pagina-aanduiding<<}
schijnt, volgens de uitdrukking van eenen Griekschen geschiedschrijver, zich te ontrukken aan zijne grondslagen, om zich over Azië uit te storten. Al de volken verlaten hunne belangen, hunne mededingingen, en zien op aarde niet meer dan ééne landstreek, der roemzucht van overwinnaars waardig. Men zou bijna gelooven, dat er geene stad meer in het heelal besta, dan Jeruzalem, geene andere bewoonbare grond, dan die het graf van Jezus Christus in zich bevat. Al de wegen, die naar de heilige stad voeren, zijn overstroomd met bloed, en vertoonen niets meer dan den roof en de verstrooide brokken der onderscheidene rijken.
In deze algemeene beroering ziet men de verhevenste deugden zich paren aan al de wanordes der driften. De Christen-soldaten braveren tevens het gebrek, den invloed der luchtstreek en de vreesselijkste vijanden; in de grootste gevaren, in het midden hunner uitsporigheden en, telkens weer opgewakkerde, verschelen, is niets in staat hunne volharding en hunne onderwerping af te matten.’
Deze aanvang der ontvouwing van het onderwerp door den Schrijver zelv' scheen ons niet ongepast, om beiden eenigzins te doen kennen. Wij voegen daar enkel bij, dat de groote gebeurtenis hier, van den eersten grond af, in het licht gesteld, met blijkbare volledigheid, naauwkeurigheid en oordeel, althans naar het ons voorkomt, vervolgd, en, in dit eerste deel, tot op het einde des zoogenoemden eersten togts, d.i. eenigen tijd na de inneming van Jeruzalem, wordt voortgezet. Buiten tegenspraak had deze onderneming van den Schrijver hare zwarigheid. De zaak der Kruistogten is wel, sedert eenigen tijd, weer meer ter sprake gekomen, nadat inzonderheid de prijsvraag, derzelver gevolg en invloed betreffende, door onderscheidene geleerden, waaronder onze landgenoot regenbogen, zoo keurig is beantwoord geworden. Dit, echter, had slechts verhandelingen, geene eigenlijke geschiedenis opgeleverd. De laatste bestond, onzes wetens, niet, dan van hooge oudheid, en daarmede natuurlijk gepaard gaande ge-
{==576==} {>>pagina-aanduiding<<}
brekkigheid. Aan berigten, wijders, ontbreekt het niet. Doch, om niet te spreken van de buitensporigheden des bijgeloofs, die dezelven veelal bezwalken, van de gemeene platheid, die er, uit hoofde van den onbeschaafden tijd, heerschen moet, van de onnaauwkeurigheid in zeer vele opzigten, den ongeoefenden in het pennevoeren altijd eigen; de overvloed zelf dier berigten, van Latijnsche, van Grieksche Christenen en Mahomedaansche Arabieren, alle met even vele partijdigheid en verhitting geschreven, en elkander gedurig tegensprekende, maakt de waarheid niet zelden te eenemaal onkenbaar. In hoe verre deze gezamenlijke zwarigheden volkomenlijk zijn te boven gekomen, is eene even moeijelijke beslissing, als deze verwinning zelve moeijelijk moet zijn geweest. Zoo veel, echter, is zeker, dat de onwaarschijnlijkheid, zelfs der ongeloofelijkste voorvallen, hier niemand tegen het hoofd springt; dat partijdigheid voor de eene of andere helft der strijdenden hier
nergens zigtbaar is; dat bedaardheid, onbevooroordeeld en verlicht inzigt hier telkens doorstraalt, en, in spijt der afzigtigheid van menig tooneel, en der koude platheid, met welke hetzelve oorspronkelijk is beschreven, hier eene belangrijkheid, levendigheid en aangenaamheid des verhaals heerscht, die zich ook bij den lezer uit enkel vermaak zou moeten aanbevelen. Men schat in de kruishelden het goede, gelijk het verkeerde. Men vermeldt de bedriegelijke wonderen en tastbare bijgeloovigheden, niet om derzelver eigen waarde of minste waarschijnlijkheid, maar om derzelver beslissenden invloed, als kenmerken van den heerschenden geest en treffende bijdragen tot de geschiedenis der menschheid.
Veel te uitvoerig is het werk, of liever veel te rijk is het onderwerp, dan dat het zou mogelijk zijn, onzen Lezer een voegzaam uittreksel uit hetzelve mede te deelen. Slechts enkele trekken voor hen, die nog geheel onbekend met den zoogenoemden heiligen oorlog mogten zijn.
‘Van zeer oude tijden af, was niet slechts de begeerte onder de Christenen wakker, om het land van Jezus om-
{==577==} {>>pagina-aanduiding<<}
wandeling, het land der gewijde geschiedenis en zoo vele wonderen, te zien; maar stelde men er ook al spoedig eene verdienste en bijzondere heiligheid in, hetzelve in bedevaart te bezoeken. Dit bijgeloof, met allen ander, gedurig toenemende, strekte zulk een togt, ook voor de aanzienlijksten, meermalen tot eene gewaande verzoening van de gruwzaamste misdrijven. Toen echter de overwinnende wapenen van Mahomed heel het Oosten verweldigden, en vooral, toen de woeste Turken, als een losgebroken vloed, over deszelfs schoonste landouwen werden uitgestort, hadden de bedevaartgangers, ja al de Christenen en hun godsdienst zelf, in Jeruzalem, als elders, ontzaggelijk veel te lijden. Een gemeene kluizenaar, maar een man van brandende geestdrift, Pieter de Heremiet, zag deze ellende in volle kracht, beloofde den Christenen verlossing en wrake, reisde terug naar Europa, en wist bij geestelijkheid, vorsten en volken zoo veel uit te werken, dat, van tijd tot tijd, meer dan een millioen menschen naar Azië stroomden, om daar meestal eenen ellendigen dood te vinden. Het spreekt van zelve, dat de toestand van Europa hem krachtdadig de hand bood; zijnde de koningen meestal gedrukt door de magt der grooten, dezen, door onderlingen twist, naijver en ongetemd geweld, aan gestadige onrust ter prooije, het volk, dien ten gevolge, diep ongelukkig en berooid, en meest allen met eenen geest van bijgeloovige godsdienstigheid en ruwe krijgshaftigheid, tot brandens toe, bezield. Wat al redenen, om, onder het geleide van den Heer der heerscharen, een beter lot te beproeven! Wat al middelen in de hand der geestelijkheid, om, het zij hun eigen bijgeloof, het zij hunner heerschzucht, of ook - want zeker vormden zij nog het verlichtste deel des volks hunner welmeenende staatkunde, tallooze offers te doen brengen! De eerste hoop, onder geleide van Pieter zelven, ten
getale van honderdduizenden, uit vrouwen en kinderen tevens zaamgesteld, bereikte naauwelijks de grenzen van Azië, of werd reeds eene prooi van eigen bandeloosheid, door de volken afgemaakt, wier landen

{==578==} {>>pagina-aanduiding<<}
zij moesten doortrekken, door gebrek omgekomen, of door den eersten den besten vijand gemakkelijk neergesabeld. De volgende uittogt, daarentegen, van welgeordende benden, onder aanvoering der bekwaamste hoofden, leed wel ontzaggelijk veel, maar werkte niet minder veel verwonderlijks en verbazends uit; den vijand eene groote uitgestrektheid van het schoonste land, en de beroemdste en grootste steden, Nicaea, Autiochië, Jeruzalem, ontnemende. Ook hiertoe werkte gewis de toestand dier staten veel mede. Het rijk van Mahomed was gescheurd en onderling verdeeld; zijne voornaamste opvolgers waren verweekelijkt en verzwakt geworden; vele kleine vorstendommen hadden zich onafhankelijk gemaakt; en over het geheel ontbraken, sedert eenigen tijd, die rust en orde, welke eenen staat vastheid en veiligheid geven. Dan, inzonderheid het vervolg moet ons leeren, dat ook deze voorspoed van geenen duur was.’
Gaarne voegden wij, bij het in den beginne opgehangen tafereel, van den Schrijver ontleend, nu nog een en ander, om den rijkdom dezer geschiedenis aan ware wonderen van geestdrift, aan zeldzame tooneelen vol nimmer geziene woeling, verandering en ontzetting, aan keurige stalen van deugd in de schors des bijgeloofs en ondeugd onder den mantel van godsdienstigheid, in vollen dag te stellen. Doch, wie zou dit nog behoeven? (*) wie niet liever nog eene en andere der belangrijke aanmerkingen hooren uit het slot des werks, dat - wij hadden dit bijna vergeten te zeggen - ook nog van eenige gewigtige originéle stukken, als pieces justificatives, is voorzien.
‘In de hoogste oudheid had eene dier gemoedsbewegingen, welke zich somtijds van een geheel volk meester maken, Griekenland over Azië uitgestort. Deze oorlog, roemruchtig en rijk in gebeurtenissen, had de verbeelding der

{==579==} {>>pagina-aanduiding<<}
Grieken in vlam gezet, en werd langen tijd in hunne tempels en op hunne tooneelen in feestelijk aandenken gehouden. Zoo de grootsche herinneringen des vaderlands ons dezelfde geestdrift inboezemden, zoo wij denzelfden eerbied, als de ouden, voor de gedachtenis der vaderen hadden, de verwinning des heiligen lands zou misschien voor ons een even roemrijk tijdsgewricht zijn, als de Trojaansche oorlog voor de volken van Griekenland. Deze twee oorlogen, verscheiden in hunne beweegredenen, bieden bijna dezelfde uitkomsten aan den verlichten beschouwer; de een en de ander leveren belangrijke lessen aan de staatkunde, en doorluchtige voorbeelden aan de dapperheid; de een en de ander hebben nieuwe staten, nieuwe volkplantingen gesticht, en betrekkingen tusschen verwijderde volken daargesteld. Beide hebben eenen kenbaren invloed gehad op de beschaving der volgende leeftijden; beide, eindelijk, hebben grootsche driften, schoone karakters ontwikkeld, en het gelukkigste onderwerp verschaft aan die zanggodin des heldendichts, welke slechts wonderverschijnsels en ongeloofelijke uitkomsten verkondigt.
Deze twee gedenkwaardige oorlogen, en de meesterstukken van de dichters, die ze bezongen hebben, met elkander vergelijkende, moet men wijders bekennen, dat het onderwerp van het verlost Jeruzalem wondervoller is dan dat der Iliade. Men kan er bijvoegen, dat de helden van Tasso belangrijker zijn dan die van Homerus, en hunne krijgsverrigtingen minder fabelachtig. De zaak, die Griekenland in het harnas joeg, was van veel minder belang, dan die den kruisheeren de wapenen deed opvatten. Deze hadden zich eenigermate voor de zaak des ongeluks en der verdrukte zwakheid gewapend. Zij gingen eenen godsdienst verdedigen, die hen gevoelig maakte voor rampen, verre van hen geleden, en hun broeders deed vinden in landstreken, hun onbekend. Dit karakter der gezellige vereeniging wordt in geen volksgeloof der ouden aangetroffen.
De kruisheeren bieden een ander schouwspel aan, den ouden onbekend; het is de vereeniging der godsdienstige

{==580==} {>>pagina-aanduiding<<}
nederigheid en der zucht naar roem. De geschiedenis vertoont ons gedurig die zoo fiere oorlogslieden, de schrik van Azië en der Muzelmannen, het overwinnend hoofd in het stof gebogen, en van zege tot zege voortspoedende, omhangen met den zak der boete. De priesters, die hen ten strijde nopen, verheffen hunnen moed niet anders, dan door hun hunne fouten te verwijten. Als zij tegenspoeden ondervinden, verheffen zich duizend stemmen onder hen, ter beschuldiginge van hun eigen gedrag; wanneer zij zegevieren, is het God alleen, die hun de overwinning gegeven heeft, en de godsdienst verbiedt hun, zich daarop te verheffen.
Het staat den geschiedschrijver vrij, te meenen, dat dit verschil tusschen de helden der Iliade en die van den heiligen oorlog niet genoeg uitkomt in het gedicht des verlosten Jeruzalems. Men zou den zanger van Rynoud en Godefroy nog een verwijt kunnen doen; de denkbeelden van tooverij en minnarij (galanterie), met welke hij in zijn dichtstuk al te mild is geweest, verdragen zich niet met de waarheid der geschiedenis. De tooverij, welke, in zekeren zin, slechts een ontaard bijgeloof is, dat enkel op kleinigheden doelt, was den kruisheeren weinig bekend. Hun bijgeloof, hoewel grof, had iets edels en groots, dat hen genoegzaam deed naderen tot de zeden van het heldendicht, zonder dat de dichter er iets in te veranderen had; hun karakter en hunne zeden waren deftig en gestreng, en voegden zeer bij de waardigheid eens godsdienstigen tafereels. Het was eerst lang na den eersten kruistogt, dat de tooverij zich ging mengen onder het bijgeloof der Franken, en dat hunne krijgshaftige zeden het bij uitstekendheid heldendichterlijke verloren, dat dezelven onderscheidde, om het romaneske aan te nemen, dat zij in de geschiedenissen der ridderschappe behouden hebben. Het komt ons voor, dat men bij Tasso veeleer de zeden van den tijd vindt, in welken hij schreef, dan die der twaalfde eeuw, het tijdstip der gebeurtenissen, die het onderwerp van zijn dichtstuk uitmaken.’
Deze aanmerkingen, voor den liefhebber der dichtkunst

{==581==} {>>pagina-aanduiding<<}
en hare geschiedenis bijzonder belangrijk, en tevens uitnemend geschikt om den geest en het karakter des heiligen oorlogs te doen kennen, schenen ons ter overneming ruim zoo gepast, als die, anders hoogstgewigtige, welke den invloed op de volgende eeuwen voor geheel Europa eenigzins breeder in het licht stellen; deels, omdat de boven vermelde verhandelingen dit meesterlijk, zoo wel als opzettelijk, hebben gedaan, als ook, omdat volgende deelen hiertoe welligt nog ruimere gelegenheid zullen aanbieden.





Reize om de Wereld, gedaan in de jaren 1803 tot 1806, op bevel van Alexander den I, Keizer van Rusland, door den Kapitein der Keizerlijke Marine, A.J. von Krusenstern. IIIde Deel. Uit het Hoogduitsch vertaald. Te Haarlem, bij A. Loosjes, Pz. 1812. In gr. 8vo. 363 Bl. f 3-16-:

De echte geest eens keurigen waarnemers liet zich bij aanhoudendheid zien in de twee voorgaande Deelen dezes werks. Het is die geest, welke niet gaarne rust, wanneer er mogelijkheid zich opdoet, om 't geen men onvoltooid gelaten had eene meerdere mate van volkomenheid bij te zetten. De aanvang dezes boekdeels draagt daarvan blijk. Wij zagen, de laatste keer van dit werk sprekende, dien Kapitein van Kamtschatka weder in zee steken (*), om 't geen hij ongedaan gelaten had aan te vullen. Hij zeilde uit ter opneminge van de oostkust van Sachalin. Het XVIIIde Hoofdd., waarmede dit boekdeel aanvangt, behelst een breed verslag der waarnemingen, op die kust gedaan, te midden van nevelen, die hem vaak omringden, en dezelve van die volkomenheid beroofden, welke hij daaraan wenschte te geven. De Zeeman, deze zee bevarende,

{==582==} {>>pagina-aanduiding<<}
zal krusenstern dankweten voor de gedane ontdekkingen en de verbeterde misstellingen.
Het XIXde Hoofdd., de terugtogt naar Kamtschatka getiteld, zal den algemeenen Lezer beter gevallen, daar onze Zeekapitein aan land stapt en de inwoners ontmoet op den noordwestelijken hoek van Sachalin. Vriendelijk was het eerste voorkomen; doch reden om die vriendelijkheid te wantrouwen deed zich welhaast op. Toegang in de huizen werd geweigerd; één ledigstaand traden zij binnen. Voor tabak was bij hen alles te koop, en de begeerte, om dien te bekomen, overwon de hebzucht, hun anders eigen. Vrouwen kregen zij niet te zien, en was dezer verberging de waarschijnlijke oorzaak van het niet toelaten, om de huizen, die alle gesloten waren, te bezigtigen.
Het noordelijk Sachalin wordt, volgens krusenstern's aanmerking, niet door inboorlingen des lands bewoond. Derzelver goedaardig en zacht karakter is waarschijnlijk oorzaak, dat zij door hunne naburen verdreven zijn. Deze zijn buiten twijfel Tartaren, die van de streken bij de Amur, over de landengte, die Sachalin met Tartarijen, misschien niet sedert zeer lange, thans vereenigt, eenen weg gevonden hebben naar de oorspronkelijke bewoners dezes lands. Een soortgelijke ommekeer staat de zuidelijke bewoners van Sachalin te wachten, waar de Japannezen zich genesteld hebben, die reeds nu het land als hun eigendom en deszelfs inwoners als hunne onderdanen beschouwen. De Koloniën in de Aniwa-baai staan ondertusschen onder het bevel der Japansche regering, en onder derzelver onmiddellijk bestuur: het Hof van Peking weet evenwel, zoo ik vermoede, niets van de verhuizing zijner onderdanen uit Tartarijen naar Sachalin. Aldus vervloeit onmerkbaar een volk, dat misschien nog voor twee eeuwen het eiland Sachalin, Jesso en het grootste gedeelte der Kurilische eilanden bewoonde, nadat het zich door krijgshaftige en magtigere naburen van zijn eigen land beroofd zag. Hetzelve schijnt op het noordelijk Sachalin geheel niet meer te bestaan: want in de baai Nadeshda zag hij slechts één mensch,

{==583==} {>>pagina-aanduiding<<}
dat hem toescheen een Aino te zijn. - Wegens dit volk, slechts twee uren bezocht, en welks taal men niet verstond, geeft de Reiziger zoo veel narigts, als men van een zoo kort verblijf in die omstandigheden kan verwachten.
Gaarne zou onze Zeekapitein het onderzoek in dezen schaars bezochten oord verder voortgezet, en de kust van Tartarijen, van den mond van de Amur tot aan de Russische grenzen, opgenomen hebben; dan hij durfde het niet ondernemen, om, tegen de hem gedane waarschuwingen aan, een gedeelte van de kust van Tartarijen, aan de Chinezen onderworpen, te naderen. Dit stuk laat hij, op eene andere wijze volvoerd, aan Rusland over. Hij geeft intusschen zijne bedenkingen op, waarom hij niet gelooft, dat er tusschen Sachalin en Tartarijen eene doorvaart bestaat. Bij deze aanmerkingen, op de reis zelve geschreven, meldt hij, bij zijne aankomst in China niet weinig verheugd geweest te zijn, uit de reis van Kapitein broghton, gedurende zijne afwezigheid uitgekomen, vernomen te hebben, dat zijne vermoedens omtrent de vereeniging van Sachalin en Tartarijen volkomen gegrond waren. Schoon hij, om voldingende redenen, het onderzoek van de Schantar-eilanden niet ondernam, liet hij niet na, de vaart naar Kamtschatka met aardrijkskundige teregtwijzingen te voorzien. - Acht weken bragt hij door op dien ontdekkingstogt, niet zelden in gevaar; geen dag bijkans ging er voorbij, dat zij niet, door regen of nevel, doornat waren geworden: evenwel hadden zij geen' enkelen zieke gehad, schoon geen voorraad van versche spijze, noch eenige middelen tegen de scorbut, waarvan zij geene meer aan boord hadden, hun waren ten deel gevallen.
Krusenstern's wederkomst te St. Peter en Paul viel spoediger voor, dan men aldaar verwacht had, en baarde ongerustheid, die welhaast bedaarde. De daar verlangde brieven uit Rusland daagden op, en gaven den Zeevoogd alle bemoediging tot het verder voortzetten zijner reize. Spoed werd met alles gemaakt. De verzorging van levensmiddelen, hem uit Ochotzk toegeschikt, was zoo

{==584==} {>>pagina-aanduiding<<}
slecht, dat er weinig bruikbaar bleef; en zal zulks niemand verwonderen, die de wijze van bezorging ter plaatse dier vermeldinge leest. Gelukkig, dat de Gouverneur van Kamtschatka, met veel moeite, zorge en kosten, hem niet alleen van het noodige voorzag, maar ook van het gezonde en verkwikkelijke Onder het wachten en gereedmaken vernieuwden de officieren de graftombe van den Generaal clarke, en droeg men zorge, om de gedachtenis te bewaren van de l'isle de la croyere, sterrekundige bij de expeditie van den Commandeur behring. Met de vermelding hiervan, alsmede van de ontkoming van zeven Japannezen, het lot van iwaskin, een gestraft Russisch edelman, te dien tijde 86 jaren oud, uit de Reizen van cook en la perouse bekend, en der familie van werestschyen, door die zelfde Wereldomreizigers vermeld, sluit het XXste Hoofdd. Het gevoelige hart van krusenstern had veel te lijden bij het afscheid van den beminnenswaardigen koschelef, dien hij met diens broeder, den Gouverneur, aldaar moest laten. Hij en zijne reisgenooten beklaagden het lot dezer beschaafdste en regtschapenste menschen, die verbleven in een land, waar men deze verdiensten op geenen prijs weet te stellen, verre van hunne vrienden en bloedverwanten verwijderd, en van nabij door menschen omringd, die hunner niet waardig, en alleen bedacht waren om hun het leven te verbitteren, hunnen goeden naam te bezwalken, en hen in 't oog der wereld verdacht te maken.
Naardemaal krusenstern in de jaren 1804 en 1805 driemalen Kamtschatka bezocht en zich aldaar meer dan drie maanden ophield, mag men met regt eenige berigten, dat land betreffende, van hem verwachten. Het ontbreekt, wel is waar, niet aan bescheiden van dit volk; dan, hij zal alle herhaling van 't geen te voren gezegd is zoeken te vermijden, en zich, waar het noodig zij, op zijne voorgangers, kruscheninikof, steller en cook beroepen, en, behalve eenige aanmerkingen over 't geen Kamtschatka thans is en zou kunnen worden, alleen de

{==585==} {>>pagina-aanduiding<<}
belangrijkste veranderingen melden, die sedert de laatste dertig jaren aldaar hebben plaats gehad. Hieruit is het breedvoerige XXIste Hoofdd., over den tegenwoordigen toestand van Kamtschatka, geboren. Op den voorgrond komt de ellendige staat dier Volkplantinge, die, schoon reeds meer dan honderd jaren in 't bezit van Rusland, eerst sedert eenige jaren aangelegd schijnt, en nu ook reeds voornemens is op te breken. De schilderij van dien verwaarloosden staat is uitvoerig en treffend. Wel mag de Reisbeschrijver zeggen: ‘De naam wordt niet zonder een gemengd gevoel van vrees en afschrik uitgesproken: men stelt het zich voor als een land, waarin honger, koude, armoede, met één woord, allerlei ellenden zich als vereenigen, en dat voor altoos gedoemd is alles te missen, wat een mensch als zinnelijk en redelijk wezen genoegen geven kan. Er zijn inderdaad zeer vele behoeften, waaraan zelfs een ruw en onbeschaafd mensch op Kamtschatka niet voldoen kan, hoe veel minder iemand van opvoeding en gevoel.’ Het hier gegeven verhaal bevestigt die treurige aanmerking. Bij de uiteenzetting van die jammertooneelen laat de Schrijver het niet berusten: hij geeft redmiddelen aan de hand, bij de aanwijzing der oorzaken van gebrek.
De oorspronkelijke Kamtschadalen zijn in de jaren 1800 en 1801 door eene besmettelijke ziekte bijna geheel uitgestorven; en de wijze, waarop de Russen aldaar leven, hier ontvouwd, dreigt gebrek en ontvolking. Wij mogen ons tot alles, zelfs tot de optelling der herstelbare verkeerdheden, niet inlaten; dan het woord ontvelking, hoe hard het ook klinke, is niet te sterk; dit weinige, 't geen wij overnemen, strekke daarvan ten bewijze: ‘Niet slechts het klein getal der nog overgeblevene Russen en Kamtschadalen, maar ook het betrekkelijk nog kleiner getal der vrouwen, maakt, dat er zeer weinig uitzigt is, dat de bevolking op Kamtschatka toenemen zal. Te St. Peter en Paul, waar het getal der inwoners, de soldaten medegerekend, tusschen de 150 en 180 is, worden slechts 25 vrouwen gevonden. Daar het nu dikwijls gebeurt, dat

{==586==} {>>pagina-aanduiding<<}
Transport- en Compagnies-schepen hier den winter moeten doorbrengen, groeit het getal der mannen wel tot 300 aan, terwijl het getal der vrouwen altijd hetzelfde blijft. De gevolgen van zulk eene onevenredigheid zijn natuurlijk een volkomen bederf van zeden en onvruchtbare huwelijken. Ik herinner mij niet, dat ik te St. Peter en Paul meer dan 6 of 7 kinderen gezien heb, en deze waren ten deele kinderen van officieren, ten deele van zulke bewoners, die zich door een voorbeeldig gedrag onderscheidden.’ - De Kamtschadalen zijn allen zoo onmatig overgegeven aan sterken drank, dat het hun onmogelijk is, de verleiding, om zich te bezuipen, te wederstaan. De Schrijver vermeldt van lieden, die hunnen geheelen rijkdom, in maanden verzameld, voor een roes verruilen; een roes, die hen van krachten berooft, en vervolgens nog hulpeloozer en ellendiger maakt. De nadeelige invloed van het zuipen komt krusenstern voor, eene groote oorzaak van de jaarlijksche vermindering der bevolking te zijn, en van de volkomene uitroeijing te zullen worden, welke daarenboven door besmettelijke ziekten, waardoor de Kamtschadalen als bij geheele hoopen wegsterven, nog verhaast wordt. - Hoe noodzakelijk de oorspronkelijke Kamtschadalen op Kamtschatka zijn, toont dit verslag, en maakt loffelijke melding van dezer eerlijkheid en goede trouwe, den duldeloozen trek tot brandewijn daargelaten. - De Grieksche Geestelijkheid daar te lande heeft de verbetering hoogst noodig.
Op de vaart van Kamtschatka naar Macao bezielt de ontdekkings- en verbeterings-geest den Scheepsvoogd; hij wijst veelvuldige gebreken op de kaarten aan, geeft op, wat ter verhelping dienen kan, en welk een koers hij hield. Dit is de stoffe van het XXIIste Hoofdd.
Het volgende loopt over het verblijf in China. En de komst, en het verblijf, en de handel, en het vertrek gaan met zeer vele onaangenaamheden vergezeld; zonder de hulp des Engelschen Gezants ware het niet gelukt, zijne zaak tot een goed einde te brengen, - en gelukkig in tijds; want krusenstern ontving, kort na zijne

{==587==} {>>pagina-aanduiding<<}
aankomst te Petersburg, een brief uit Canton, waarin men hem schreef, dat, vierentwintig uren nadat hij Whampoa verlaten had, een streng bevel uit Peking te Canton kwam, om de Russische Schepen aan te houden. Gelukkig was hij de Chinesche Zeeroovers, die hij voor Visschers hield, op de heenreis ontkomen.
Berigten over China maken het XXIVste Hoofdd. uit. Krusenstern merkt bij den aanvang op: ‘Er is over China zoo veel geschreven, dat het ten uiterste moeijelijk zoude zijn, iets nieuws van dit land te zeggen; en ik ben niet verwaand genoeg om te denken, dat de weinige berigten, in dit Hoofddeel vervat, die het voornaamste bevatten, wat ik bij mijn kort verblijf te Canton heb kunnen verzamelen, metderdaad iets zullen bijdragen ter vermeerdering van de kennis van dit rijk. Canton is ook de plaats niet, waar men belangrijke besluiten ten aanzien van het geheele land opmaken kan; schoon ook hier het bijzonder eigene van de natie (eenigzins zeker gewijzigd door den bestendigen omgang en gedurige verkeering met Europeanen) en de geest der regering zeer kenbaar zijn. Nogtans zullen welligt de berigten, die ik hier, uit echte bescheiden, over de rebellen in het zuidelijk China, over de zamenzweringen tegen den Keizer, over de vervolging der Christenen, welke onlangs plaats had, mededeelen wil, niet onopmerkelijk voorkomen. Ook achtte ik het niet overtollig, een kort overzigt van den Europeschen handel in Canton te geven, en mijne gedachten, of en in hoe verre Rusland aan dezen zeer voordeeligen handel deel zou kunnen nemen, hier voor te dragen.’
Behalve de hoofdpunten, door den Schrijver in dezen aanloop opgegeven, ontmoet men in dit Hoofddeel zoo veel belangrijks, dat wij ons in de mededeeling wederhouden moeten. In 't algemeen merkt krusenstern op, dat, zijns bedunkens, China het lot niet verdiende, dat haar te beurte viel, om het voorwerp te worden van wijdklinkende loftuitingen en verregaande bewondering. Hij prijst barrow, als een Schrijver, die de Chinezen naar

{==588==} {>>pagina-aanduiding<<}
waarheid en onbevooroordeeld geschetst heeft, en verklaart onder andere: ‘Veel moge in China lof verdienen; maar de wijsheid der regering en de zeden van het volk verdienen meer verachting dan roem, zelfs in 't oog van den voorzigtigsten en genegensten beoordeelaar.’ Hij telt daadzaken op, dit bevestigende.
Uit hetgeen hij aanvoert, kan men zich overtuigen, dat de regering, ondanks eenige lichtende punten in hare wetten en staatsinrigtingen, die aan het geheel een gunstig voorkomen geven, in geenen deele dien trap van volkomenheid bereikt heeft, als men ons gaarne zou willen doen gelooven. Wij vinden ons genoopt af te schrijven, wat hij aanmerkt omtrent eene zoo dikwijls hoogstbewonderde omstandigheid in dit rijk; namelijk, een volk, dat, naar men zegt, uit meer dan 300 millioenen menschen bestaat, bestuurd naar dezelfde wetten, en vereenigd onder een en denzelfden schepter, bij voortduring in rust te zien. Dit onderworpen blijven aan éénen schepter is, naar 's Schrijvers oordeel, aan vele begunstigende omstandigheden toe te schrijven, en bewijst niet, dat de regeringsvorm verstandig is. ‘Het geluk en de rust van China bestaan slechts in schijn, en die schijn bedriegt ons. Juist omdat het zulk een verbazend groot en volkrijk land is, valt het moeijelijk eene algemeene omwenteling te bewerken, tot welke anders, volgens verscheidene berigten, de gemoederen volkomen rijp zijn; en het zal lange aan eenen man ontbreken, die in staat zoude zijn zich aan het hoofd van eene partij te stellen en de onderneming te besturen. Nergens misschien worden mannen van buitengemeene geestvermogens en uitstekende talenten, hoedanige vereischt worden om eene verandering in de regering te bewerken en te besturen, zeldzamer gevonden, dan in China. De opvoeding naar ziel en ligchaam beide, de levenswijze, en zelfs de regeringsvorm, maken, dat het verschijnen van zulk een man ten uiterste zeldzaam, indien niet onmogelijk is (*).’

{==589==} {>>pagina-aanduiding<<}

Hoe het met de oproerigheden in dit rijk in 't laatst der vorige eeuwe gesteld was en nu nog is, ontvouwt onze Reiziger, met vermelding van de verkeerdheid en zwakheid in het rijksbestuur, 't geen oorzaak is, dat de rebellen, ter zee gewapend, waarvan hier verhaal gedaan wordt, der Chinesche zeemagt ontkomen, voortvaren met geweldenarijen te plegen, zonder dat de Chinesche regering het waagt, eene andere vloot tegen de nu nog magtiger gewordene oproerlingen in zee te brengen. - Des tegenwoordigen Keizers leven werd meermalen belaagd door zamenzweringen.
Schoon alle nieuwigheden bezwaarlijk in China ingang vinden, heeft er echter de koepokinenting, door Dr. pierson, tweeden Geneesheer bij de Engelsche Factorij, opgang weten te maken, ondanks de tegenkanting der Chinesche Geneesheeren. - De voortplanting van het Christendom, door Zendelingen, ontmoet velerlei wederstand, en is van geene beduidenis.
Wegens Canton, treffen wij eene beschrijving aan van de volken, die zich daar onthouden, doormengd met bijzonderheden. Breedvoerig is krusenstern in de opgave van den Europeschen handel, in welken, sedert de laatste twintig jaren, eene groote verandering gekomen is. Ten aanzien van den Hollandschen handel vinden wij opgeteekend: ‘De Hollanders waren het, die, na de Engelschen, de meeste schepen naar Canton zonden. Evenwel kwamen er 's jaarlijks nooit meer dan vijf Hollandsche schepen aan; schoon de nabijheid van eene zoo rijke Kolonie, als die van Java, (om van de overige bezittingen op Malacca, Banca, Sumatra en Borneo, die tin, peper en andere artikels voor den Chineschen handel konden opleveren, niet te spreken) den Hollandschen handel veel aanzienlijker had kunnen doen worden. Sedert 1795 is er geen Hollandsch schip in Canton aangekomen. De Factorij blijft echter, in afwachting van betere tijden, nog in wezen, en

{==590==} {>>pagina-aanduiding<<}
aan derzelver leden, die zes in getal zijn, wordt het jaarlijksche inkomen nog betaald. Schoon zij geene zaken meer te verrigten hebben, komen zij evenwel, naar het oude gebruik, in October naar Canton, en keeren in Februarij naar Macao terug.’ Eene belangrijke aanteekening wijst uit, hoe het den Engelschen aldaar niet gaat als voorheen; en vinden wij daar vermeld, dat de Chinesche regering zeer tegen de Engelschen is ingenomen, omdat deze gewaagd hebben, het in bezit nemen van Macao, zonder hare toestemming, te beproeven.
Breed is krusenstern in de beschrijving des handels, en bovenal van den Theehandel. Rusland wil hij dat in dien handel en vaart deel neme; en twijfelt hij niet, of dat rijk zal van de Chinezen daartoe wel verlof bekomen. - Kort vóór 's Zeevoogds vertrek van Kamtschatka naar China, ontving hij van den Staatsraad würst eenige vragen, over den toestand van de staatsgesteldheid en den handel in de zuidelijke provinciën van China: dit vier-entwintigtal vragen wordt nu meer, dan min uitvoerig beantwoord.
De vaart door de Chinesche Zee is de inhoud van het XXVste Hoofdd. Zeevarenden zullen er veel onderrigtings in vinden. Ons bestek vergunt ons niet, daaruit iets over te nemen. Zoo moeten wij ook bij de enkele aanduiding laten, dat het XXVIste Hoofdd. de vaart behelst van Straat Sunda tot de aankomst der Nadeshda te Cronstadt, waar hij, na een afzijn van drie jaren en twaalf dagen, gelukkig aankwam. Hoe voorspoedig hij die lange reis volbragt, kunnen wij niet nalaten te vermelden. ‘Gedurende dien tijd had de Nadeshda van hare Equipagie niet één man verloren; (alleen de teringachtige kok des Gezants stierf in 't begin der reize;) zeker iets, dat zeer zeldzaam is, en te merkwaardiger op eene reis van dezen aard en van zoo langen duur. Het bewaren van de gezondheid van mijn volk was ook eene taak, waaraan ik gedurig met allen ernst dacht. De vreugde, van daarin zoo wél geslaagd te zijn, kon ook door geene andere overtroffen worden, dan

{==591==} {>>pagina-aanduiding<<}
door het streelend gevoel, dat ik de Nadeshda en de personen, die zich aan mijn geleide hadden toevertrouwd, na eene zoo lange en gevaarlijke reize, gelukkig in de haven van Cronstadt had teruggebragt.’ - Even gelukkig was onze wakkere Kapitein in het behoud van alwat tot het schip zelve behoorde.
Eene Kaart van het noordwestelijk gedeelte des grooten Oceaans, naar de oorspronkelijke Kaart van krusenstern, versiert dit Deel.




Reize door Schotland en de Schotsche Eilanden, uitgegeven door Dr. W. Soltau. Naar het Hoogduitsch. IIde en laatste Deel. Te Leeuwarden, bij de Wed. J.P. de Boy. 1812. In gr. 8vo. 378 Bl. f 3-12-:

Van den lof, voorheen aan deze reisbeschrijving gegeven, nemen wij niets terug. Het onbekende en het treffende der beschouwde voorwerpen, zoo wel als de wijze van dezelve te zien en te verhalen, den Schrijver eigen, doen veeleer het genoegen des lezers gestadig klimmen. - Doch, beproeven wij, om, even als bij het vorige deel geschiedde, het verhaal, zoo goed dit de rijkdom der stoffe eenigzins toelaat, op den voet te volgen, ten einde het belangrijkste, hier en daar ontmoet of ontvouwd, met een woord aan te stippen.
De reis gaat thans noordwaarts, naar eene lange keten van eilanden, Long-Island (Lang-Eiland) genaamd. Na drie uren onder zeil geweest te zijn, begonnen de baren, in plaats van den wind te volgen, schuimend tegen denzelven in te dringen. Welhaast stormde het hevig uit dien hoek. Het meeste gezelschap werd zeeziek. Een deszelven, een Franschman, mompelde vol wrevel: La belle souveraineté que celle des mers! si j'etais souverain du continent, je donnerais la souveraineté des mers à tous les diables!
Zij doorkruisen de beide eilanden zuid- en noord-Uist en het daar tusschen liggende vruchtbare Benbecula. ‘De Schotten op het vaste land - zegt hij - hebben volstrekt geen denkbeeld van de uitgestrektheid dezer eilanden, en de Engelschen

{==592==} {>>pagina-aanduiding<<}
zijn er nog minder mede bekend. Wij verwonderden ons, hier een land te vinden, dat niet alleen zoo groot is als alle (*) Engelsche provinciën en graafschappen, door elkander gerekend, maar welks bevolking, over het geheel, vrij aanzienlijk mag genoemd worden. Immers tellen deze gezamenlijke kleine eilanden alleen 20,000 bewouers, en van deze volksmenigte bevatten Uist en Benbecula ongeveer de helft. - Overal heerscht hier de Celtische of Gaelische spraak in hare volmaaktste zuiverheid; en bijaldien men ergens der zeden, het bijgeloof en der dichtkunst der oude Celten met eenige zekerheid op het spoor wil komen, moet het buiten kijf op dezen bodem zijn.’
Nu volgt de beschrijving van Uist, benevens Barra en Benbecula, die waarlijk niet schitterend is. Armoede en morsigheid, bijgeloof en verwaarloozing van alle verbeteringen en goede inrigtingen, vooral van den aanbouw des noodigen houts, - die toch den Schrijver zeer wel doenlijk schijnt, - ziedaar de voornaamste kleuren van dit akelig tafereel. De Schrijver geeft zich dan ook niet weinig moeite, om de bronnen, de waarlijk rijke bronnen ter grondige verhelping van dit kwaad aan te wijzen. En hij doet dit, natuurlijk, met te meer ijver, daar hij, overigens, aan het gezond verstand en den gelukkigen aanleg des geestes van dit volk de volkomenste hulde bewijst. De tegenstrijdigheid van dit een en ander, de gansche ellende in één woord, verklaart hij, 1o. uit neiging tot den drank, 2o. uit gedurige afwezigheid der landheeren, 3o. uit de afgezonderde ligging.
Een brief aan Milady kellie behelst de teekening van St. Kilda, of Hirts-Island, waar zij, na eene tamelijk vervelende vaart, en moeijelijke, door de aanwijzing en hulpe der bewoners enkel gelukte, landing, aankomen. St. Kilda is verre het westelijkst eiland onder alle de Hebriden. Het bestaat in eene rots, die zich eenige duizend voeten hoog (misschien 3000 a 3500) loodregt uit den Atlantischen Oceaan verheft. De armoedigheid, vooral der hutten, is hier nog grooter dan op Long-Island. Deze hebben in het geheel geene wanden, en bestaan enkel uit kuilen, in den grond gegraven, en met een dak overdekt. De bevolking telt slechts 18 huisgezinnen, en schijnt nog te verminderen. Met dat al vertoeft onze reiziger met

{==593==} {>>pagina-aanduiding<<}
wellust bij dit armoedig volkje, en beschrijft ze ons, van den zedelijken kant, met meer dan Arkadische, met paradijs-kleuren, die, zonder des mans bedaarden, vasten toon, waarlijk fabelachtig zouden moeten schijnen. Men kent volstrekt geen geld, en even min alle die hartstogten, die onze maatschappijen en ons gansche leven beroeren. Zij zijn hulpvaardig, vriendelijk, gezellig, vrolijk, en gansch niet zoo lomp van taal, denkwijze en manieren, als het uitwendige vreezen doet. Waarlijk, dit ultima Thule schijnt tot de gelukzalige eilanden te behooren; en men kan niet nalaten den Heer te verwenschen, die, om eene ellendige 40 pond st., of eigenlijk misschien slechts een vierde daarvan, de noodige welvaart aan deze brave menschen onthoudt. - Het vangen van zeevogels en het ligten van derzelver eijeren, hier door de reizigers bijgewoond, wordt op deze wijze beschreven: ‘Een der eilanders, een kloek en grof gespierd man van ongeveer veertig jaren, bond eene sterke lijn van paardenhaar aan eenen houten paal van twee voeten lengte en drie duimen in het diameter. Dien paal sloeg hij met eenen zwaren steen in den grond op den top eener rots, digt aan den rand van eene ontzettende diepte, tegen wier voet de baren der zee met een vreesselijk gebruis braken. De loodregte hoogte dier rots rekende ik op 1800 voeten. Geen van ons gezelschap durfde dat gevaarvolle standpunt naderen. Wij duizelden reeds op het zien van dezen Herkulischen arbeid, en bij iederen slag, waarmede de koene waaghals zijnen paal in den grond dreef, overviel ons eene onwillekeurige rilling. Intusschen lachten de eilanders hartelijk om onze versaagdheid, en vermaakten zich met onze bange gezigten, zonder echter den geringsten zweem van spotzucht te verraden. Weldra klom onze angst ten toppunt. Wij zagen den man, die den paal nu diep genoeg in den grond had gedreven, het andere einde van de lijn, onder zijne armen, om den middel vastmaken, met eenen vasten tred naar den
uitersten rand dier diepte gaan, en in een oogenblik verdwijnen. Sidderend vroegen wij, waar hij gebleven was? en men antwoordde ons, dat hij thans tusschen lucht en water aan den kant der rots hing. Na verloop van een kwartier-uurs werd hij door twee ellanders weder opgetrokken. Glimlagchend kwam hij bij ons, en bragt in een klein netje, 't welk hij om zijn lijf had gebonden, twee fraaije zeevogels en een kunstig vervaardigd nest. Nu verhaalde

{==594==} {>>pagina-aanduiding<<}
hij ons, dat hij, om deze vogels te betrappon, zich nagenoeg dertig vademen nedergelaten en ze in eene rotskloof gevangen had. Zijne jagtwapenen bestonden slechts in eenen korten knuppel en in eenen lap grof laken. Het eerstgenoemde diende hem, om de groote vogels, die hij hier en daar in hunne schuilhoeken vond, te dooden, en het laatstgenoemde beveiligde zijne hand tegen de snebben der jonge vogels, als hij ze levendig uit het nest wilde halen.’
Stornoway, op het eiland Lewis, wordt thans bezocht. Voor de tweede keer reeds ontdekt de Schrijver dezer eilanderen bekendheid met ossian en deszelfs oorspronkelijk Gaelische gedichten. De vier-en-tachtigjarige grijsaard, die hen te dezer plaatse met dezelve bezig houdt, heeft het eigenaardige, van onderscheidene brokken, door prozaïsche tusschenvoegsels, als een geheel te doen voorkomen. Hij sprak geen Engelsch, en wist noch van macpherson, noch van eenigen anderen vertaler, iets af.
Harris, het onderwerp des volgenden briefs, is eene keten van onvruchtbare gebergten. Eenmaal was derzelver kale top met een koninklijk woud bezet; en thans kan men het zoo ver niet brengen, dat er een enkel boompje gedijt. Misschien is het klimaat verergerd. Althans aan de vlijt der inwoners, die zeer geprezen wordt, schijnt het hier niet te haperen.
Het eiland Benbecula is in den zomer wegens zijn frisch groen, zijne meren en talrijke kleine eilanden, bij uitstek aangenaam. ‘Ongeveer twee mijlen van de woning, waar wij onzen intrek hebben genomen, staan en liggen de ruïnen van een oud, door de Noormannen gebouwd, slot. Thans ligt het verscheidene voeten diep onder het zand begraven, en het zeewater kan zijne muren tot op eene Engelsche mijl afstands niet bereiken. Hoogstwaarschijnlijk dienden deze sloten tot een toevlugts-oord, of zij werden door de Noormannen gesticht, om het omliggende land onder bedwang te houden. En ik geloof schier, dat het land hun meer gelds en volks gekost heeft, dan het, op de keper beschouwd, waardig was.
Toen wij, eenigen tijd hierna, over dit onderwerp, en over de moeijelijkheid, om op Long-Island houtgewas aan te kweeken, redekavelden, bragt macdonald's vader eene aanmerking in het midden, die ons allen zeer juist en ongemeen schrander voorkwam. Mij dunkt, zeide die verstandige en onbevooroordeelde Hebridiër, dat ons Long-Island thans slechts

{==595==} {>>pagina-aanduiding<<}
een geraamte van een groot ligchaam is, 't welk eenmaal met spieren en pezen voorzien was, die tegenwoordig niet meer bestaan. Ik herinner mij, onder andere, dat, nog voor zestig jaren, twintig schapen op een eiland weidden, 't welk eene halve mijl van den oever bij mijne pachthoeve lag, en dat mijn broeder en ik, gedurende de ebbe, dikwerf naar dat eiland overzwommen, om er vogelnesten te zoeken. Sedert veertig jaren is het echter allengskens geheel verdwenen, en thans halen wij met onze booten zeegras van de groote rots, die hetzelve eens tot fondament verstrekte, doch die nu, gedurende den vloed, eenige voeten hoog door de zee overdekt wordt. Daar hier nu zulke zonderlinge dingen sinds mijne korte geheugenis zijn voorgevallen; wat zullen wij dan wel van al datgene denken, 't welk, sinds honderde, of misschien sinds duizende jaren, op eene zandige kust van 150 mijlen, die steeds aan de woede van den Atlantischen Oceaan was blootgesteld, en door hare bewoners zoo ondankbaar behandeld werd, gebeurd is!’
De volgende brief is uit zuid-Uist, en bevat belangrijke aanmerkingen over het volkskarakter der Hooglandsche Schotten, dat over het geheel in een gunstig, althans grootsch licht voorkomt, maar zeer algemeen door dronkenschap en bijgeloof wordt ontluisterd.
Een brief van des Schrijvers reisgenoot, caillard, bevat veel van het bovenverhaalde in een korter bestek, en bevestigt het - zoo men hem wezenlijk aan eene andere hand mag toeschrijven - op eene belangrijke wijze.
Thans valt er een lang onderhoud voor, over het heerschend bijgeloof omtrent gezigten, die wel nergens zoo veel als in dit nevelachtige, met rotsen omzoomde en door de baren bespoelde land der Hebriden mogen worden gezien; en het blijkt natuurlijk klaar genoeg, dat het - bijgeloof is. Vervolgeus valt eene begrafenis in, die met de uitdeeling van brood en kaas, maar vooral sterken drank, ten uiterste woest werd gevierd. Doch ‘in mijne jeugd,’ zeide hugh macdonald, ‘ging het op dergelijke begrafenissen nog veel erger toe; want toenmaals zou men de nablijvende bloedverwanten of erfgenamen van eenen overledenen voor gierigaards en lomperds uitgekreten hebben, wanneer zij op den begrafenisdag niet zoo vele spijs en whisky hadden laten ronddienen, dat de geheele

{==596==} {>>pagina-aanduiding<<}
nabuurschap, tot op den laatsten man, zat en vol als zwijnen op het kerkhof waren blijven liggen.’ De Vertaler zegt te dezer gelegenheid een hartig woord over soortgelijk misbruik in sommige oorden van ons vaderland.
Op deze zelfde plaats wordt, eindelijk, in het breede over ossian gehandeld; en, na een gestreng onderzoek omtrent de echtheid of onechtheid van hetgeen dien ouden zanger wordt toegeschreven, wordt de slotsom aldus opgemaakt: ‘Ossian, de zoon van fingal, eenen Caledonischen heervoerder, was een beroemd Bard, en leefde voor vele eeuwen in het Hoogland van Schotland, en somwijlen ook in Ierland en in de Hebriden. Wanneer hij eigenlijk geleefd hebbe, kan men echter niet naauwkeurig genoeg bepalen. Hoogstwaarschijnlijk bloeide hij in die tijden, toen het Christendom nog niet algemeen verbreid was, en de Noormannen de Hebriden nog niet veroverd hadden; gevolgelijk vóór de tiende eeuw van onze tijdrekening. Hij maakte vele uitmuntende gedichten of gezangen in de Gaelische taal, die door de bewondering zijner landslieden, door hunnen werkeloozen levensaard, door hunne zucht voor de muzijk, en door hunnen nationaaltrots, gepaard met de gewoonte, om in de familiēn der volksopperhoofden barden of zangers te hebben, aan het nageslacht in eene veel volmaaktere houding zijn overgeleverd, dan dit in eenig ander gedeelte van Europa zoude hebben kunnen geschieden. Eenigen van die gedichten vindt men, met zeer geringe afwijkingen, nog heden ten dage op alle de eilanden en in de afgelegenste hoeken dezer ruwe oorden.’ Dit alles verder aandringende en stavende op eene wijze, die elken lezer, welke eenig belang in deze zaak en in de geschiedenis der letterkunde in het gemeen stelt, de schoonste voldoening zal geven.
De ruimte gedoogt niet, onzen Schrijver op den voet te blijven volgen, en van alles, wat hij uit het eiland Skye en Scalpay, uit de stad Inverness, Fochabers en Peterhead belangrijks meldt, slechts iets op te teekenen. Aberdeen, de hoofdstad van Noord-Schotland, noemt hij in zijnen omvang veel grooter, en met betrekking tot zijnen koophandel, manufacturen en hulpbronnen veel beduidender, dan York, Leipzig of Geneve; schoon het slechts 25,000 inwoners telt. Op de reize derwaarts bezigtigden zij den buller van Buchan. Dezelve is een rond bekken, 't welk de zee in eene rots heeft

{==597==} {>>pagina-aanduiding<<}
gevormd. Zij wandelden rondom den rand van dezen ontzaggelijk grooten ketel. Daarna roeiden zij hem binnen, varende onder eenen van 30-40 voeten hoogen boog door; doch vonden er, behalve het schoone en statige van den aanblik, niets bijzonders, noch willen dezen buller met het Fingalshol in het minste vergeleken hebben.
Na verscheidene keeren van reisplan eenigzins veranderd te zijn, allerlei gezien, allerlei ondervonden, een groot deel van het gezelschap verlaten, weer ontmoet en ook deszelfs wedervaren verteld te hebben, zakt onze Schrijver van tijd tot tijd weer lager af, bezoekt Edimburg voor de tweedemaal, en verdwijnt eindelijk in Engeland.
Over Glasgow is hij vrij uitvoerig; noemt haar eene fraaije stad; prijst hare openbare gestichten, vooral haar gasthuis, en hare hoogeschool met vijfhonderd tachtig studenten, vele waardige hoogleeraren en uitgezochte bibliotheek. Alleen zou het er voor de studerende jeugd wat kostbaar zijn; en echter verklaart hem een hoogleeraar, dat een student, gedurende de zeven maanden akademietijd, slechts 9 p. sterl. noodig hebbe. Moet dit ook 90 zijn? Doch dit is weer wat veel.
‘Een der fraaiste gewrochten van menschelijk vernuft en konst is dat gedeelte van het groote kanaal, 't welk op eenen afstand van nagenoeg vier mijlen van deze stad dwars over de rivier Kelvin loopt. Vier zware bogen liggen over het dal en de rivier van dien naam, en deze bogen dragen het water en de schepen, die er over varen. Terwijl ik dit verbazende werkstuk beschouwde, voeren er juist twee schepen over het dal, en toevallig trof het tevens, dat beneden, in eene diepte van 40 voeten lijnregt onder de kiel der schepen, een paar knaapjes in den Kelvin vischten!’ - De lengte van dit gedeelte des kanaals bedraagt nagenoeg 37 mijlen; de diepte van het water is 8 voet, en de breedte 30.
Over Edimburg, vooral over den toon der gezellige verkeering en het volkskarakter, is hij nogmaals vrij uitvoerig. De eerste schijnt er vrij onbeduidend; doch met het laatste loopt het nog al beter af. Dezelfde plaats dient hem, als vertegenwoordigster van geheel Schotland, om de hoedanigheden der geestelijkheid enz. te monsteren, en, na veel over orthodoxen en heterodoxen, gematigden en heethoofden etc. etc. gelezen te hebben, zeiden wij: c'est tout comme chez nous. - Voorts

{==598==} {>>pagina-aanduiding<<}
wordt de inrigting der Schotsche kerk, en eindelijk ook andere inrigtingen en bijzonderheden, met die van Engeland vergeleken; en, zoo als het gaat, ieder heeft zijn voor en tegen.
Gaarne hadden wij bij een aantal zaken langer verwijld; doch genoeg meenen wij te hebben doen zien, dat de inhoud des boeks rijk en belangrijk is. Ook de toon is natuurlijk en gemakkelijk, bedaard en ernstig, zonder somberheid, en moet dus bevallen. Somtijds, ja, kijkt de Engelschman uit de mouw, die zijne eilanden gewoon is als het kort-begrip der hoogste volmaaktheid te beschouwen, en die inzonderheid ook onzen landaard - in sommige opzigten wel, doch in andere geheel geen - regt doet. Doch, bij deze gelegenheden, laten de Hoogduitsche Uitgever en Hollandsche Vertaler doorgaans niet na, den man - of liever den lezer - te regt te wijzen. Wij hebben dus reden, den laatsten voor zijne welvolvoerde taak te danken; schoon wij toch den kundigen man op enkele Duitschklinkende woorden, b.v. brokstuk, zelfs dan, wanneer het niet fragment, maar in het gemeen stuk, gedeelte beteekent, meenen te mogen opmerkzaam maken.
In eene achteraan gevoegde statistieke tabèl van Schotland in het jaar 1804, wordt de uitgebreidheid op 31,168 Engelsche mijlen, de volksmenigte op 1,800,000 zielen, de inkomsten op 2,772,000 p. st., het aantal vee op 998,214 stuks berekend.




Vijftig Gezangen, door Joannes Lublink, Den Jongen. Te Utrecht, bij F.D. Zimmerman, geb. Fortmeijer. 1813. In gr. 8vo. XII en 131 Bl. f 1-4-:

De achtingwaardige Grijsaard, wien wij in 1797 de uitgave van veertig Gezangen, meerendeels naar het Hoogduitsch vrij gevolgd, te danken hadden, verpligt ons thans door een' min kostbaren druk van dat werkje, vermeerderd met tien nieuwe liederen. Wij verheugen ons, dat deze fraaije bundel, waarin zich regt hartelijke, echt godsdienstige gezangen bevinden, door die schikking thans in meerdere handen zal komen. Daar deze verzameling niet nieuw is, behoeven wij ons oordeel, 't welk toch niet anders dan gunstig kan zijn, daarover in geene bijzonderheden mede te deelen. Dit alleen hadden wij wel ge-
{==599==} {>>pagina-aanduiding<<}
wenscht, dat de bestaande onevenredigheid tusschen de Morgen- en Avondzangen (de vroegere verzameling behelsde vier van de eerste en een' van de tweede) zou zijn weggenomen geworden; doch wij hebben slechts éénen nieuwen Avondzang, tegen drie Morgenzangen, onder de tien bijgevoegde gevonden; daar toch vele huisgezinnen uit den burgerstand, door hunne drukke ochtendbezigheden belet den huisselijken Godsdienst geregeld waar te nemen, in het stille avonduur daartoe beter gelegenheid vinden. Hoe welkom ons dus ook de hier geleverde Morgengezangen zijn, wij wenschten wel een bijna gelijk getal Avondliederen daarbij gevoegd te zien.
Tot een staaltje der tien nieuwe liederen, kiezen wij het XXXIste van den bundel, getiteld: Gods Voorzienigheid, het geen niet schijnt nagevolgd, maar eigen opstel te zijn.

Lof en dank zij U gezongen, 
Van elk redelijk gestacht! 
Lof en dank van aller tongen 
Zij uw grootheid toegebragt! 
U, oneindig Opperwezen, 
Eeuwig, eeuwig hoog geprezen, 
Bron van leven en bestaan! 
Bidden wij eerbiedig aan. 
 
Diep vereerd door hoogere orden 
In het zalig Hemelhof: 
Zou uw roem verheerlijkt worden 
Door den Aardworm in het stof? 
Neen, niet slechts in hooger kringen; 
In den mond der zuigelingen, 
Hebt ge, ô Oppermajesteit! 
U ook uwen lof bereid. 
 
ô Hoe strekt die nederbuiging, 
Vader, voor uw zondig kroost, 
Tot een streelende overtuiging 
Van uw liefde, hulp en troost! 
Nimmer heeft uw alvermogen 
Eenig schepsel 't niet onttogen, 
Dat gij niet, ondanks zijn druk, 
't Aanzijn gaaft tot waar geluk. 

{==600==} {>>pagina-aanduiding<<}

Zielverrukkende gedachten, 
Voor 't gevoelig vroom gemoed; 
Ons staat alle heil te wachten, 
Onze God is 't hoogste goed. 
Niet het minste blijft verborgen 
Van ons wenschen, van ons zorgen, 
Van ons lijden en verdriet, 
Vader! dat uw oog niet ziet. 
 
Gij ziet ieder denkbeeld rijzen, 
Groeijen in den Serafijn; 
Kent alle onderscheiden wijzen 
Van het mooglijke en het zijn. 
Uwe hand, die Hemelbollen 
In 't onmeetlijk ruim doet rollen, 
Teekent ook het kronklend pad 
Van het wormpje op 't kleinste blad. 
 
Wij, door eindige bepaling, 
Zien slechts deeltjes van een deel: 
Gij ziet eeuwig, zonder faling, 
't Zamenhangend groot geheel, 
Gij ziet tevens deugd met rampen 
Strijden, en beloond na 't kampen: 
Jozef even groot en schoon, 
In den kerker, op den troon. 
 
Leer ons de onwaardeerbre schatten 
Van uw' troost, in tegenspoed, 
Regt erkennen, regt bevatten, 
Als ons hoogste zielengoed. 
Dat we ons onverwrikt vertrouwen, 
Altoos, altoos mogen bouwen 
Op de liefde en 't wijs beleid, 
God, van uw Voorzienigheid! 

Of, in den 2den regel, het woord geslacht wel gepast zij, daar wij op zijn hoogst twee geslachten van redelijke wezens, menschen en engelen, kennen; of het voorlaatste vers van het derde couplet niet eenigzins hard, en de 3 en 4de regels van het vijfde couplet niet al te wijsgeerig zijn voor een godsdien-
{==601==} {>>pagina-aanduiding<<}
stig gezang, (men zie de Voorrede zelve van dit werkje) willen wij liefst aan het nader oordeel van den Dichter overlaten.




Karakterschets der voornaamste Helden van de Iliade; door Mr. G. Dorn Seiffen. Te Haarlem, bij A. Loosjes, Pz. 1812. In gr. 8vo. 122 Bl. f 1-4-:

Er is over homerus en zijne helden reeds veel, zeer veel geschreven. Ter bekendmaking van dezen Dichter voor zulken, die zijne taal niet verstaan, kennen wij niets beters, dan den Inhoud der Ilias, door wijlen den voortreffelijken jeronimo de bosch, en in 1786 bij teyler's tweede Genootschap bekroond; een werk, 't welk bijna in geen opzigt iets te wenschen overig laat. Ook de inleidingen van den Hoogleeraar siegenbeek en den Heer turr voor hunne dichterlijke en prozaïsche vertalingen uit de Iliade behelzen wetenswaardige zaken. Waartoe dan nu, afzonderlijk, deze Karakterschets der Homerische Helden in het licht gegeven? Geen Voorberigt geeft ons hiervan eenige opheldering. Voor deskundigen, die homerus in de grondtaal lezen kunnen, behelst dit Stukje niets nieuws, en ongeleerden, die het niet kunnen, zullen hun verlangen, om den grooten Dichter te leeren kennen, daarin ook niet bevredigd vinden. Wij gelooven dus, dat de Heer dorn seiffen voor de reeds gevorderde schooljeugd geschreven hebbe, die, in de hoogere klassen tot het lezen van homerus gevorderd, eenige voorafgaande kennis dient te maken met de helden, die haar nu dagelijks onderhouden zullen; en als zoodanig is dit boekje vrij doelmatig. Ook zijn sommige karakters wel getroffen, doch de meeste portretten zijn gevleid. Met opzet, zoo 't schijnt, om het opkomend geslacht geene zucht tot wreedheid in te boezemen, zijn vele woeste trekken der Grieksche helden hier onderdrukt. Het goede is doorgaans fraai in het licht gesteld, doch op verre na zoo niet het kwade. En daarom is ons ook het karakter van den onvergelijkelijken hektor in dezeschetsen het beste bevallen. De tegenoverstelling met achilles, die door chiron in de
wildernissen en holen van den Haemus (den Pelion wil de Schrijver zekerlijk zeggen) is opgevoed, met den menschelijken held, in den schoot

{==602==} {>>pagina-aanduiding<<}
van een talrijk huisgezin tot zachtere deugden gevormd, (bl. 80) is waarlijk fraai. Dan de trotsche agamemnon is veel te schoon voorgesteld. Dat hij omtrent achilles eindelijk in de schuld valt, en hem het meisje, eerst zoo onbillijk ontroofd, nu wil teruggeven, is waarlijk geene deugd, maar verlegenheid voor hektor's wapenen. Slechts tweemaal verschijnt hij met glans in de Iliade, in het 10de Boek door zijne zorgvuldigheid voor de belangen der Grieken, en in het 11de door zijnen moed; elders zien wij hem naauwelijks medevechten, en hij wordt door diomedes stellig van gebrek aan moed beticht. (Il. IX. v. 39.) Daarentegen kan hij menelaus vermanen, om geenen Trojaan, zelfs geen kind in moeders buik, te sparen. (Il. VI. v. 55.) Bij het karakter van menelaus schrijft de Heer dorn seiffen helena's ontrouw aan de eenvoudige en eentoonige levenswijze der Spartanen toe. Hij is hier eene eeuw of twee drie met zijne gedachten vooruit; want lykurgus eerst vormde de Spartanen tot die eenvoudige zeden. Menelaus zou gewis voor de zwarte soep hartelijk bedankt hebben. (Men zie slechts het vierde Boek der Odyssée.) De doorslepene ulysses komt er ook best af. Hij wordt, als Held niet alleen der Ilias, maar ook der Odyssée, bijna als een Ideaal ter navolging voorgesteld, en geen woord van zijne doortrapte valschheid, zijne gedurige leugentaal, zelfs tot zijne beste vrienden, noch van den moord van dolon, tegen zijn gegeven woord, (Il. X.) gerept. Het deed ons meesmuilen, toen wij den Heer dorn seiffen het koddig tooneel
van het afrossen van thersites (Il. II.) met de grootste deftigheid en ernsthaftigheid, in den vorm eener Apologie voor ulysses, zagen verhalen. Maar wie twijfelt, of de leelijke thersites wel een pak slagen verdiend had! Waarom den armen ajax, daarentegen, alle andere deugden, behalve moed, ontzegd worden, begrijpen wij niet. Bij gelegenheid van het tweegevecht met hektor (B. VII) toonde hij zich ten minste edel en godsdienstig. Gevoel van eigene waarde belet hem het smeeken in de tent van achilles. (B. IX.) Hij is, als een waar krijgsman, altijd kort van stof. - Paris wordt, als inwoner van het reeds te weelderige Troje, over zijne verwijfdheid verontschuldigd, hetgeen wij goedkeuren. Doch wanneer de Schrijver zegt, (bl. 92.) dat wij hem wel verachten, doch niet op hem verbitterd

{==603==} {>>pagina-aanduiding<<}
zijn kunnen, zoo komt het ons voor, dat verachting verreweg het ergste is, wat men iemand betoonen kan, en haar voorwerp niet eens der verbittering waardig keurt; hetgeen dus voor paris alles behalve vleijend is. Voorts vinden wij de karakters der Trojanen, die nader aan onze zeden komen, hier met meer waarheids vermeld, dan die der Grieken; doch missen in dezelve noode den Vriend der Goden, aeneas, en vooral den beschaafden, eerlievenden, bijna ridderlijken Held sarpedon (Il. XII. v. 310-328. XVI. v. 490-501.) en den goeden glaukus, bij wien gastregt zoo ver boven eigenbaat weegt. (Il. VI. v. 232-236.)
Niemand zal wel begrijpen, dat deze aanmerkingen op homerus zelven toepasselijk zijn, dan in zoo verre men dien Zanger der Natuur in een verkeerd daglicht plaatst, wanneer men hem zijne Helden als bijna volmaakte menschen zonder grove feilen doet schilderen. Zijne Godenzonen moesten geene Heiligen, maar halve Barbaren zijn, of hij had ons een onwaarschijnlijk Ideaal voorgesteld, in plaats van zijne treffende waarheid.




De Fransche Spraakkunst in oefening gebragt, of Opstellen ter vertalinge, over alle de regelen der Fransche Taal, door A. van Waasdijk. Te Rotterdam, bij W. Locke. 1812. In 12mo. 276 Bl. f 1-:-:

Onder de tallooze geschriften ter beoefening der Fransche taal bekleedt gelukkiglijk het alhier aangekondigde geene onbelangrijke plaats. Voor elken leerling toch blijft het aanleeren dier taal volgens hare regelen een onontbeerlijk vereisch, en hoe eenvoudiger zulks geschiedt, met den aanvang van het gemakkelijke en de trapswijze opklimming tot het moeijelijke, des te meer voordeels zal hij van zulk een onderwijs genieten. Maar nu zijn alle voorbeelden niet even geschikt, en er worden in den onderwijzer vrij vele kundigheden gevorderd, om zijne opstellen tot dit einde doelmatig in te rigten. Bij mangel daarvan, is elke bijdrage verdienstelijk, en de alhier medegedeelde opstellen treffen hun doel. Zij doorloopen, in eene zeer gepaste orde, van de eerste beginselen af tot op de meest zamengestelde wijze toe, alle de rededeelen en regelen der Fransche taal. Zij

{==604==} {>>pagina-aanduiding<<}
zijn onderscheiden in Oefeningen, bestemd om bij mondelinge onderrigting, na voorafgaande verklaring van den regel, vervaardigd te worden, en in Proeven, die meer nadenken en eigene bewerking van den leerling vorderen. Derzelver inhoud is eenvoudig, gemakkelijk en behagelijk. Zij verdienen uit dezen hoofde alle aanbeveling.




Nouveau Syllabaire Français, ou Nouvelle Méthode pour apprendre à lire le Français, par G.N. Landré. Amsterdam, chez J. van der Hey. 1813. In 12mo. 106 pag. f :-8-:

Ook dit Fransche A B C boek, verordend om het lezen der Fransche taal gemakkelijk te maken, beveelt zich allerwegen door zijne treffelijke inrigting. Het zij de onderwijzer de gewone manier van spellen volgt, of ook aan het leeren lezen zonder spellen de voorkeur geeft; in beide gevallen voldoet dit boeksken aan zijn oogmerk. Klinkers, medeklinkers en dubbele klinkers, en lettergrepen van verschillenden aard, worden alhier zeer zorgvuldig met de noodige afscheidingen opgegeven, de letters en derzelver klanken met elkander vergeleken, en de uitspraak dermate gerigt en eenvoudig aangewezen, dat zij niet wel falen kan. Daar bovenal, waar het gebruik enkele letters in de uitspraak doet gelden, of wel ongebezigd laat, zijn de onderrigtingen uitnemende. Eindelijk voldingt eene naauwkeurige toepassing van alle de voorgaande regelen het gebruik van dit werkje, door eene reeks van korte zinspreuken, waarin het verschil der klanken van allerlei soort op de eenvoudigste wijze wordt gestaafd, zoodanig dat het goed lezen der Fransche taal, volgens deze aanwijzing, op eene gemakkelijke wijze te verkrijgen is. Dank hebbe de ervarene Schrijver voor dezen zijnen spraakkundigen arbeid!


{==605==} {>>pagina-aanduiding<<}

Beoordeeling.

Nieuwe Verhandelingen van het Genootschap tot verdediging van den Christelijken Godsdienst tegen deszelfs hedendaagsche Bestrijderen. Voor 1811. IIde Deel.

(Tweede Verslag.)

Wij hebben geene zwarigheid gemaakt, ook de Verhandeling van den Eerw. van der willigen, de eerste in dit boekdeel, voortreffelijk te noemen. Er wordt wel geen nieuw licht over de opgegevene stof door verspreid; maar de Schrijver bragt al 't gene, dat, met de meeste waarschijnlijkheid, van dit duister onderwerp gezegd kan worden, met schrander oordeel, in goede orde, beknoptelijk bijeen. Het onderwerp der tweede Verhandelinge, tot hiertoe minder opzettelijk behandeld, gaf den Eerw. w.a. van hengel gelegenheid, om meer nieuwe oogpunten aan te vatten, en zich van zijne uitgebreide kundigheden te bedienen, om over deszelfs geheelen omvang het noodige licht te verspreiden. Van eenige omslagtigheid is de geleerde man wel niet vrij te pleiten; maar dit gebrek wordt door zeer vele voortreffelijke aanmerkingen over de diep doorgedachte stof, ook dezulke, die men er minder zou verwacht hebben, rijkelijk vergoed. Zie hier den korten inhoud en 't beloop van dit uitnemend stuk, hetgeen den nieuwen bundel van Verhandelingen van het Haagsche Godgeleerde Genootschap tot eer verstrekt:
Vooraf gaat eene letterkundige opgave der verschillende gevoelens, die daarin overeenkomen, dat de Doop en het Avondmaal niet voor altijddurende plegtigheden van het Christendom te houden zijn. Het daartegen ingerigt Betoog, dat de Doop en het Avondmaal, naar het oogmerk der instelling van Jezus, door alle tijden dezer wereld moeten voortduren, wordt verdeeld in vier Hoofddeelen.

{==606==} {>>pagina-aanduiding<<}

In het eerste deel wordt getoond, dat Jezus, bij zijn onderwijs op aarde, den Doop en het Avondmaal, als godsdienstige plegtigheden voor alle tijden dezer wereld, heeft voorgeschreven. Voor den Doop beroept zich de Schrijver inzonderheid op Matth. XXVIII:19. De echtheid der plaats en van het geheele Evangelie van Mattheus, op goede gronden, verdedigd hebbende, bewijst hij, zoo uit deze, als uit de daarmede overeenstemmende plaats van Marcus, H. XVI:15, 16, onweêrsprekelijk, dat daarin een bevel vervat is voor alle tijden. Op soortgelijke gronden wordt de voortduring des Avondmaals uit de verhalen der Evangelisten en van Paulus, die ook onbetwistbaar echt zijn, voldingend bewezen. Dat dezelve eene instelling voor alle volgende tijden behelzen, wordt deels staande gehouden, omdat zij eene bijzondere, na het houden van den paaschmaaltijd ingestelde, en daarvan geheel verschillende plegtigheid voor oogen stellen, deels ook om het uitdrukkelijk bevel, dat de Zaligmaker daaromtrent, niet voor het tegenwoordige, maar voor het toekomende, ook voor volgende eeuwen gaf, terwijl het paaschfeest met alle de Mozaïsche plegtigheden weldra zou ophouden. Over het stilzwijgen van Johannes en Lucas omtrent den Doop, en dat van den eerstgenoemden ook omtrent het Avondmaal, en over de genoegzaamheid en volle geloofwaardigheid van de berigten der overigen, worden zeer gepaste aanmerkingen bijgevoegd.
In het tweede deel komen de aanbevelingen van beide plegtigheden door de Apostelen te berde. Ten aanzien van den Doop; men vindt dien meer dan eens door Petrus, als eene algemeene en volstrekt noodige plegtigheid, om tot het Christendom over te komen, uitdrukkelijk gevorderd, en eveneens door Ananias, met blijkbare goedkeuring van Paulus, aanbevolen. Daarbij komen, in de Brieven van Petrus en Paulus, vele zijdelingsche aanbevelingen, door aanwijzing van de groote nuttigheid, welke in het vieren dezer plegtigheid gelegen is. De tegenbedenkingen, uit eenige gezegden van Johannes den Dooper, uit 1 Cor. I:13-17.

{==607==} {>>pagina-aanduiding<<}
en Hebr. VI:2, worden met de bondigste redenen uit den weg geruimd. De nuttigheid der Avondmaalsviering wordt door Paulus, 1 Cor. X:16, 17, 21, in diervoege beredeneerd, dat de Apostel die niet anders, dan als eene duurzame plegtigheid, kan beschouwd hebben. Hij beveelt ze elders, in dien zelfden Brief, H. XI:20-22, 26-34, opzettelijk en regelregt aan, als eene goddelijke instelling, aan welke alle Christenen gehouden zijn, en die tot 's Heilands wederkomste godsdienstig moet gevierd worden. Zeer gepast en belangrijk is de oplossing van alle bedenkingen, die men tegen deze alleen ware uitlegging van des Apostels meening zou kunnen inbrengen.
In het derde deel wordt aangetoond, dat de beschouwing van onderscheidene plegtige gebruiken, van de Kerkelijke Geschiedenis, en van de uitgestrektheid des Christendoms, ons in de erkentenis van Doop en Avondmaal, als zoodanige plegtigheden, bevestigt. Hier wordt eerst gewag gemaakt van de oudtijds bij Grieken en Romeinen ingevoerde maaltijden in de tempels der Goden, van velerlei wasschingen en reinigingen, die men bij dezelve met den Godsdienst vereenigde. Alle deze plegtigheden moesten, naar het plan van derzelver instellers, bestendig voortduren; en het is daarom, volgens den Eerw. van hengel, geenszins te vermoeden, dat Jezus, tegen den geest van zijnen tijd, instellingen zou verordend hebben, die slechts voor een korten tijd moesten in acht genomen worden. Ons komt echter de hier op volgende vergelijking van de Besnijdenis en het Pascha met de instellingen van Jezus veel meer afdoende voor. Deze plegtigheden behoorden tot den Mozaïschen Godsdienst, en waren, ten tijde van Jezus, nog in algemeen gebruik. Hij zelf was er gewoon aan geworden, en kende te wel de behoefte van zinnelijke plegtigheden voor het geheele menschdom, om niet iets dergelijks te verordenen voor volgende tijden. Paulus telt de Besnijdenis en het Pascha onder die kinderlijke plegtigheden, welke geene wezenlijke waarde hadden, en slechts voor een tijd moesten duren; terwijl hij integendeel Doop en Avondmaal, als blij-
{==608==} {>>pagina-aanduiding<<}
vende instellingen van den nieuw ingevoerden, meer geestelijken Godsdienst, aanbeveelt. Geheel anders drukken zich Jezus en de Apostelen uit over het vasten, het zalven van zieken, de voetwassching en andere gebruiken, die zij min of meer aangeprezen of toegestaan, of ook wel zelve in acht genomen hebben. Uit de Kerkelijke Geschiedenis blijkt zonneklaar, dat de Christenen, van de vroegste tijden af, Doop en Avondmaal voor wezenlijke plegtigheden des Christendoms, die
bestendig moeten waargenomen worden, aangezien, en in hooge waarde gehouden hebben. Eerst worden de onderscheidene getuigenissen, die hiervoor in de schriften des Nieuwen Verbonds zelve voorhanden zijn, bijgebragt, het bewijs, 't welk er in ligt, met welwikkend oordeel ontwikkeld, en eene en andere tegenbedenking, door sommigen in 't midden gebragt, op goede gronden uit den weg geruimd; daarna uit de Kerkelijke Geschiedenissen der vroegste tijden aangetoond, dat deze plegtigheden, in de drie eerste eeuwen, door de geheele Kerk, zoo wel door de zoogenoemde ketters of scheurmakers, als door de regtzinnigen, eenstemmig, als Goddelijke en tot het Christendom behoorende instellingen, zijn waargenomen. Aan alle deze bewijzen wordt nog meer kracht bijgezet uit de ontegenzeggelijke leer van Jezus en de Apostelen nopens de bestendige voortduring van den geheelen Christelijken Godsdienst, waarmede deze afdeeling wordt besloten.
In het vierde en laatste deel wordt de hooge waarde van deze instellingen, tegen de geringachting derzelven door sommigen in onzen tijd, voortreffelijk gehandhaafd. Eerst wordt zoo wel de voortreffelijkheid als de eenvoudigheid van beide plegtigheden in het licht gesteld, en aangetoond, dat deze eerwaardige instellingen, waarbij geene godsdienstige gebruiken van andere volken kunnen in vergelijking komen, overal en ten allen tijde kunnen gevierd worden, en den reinen en geestelijken Godsdienst van Jezus volkomen waardig zijn; vervolgens met allezins aannemelijke redenen beweerd, dat niet alleen de telkens herhaalde Avondmaalsviering geheelenal berekend was naar de behoefte der

{==609==} {>>pagina-aanduiding<<}
eerste Christenen, maar ook de Waterdoop de vestiging en instandhouding van een bijzonder Genootschap, waartoe zij uitsluitend behoorden, grootelijks heeft bevorderd, en dat beide plegtigheden, als verzoeningsmiddelen tusschen volken en volken, allergeschiktst waren, om eene enkele Christen-gemeente, uit allerlei volken en uit allerlei menschen zamengesteld, te vormen; en eindelijk nog veel goeds en schoons gezegd, over de wijduitgestrekte nuttigheid en heilzaamheid van de godsdienstige waarneming dezer belangrijke instellingen door alle tijden.






Leerrede ter nagedachtenis van den wel-eerw. en zeer gel. Heer J.H. Nieuwold, laatst Predikant bij de Hervormde Gemeente van Warga, Warstiens en Wartena, en Lid van de Commissie van Onderwijs in het Departement Vriesland, uitgesproken te Warga, den 12 Julij 1812, door T. Radsma, Predikant te Hempens en Teerns. Te Leeuwarden, bij J.W. Brouwer. 1812. In gr. 8vo. 36 Bl. f :-8-:

Wij maken bij dezen onzen Lezer bekend met eene Leerrede, die en door haar onderwerp en door de wijze van deszelfs behandeling zijne aandacht verdient. Zij spreekt van den overleden nieuwold, in geheel Vriesland bekend als een man van schrander vernuft, levendig gevoel, oorspronkelijken geest, velerlei kunde, onvermoeide werkzaamheid, en zonderlinge verdienste omtrent het Schoolwezen. Die man wordt in dezelve, naar aanleiding van Pred. IX:10, juist en leerzaam geteekend, door eene fiksche hand, wier trekken alomme getuigen van het gezond oordeel en den goeden smaak, die haar bestierden. Om deze onze uitspraak te staven, zullen wij eerst eene korte schets, en daarna eenige bijzonderheden uit deze Leerrede aan onzen Lezer mededeelen.
Dezelve bestaat uit drie hoofddeelen: eene ontwikkeling

{==610==} {>>pagina-aanduiding<<}
van den inhoud van den tekst, - eene aanwending van dien inhoud tot het hoofdoogmerk van den spreker, - en toepasselijke aanspraken. De tekst spreekt van alles, wat onze hand te doen vindt. De bepaling, bij dat alles gevoegd, toont genoegzaam, dat de Prediker alle noodelooze, nuttelooze, schadelijke en zondige bedrijven uitsluit. Deze vindt onze hand niet, maar zoekt ze. Wat wij vinden, heeft een ander voor ons daar neêrgelegd. Daartoe is ieder bevoegd, aan wien wij ondergeschikt zijn; maar bovenal de Opperheer van hemel en aarde. Die geeft, door zijn albestuur, aan een iegelijk zijne taak, zijnen werkkring, zijne gaven.
De tekst vermaant, dat te doen met alle onze magt. Niet slechts verrigten, maar vooral met inspanning van alle daartoe verleende vermogens. Daar echter alle werkzaamheden van ons beroep niet even gewigtig, en wij tot die alle niet even bekwaam zijn, zoo moeten wij derzelver meerdere of mindere belangrijkheid, en onze meerdere of mindere geschiktheid daartoe, bij de opvolging van deze vermaning, wel degelijk in aanmerking nemen. De woorden, met alle magt, sluiten vier bijzonderheden in zich. Zij geven te kennen, dat wij datgene, wat onze hand te doen vindt, volbrengen moeten met ernst en ijver, met den regten lust en bedoeling, met vast geduld, en met de noodige opoffering.
Die vermaning dringt de Prediker aan met deze drangreden: want er is geen werk, enz. Zij bevat twee alles afdoende waarheden. De eerste is, dat met den dood eens ieders aardsche werkkring wordt gesloten. Werk, verzinning, wetenschap duidt ons aardsch beroep aan, met alwat daartoe behoort. Niet de vrucht daarvan wordt door den dood vernietigd, maar de waarneming zelve wordt opgeheven. Wat daarvan niet volbragt is, blijft eeuwig onvolvoerd. - De tweede waarheid is, dat dit lot een iegelijken mensch te wachten staat. Salomo spreekt van het graf, als eene plaats, waar wij, zonder uitzondering, henen gaan. Geene woorden, waar daden spreken! De tegenwoordige

{==611==} {>>pagina-aanduiding<<}
gelegenheid is een nieuw bewijs; en zoo komt de Redenaar tot zijn tweede deel.
Met menschelijk gebrek, maar toch met uitstekende trouwe, volgde nieuwold de vermaning van Salomo op. In meer dan ééne betrekking maakte hij zich verdienstelijk. De Landbouw is hem menige aanleiding tot verbetering schuldig; inzonderheid vond het planten der Cichorei in hem een' der eerste bevorderaars hier te lande. De gewijde Zangkunst betreurt in hem eenen eerwaardigen beminnaar, kundigen beoefenaar, en te vroeg gestorven verbeteraar. Schoon in de schoolsche Godgeleerdheid niet weinig bedreven, viel echter de wijsgeerig zedelijke en zakelijk-Bijbelsche inzonderheid in zijnen smaak. Met den tijd dacht en werkte hij zelfs in zijnen ouderdom behoedzaam voort. De groote gangen van God na te sporen, was zijne geliefkoosde bezigheid. Van hier dat hij gaarne ruime teksten, daartoe geschikt, behandelde; en dan kon hij soms met een paar woorden de kracht van 't geheel zoo levendig doen voelen, dat men daarbij in tranen van bewondering en aanbidding wegzonk. Bovenal was hij beroemd in het vak van opvoedend Onderwijs. Zijn hart gloeide van kinderliefde. Gaarne speelde hij met hen, maar steeds met een nuttig doel. Hij zocht de oefening van 't verstand en vorming van 't hart zonder dwang te bewerken, en trachtte die reeds met letter- en taal-leer te verbinden. Vooral was het zijn toeleg, om op de aanschouwing en het gevoel te werken, en door voorbeeld en aanleiding eigen inzien en ervaring te bevorderen. Niet eerst in de school, maar reeds in de wieg, op vaders knie en moeders schoot, wilde hij de vorming van het kind begonnen hebben. Zijne kinderboekjes geven daartoe menigen nuttigen wenk, en deze zijne beginsels bestierden hem ook steeds in de verbetering der scholen. - Ziet daar zijn edel doel! Dat vond zijne hand te doen, en dat deed hij met alle magt. Groote moeijelijkheden en opofferingen heeft hij zich daarvoor, uit ware menschenliefde, gaarne getroost.
De aanspraken, waarmede de Leerrede besloten wordt,

{==612==} {>>pagina-aanduiding<<}
zijn gerigt aan de Bloedverwanten en bijzondere Vrienden van den Overledenen, aan de aanwezige Predikanten, aan den Kerkeraad, aan de aanwezige Schoolmeesters, aan de Kinderen, aan de Gemeente, en aan de gansche Vergadering. En nu, om niet te lang te zijn, uit die aanspraken nog een enkele trek.
‘Op u, lieve Jeugd, moet ik met medelijden neerzien. Wat is u al niet ontrukt! Meer dan een Leeraar en Vriend. Ten Vader was hij u. Hoe na lag uw belang hem aan het hart! Hoe veel had hij voor u over! Hoe ijverig werkte hij dag en nacht om uwentwil! ô, Kinderen! gij kunt uwen Hemelschen Vader niet genoeg danken, dat gij zoodanigen Leeraar, Leidsman, Vriend en Opvoeder hebt mogen hebben. Maar nu hebt gij hem niet meer. Gij hebt hem naar het graf zien henen voeren. Hij komt niet weder in uwe huizen. Gij ziet hem niet weder in de school. En, waar zult gij eenen Vader nieuwold wedervinden? - Zijt evenwel getroost, gij kleinen! Gij hebt en behoudt in God eenen eeuwig levenden Vader, en in Jezus eenen volmaakten Kindervriend. En - uw nieuwold leeft ook, lieve kinders! al is zijn ligchaam afgelegd. Ja, hij leeft in eeuwige heerlijkheid! Laat hem ook maar leven in uwe dankbare harten. Vergeet hem nimmermeer. Houdt zijne boekjes in waarde door een getrouw gebruik, en helpt er voortaan kleine broedertjes en zustertjes mede in leeren. Hebt uwe Ouders en Meesters lief. Verblijdt hen, door u zoo met magt toe te leggen op alle kinderdeugd en kinderkennis. - Dat is het werk, dat uwe hand vindt om te doen.’
Bij dezen trek nog een anderen, dien wij in eene noot aantroffen. ‘Bij gelegenheid eener kindercatechizatie eens met hen naar gewoonte naar het klavier gaande, om te zingen, bespeurde hij onder hen eenige verwijdering en gebrek aan eerbied. Toen zeide hij niet: “Kinderen! gij moet eerbiediger zijn,” of iets dergelijks; maar: “Wanneer ik van den hoogen God spreek of zing,

{==613==} {>>pagina-aanduiding<<}
dan - neem ik den hoed af.” Hij deed zulks, en eene zigtbare algemeene aandoening van schaamte en eerbied was het treffend gevolg.’
Ziet daar ons verslag. Wij besluiten hetzelve met dankzegging aan den Hempenschen Leeraar voor deze schoone Leerrede, die en waardig gedenkteeken is voor eenen waardigen Man, en wenschen haar veel Lezers en eenen uitgebreiden zegen toe.




Lijkrede op Jezus; eene kerkelijke Redevoering van G.J. van Rijswijk, Lid van de Maatschappij der Wetenschappen te Haarlem, en Predikant bij de Doopsgezinden te Joure. Te Amsterdam, bij de Wed. G. Warnars en Zoon. 1813. In gr. 8vo. 32 Bl. f :-8-:

Wij hebben dit stukje met regt veel genoegen gelezen. Hoe zeer deszelfs inhoud op geene nieuwheid aanspraak kan maken, is echter de vorm belangwekkend, en houdt de aandacht bezig. Het beantwoordt volkomen aan den titel, en is in den letterlijken zin eene lijkrede op onzen Verlosser, waarin, op eenen zeer warmen en christelijken toon, zijne afkomst, lotgevallen, bedrijven, karakter, verhaald en geschetst worden. De Eerw. van rijswijk, om de fictie volkomen te maken, verbeeldt zich als te staan bij het kruis van den edelen Lijder, en daar tot zijne, hem omringende, gemeente deze lijkrede te houden. Een zeer rijk en treffend denkbeeld, voorwaar! Nergens ook heeft de Redenaar het eenmaal gekozen standpunt verlaten, zoo dat hij zelfs zijne narigten omtrent Jezus uit den mond zijner discipelen heeft ingewonnen. Eene andere vraag is het, of hij ook de verbeelding zijner toehoorders tot die hoogte hebbe kunnen stemmen? Recensent althans, die bij het uitspreken dezer redevoering op de Joure tegenwoordig was, twijfelt daar hartelijk aan. De stijl is duidelijk, hier en daar krachtig, en beveelt zich ook zeer aan door eene oordeel-
{==614==} {>>pagina-aanduiding<<}
kundige invlechting van toepasselijke bijbelplaatsen. Somtijds worden deze plaatsen, als in het voorbijgaan, opgehelderd. Zoo lezen wij op bl. 13. eene omschrijving van Philipp. II. ‘Hij, die in de gestaltenisse Gods was, heeft met zijne gelijkheid aan God niet als met een oorlogsbuit gepraald.’ Intusschen, hoezeer deze opvatting vrij algemeen is, moeten wij hier echter van zijn Eerw. verschillen. Het Grieksche woord beteekent letterlijk roof, iets dat gestolen is. Oorlogsbuit is σκύλον en niet ἁρπαγμον, zoo als er in het Grieksch staat. Maar dit in het voorbijgaan. - Hartelijk
wenschen wij, dat deze leerrede velen tot stichting zij, en dat het Doopsgezind kerkgenootschap, dat ware verdiensten zoo wél weet te waarderen, eenmaal de aandacht op eenen man vestige, die aan hetzelve tot eer verstrekt, en - zoo wij het zeggen mogen - op lange na niet is ter plaatse, waar hij behoort.

Ueber die Wahl zwischen Naturalismus, Atheïsmus und Christenthum. Von Daniel Alexander Eichhorn, Pastor zu Landringhausen. Hannover bei den Gebrüdern Hahn. 1812. 8vo. pp. 306.

Hetgeen, sedert een vierde van eene eeuw, met betrekking tot de letterkunde, in Duitschland plaats heeft, is misschien geheel eenig in de geschiedenis; dat, namelijk, onder eene natie van die uitgebreidheid, bij het gebruik der moedertale in allerlei geschriften, zoo algemeene zucht tot wetenschap en onderzoek plaats grijpt. Deze omstandigheid kan dan ook niet nalaten, hare eigenaardige gevolgen te hebben, door eene wending, voorkomen en geheele hoedanigheid aan de Duitsche litteratuur te geven, van elke andere, hetzij vroegere of latere, zeer onderscheiden. Het ambt van schrijver heeft daar niet, gelijk elders, eene groote overeenkomst met dat van den volksleeraar, die zijne medeburgeren, al is het dan ook somtijds op vrolijken

{==615==} {>>pagina-aanduiding<<}
toon, poogt te onderwijzen en te stichten. Ook is de groote drijfveer dezer bezigheid niet de eerzucht, het zij de dringender behoefte des bestaans reeds voldaan wierd, of deze slechts in een verder verschiet, als het gevolg der eere, worde opgemerkt, gelijk in Frankrijk, ten tijde van Lodewijk XIV, en Engeland wel dikwijls het geval mag zijn geweest. Of stellen we ook, dat, in laatstgenoemde rijk inzonderheid, de win- en eerzucht somtijds hand aan hand gingen, om den schrijver op zijne baan te geleiden, dan meenen wij toch te mogen beweren, dat zij hem altijd den weg opvoerden, welken hij voor dien der waarheid en wezenlijke voortreffelijkheid hield; te zeer overtuigd zijnde, zoo hij anders noodig had aan deze overtuiging te denken, van het rigtig oordeel en gevoel zijner lezers, om ooit roem of voordeel langs eenen anderen weg te zoeken. In het tegenwoordig Duitschland komt ons de zaak geheel anders voor. De schrijver is daar, - neen, niet ambachtsman, die slechts alles bij de sleur doet, en enkel zich toelegt om veel stuks af te werken, ten einde veel geld te verdienen. Wilde men hem onder deze klasse rangschikken, dan zou hij althans bij uitsluiting tot hen behooren, die voor mode en luxe werken, en, om dezelven te voldoen, aan niets zoo zeer als aan vernuft en vinding behoefte hebben. Doch liever vergelijken wij hem bij den koopman, den speculant, dengenen, in één woord, bij wien de hoofdzaak het lieve brood, en zoo mogelijk nog wat meer, is; bij wien, om tot deze hoofdzaak te komen, alle vlijt wordt in het werk gesteld; bij wien het somtijds inderdaad grondstelling is, zich enkel door goede waar aan te bevelen; maar bij wien doorgaans ook nog een aantal andere kunstjes, en in enkele gevallen de laatsten alleen, in aanmerking komen. Nieuwheid b.v. is hier een groot vereischte; ten einde regt nieuw te zijn, vreemdheid, en om regt vreemd te wezen, dolzinnigheid. En is dat nieuwe dan al spoedig weer oud, het vreemde gewoon, het
dolzinnige walgelijk geworden; wel nu, met des te meer graagte valt men ook

{==616==} {>>pagina-aanduiding<<}
daarna weer op het oude en betere, mits het maar een nieuw kleurtje ontvangen hebbe.
Deze en dergelijke aanmerkingen, dunkt ons, moet iedereen somtijds gemaakt hebben, die de Hoogduitsche letterkunde, van hare sterke en zwakke zijde, eenigzins kent, en gewoon is, over de oorzaken der dingen na te denken. Wat heeft deze akker, in het genoemde tijdperk, niet al vruchts geleverd! hoe veel goed koren, maar ook hoe veel kaf! hoe vele zwaar geladen aren, maar ook hoe veel welig tierend en niets voortbrengend stroo! hoe vele bonte, doch onbeduidende, ja schadelijke en doodelijke bloemen! Deze gedachten althans bekropen ons, op nieuw, na de lezing van het opgemelde werk. Men weet, hoe zeer het Deïsme, onder den schoonen naam van verlichting en den leelijken van Neölogie, sedert jaren in Duitschland is op den troon geweest. Het is bekend, hoe weinig openbaring en stellige godsdienstleer daar werd noodig geacht, ten einde van voorzienigheid, onsterfelijkheid en regtvaardig oordeel zeker te zijn; en hoe zeer, alwat bovendien mogt geloofd zijn, uit den boozen werd gehouden te wezen. De Duitsche theoloog, derhalve, zich nu aan de arendsvleugelen der philosophie geheel toevertrouwende, raakte eerst het gezond verstand, en daarna de rede, ja zichzelven geheel uit het oog, en zwierf eene poos lang in het oneindige rond, tot hij nu, zoo het schijnt, (althans een deel van den hoop,) als een gezengde Icarus, in het moeras der oude orthodoxie en mystiek weer begint neêr te ploffen.
Allen, intusschen, komen niet even hard en even ongelukkig neêr. De Heer eichhorn (het is de beroemde Göttingsche Hoogleeraar niet) schijnt zijne gezonde ledematen nog al tamelijk behouden te hebben. Doch, zonder dat wij weten, of hij door eigen dan wel door vreemde voorbeelden is wijs geworden, de man is zoo bang voor vliegen, (en het vroeger Neologisch stelsel ligt, schijnt het, zoo geheel onder den voet) dat er tusschen het stoffelijkste van alle meeningen, het platte Atheïsmus, en het blinde

{==617==} {>>pagina-aanduiding<<}
geloof aan de uitspraken van het Evangelie, bij hem geene keus overblijft.
Het spreekt nu wel van zelve, dat hij het laatste verkiest. Doch, zullen wij de waarheid zeggen, dan verklaren we, tot onze boven geopperde vooronderstelling van den koopmansgeest onder de Duitsche geleerden te moeten toevlugt nemen, om zijn gedrag, ten aanzien der uitgave van zulk een werk, maar eenigzins te kunnen verklaren. Ten eerste toch is meer dan twee derde van het boek aan eene soort van verdediging van het Atheïsmus gewijd; terwijl dan Christendom, Deïsmus, benevens inleiding en slot, zich met het overschietend één derde moeten te vrede houden; en ten andere schijnt ons aan het eerste oneindig meer tijd en vlijt besteed te zijn, schijnt ons dit deel voor vele lezers ook aanmerkelijk verleidelijker te wezen, dan dat ten voordeele van het Christendom. Nergens hebben wij eenige eigenlijke zwarigheid tegen het stelsel geopperd gezien, dat toch ten allen tijde als dwaas en onbestaanbaar is beschouwd; nergens ook komt eenige eigenlijke weêrlegging voor van de zwarigheden, welke de Atheïst tegen het Christelijk geloof oppert. Des godverzakers eigene erkentenis, dat het Christendom, als volksgeloof, veel beter dan zijne overtuiging is; ziedaar hetgene, waarop de schrijver zich hoofdzakelijk beroept; terwijl hij tevens in de inleiding eenige gronden van geruststelling heeft opgegeven, dat het volslagen ongeloof wel nooit algemeen zal worden.
Men zou zich, intusschen, bedriegen, met dit stuk in allen deele zoo slecht geschreven te achten, als het opgegevene wel moet doen denken. Juist daarin ligt het onbegrijpelijke, dat een man, die veelal zoo wél en klaar redeneert, die sommige stukken zoo scherpzinnig uit elkander zet, zoo veel blijk van kunde geeft, en zoo treffende toespelingen op tijden en omstandigheden weet te maken, zulk een boek in de wereld zendt; een boek, waarin, door weglating van het eene, door stoute vooronderstelling van het andere, en inzonderheid door onbelemmerde ophooping en vergrooting der tegenwerpingen, door onze kortzigtig-
{==618==} {>>pagina-aanduiding<<}
heid tegen het Christendom, gelijk tegen elke andere leer, geopperd, de gevaarlijkste, schoon ongegrondste, verdediging van het ergste ongeloof voorkomt; des te gevaarlijker, omdat dit ongeloof, onder den naam van rein Atheïsmus, wordt vrijgepleit van alle de rampzalige gevolgen, die men ten aanzien der praktikale godverzaking gaarne toegeeft. Even of het beschouwelijke hier niet zou geleiden tot het handelende; even of louter wijzen zouden gevaar loopen tot dit ongeloof te vervallen, en de mensch niet juist de Christelijke overtuiging behoefde, om geen praktikale godloochenaar, om geen dwaas te worden, die in zijn harte zegt: daar is geen God.
Dit een en ander zou ons bijna moeten nopen, om een bedekten vijand van het Christendom in dezen Prediker te vermoeden, zoo niet in het laatste gedeelte, daar, waar hij in eigen persoon spreekt, eene hartelijkheid en vastheid van geloof doorstraalde, die ons zulk een vermoeden verbiedt. Wie toch kan aan den ernst des mans twijfelen, wanneer hij, verklarende geen der gewone bewijzen voor Gods bestaan te kunnen laten gelden, niet alleen zijne hoop en verlangen naar zulk een geldig argument te kennen geeft, maar eenigermate ook zelf in dezen nood voorziet, en wel op eene wijze, die met onze eigen lang gekoesterde gedachten niet slechts strookt, maar die wij nu ook zien, dat reeds door geleerden geopperd is. Het bedoelde bewijs grondt zich op het bestaan der Christelijke kerk zelve, als eene inrigting om deugd en geluk te bevorderen; op de wonderen, die deze inrigting tot stand gebragt, de leer der waarheid, heiligheid en oordeel hebben gestaafd; hetwelk bewijs oplevert van het bestaan eener oppermagt over de natuur, welke alle de eigenschappen der Godheid bezit. Inderdaad, wij kunnen, zoo min als de Heer eichhorn, eenen cirkel in dit bewijs vinden. Het Christendom staat alzoo door zichzelven alleen, zonder de voorbereiding van den natuurlijken godsdienst te behoeven. En er is misschien van deze waarheid, voor het catechetisch onderwijs, een zeer gewenscht gebruik te maken.

{==619==} {>>pagina-aanduiding<<}

Wij sluiten dit verslag met de betuiging onzer blijdschap, dat het voor de Hollandsche lezende wereld nog nimmer behoefte was, de voordeelen van ongeloof en Christendom tegen elkander af te wegen; met den wensch, dat onze geletterden zich spiegelen aan de lotgevallen der Duitsche litteratuur, ten einde, niet zoo zeer bewaard te blijven voor zulke uitersten, als wel, zich gaarne te vrede te houden met de mindere aanmoediging, welke ons bepaald publiek het vernuft en der vindingrijkheid oplevert; en met de eindelijke verklaring, dat dit werk, hoe vreemd ook in zeker opzigt, toch te weinig nieuws en wezenlijks bevat, dan dat wij iemand deszelfs aankoop sterk zouden kunnen raden.

Verslag aan zijne Excell. den Minister van Binnenlandsche Zaken, Rijksgraaf, wegens de ingekomene Prijsverhandelingen over den Croup, door de Commissie, aan wie (welke) het onderzoek en de beoordeeling der gezegde Prijsverhandelingen was opgedragen. Uit het Fransch vertaald. Te Rotterdam, bij W. Locke. 1813. In gr. 8vo. 191 Bl. f 1-8-:

Schoon wij met verlangen de uitgave der belangrijke stukken te gemoet zien, waarvan ons hier een uitvoerig en beredeneerd verslag gegeven wordt, willen wij echter zoolang niet wachten, om onzen Lezeren den geest der verhandelingen, die den prijs behaald of eene eervolle melding verdiend hebben, mede te deelen, en hun den vruchtbaren uitslag dezer prijsvrage bekend te maken.
Het zal de meesten bekend zijn, dat de prijs tusschen twee mededingers, den Heer jurine van Geneve en albert van Bremen, verdeeld is, wier beide verhandelingen te zamen zulk een voliedig geheel uitmaken, dat er weinig meer te wenschen overig blijft. Beiden betreden in hun werk het veilig pad der ervaring met even groote op-
{==620==} {>>pagina-aanduiding<<}
lettendheid en oordeel, en toegerust met de noodige physiologische kennis, zonder welke de ondervinding aan het ziekbed eene grenzenlooze woestijn is, waarin spoor noch verkenningsteekenen te vinden zijn. Beiden komen overeen, ten opzigte van den aard, het beloop en de behandeling der kwale, ten minste in de hoofdzaken; en het verschil, 't welk tusschen hen plaats heeft, mag men gerust toeschrijven aan het verschillend klimaat, waaronder zij waargenomen hebben. Beiden hebben echter ook weêr afzonderlijke verdienste, zoo wel ten aanzien van de algemeene strekking, die er in hunne verhandeling heerscht, als ten aanzien van bijzondere stukken. De eerste doet geen stap, waarbij hij zijne zieken zou moeten verlaten; hij beweert niets, zonder er eene daadzaak voor bij te brengen; hij waagt zich zelden in het gebied der gissingen, en veroorlooft zich naauwelijks die algemeene besluiten, waartoe de ondervinding hem de bewijsstukken duidelijk aan de hand geeft. De laatste gaat even zeker aan de hand der ervaring; maar hij dringt dieper door, weet een gelukkiger gebruik te maken van hetgene zij hem oplevert, en geeft dus belangrijker en duidelijker resultaten. De eerste heeft de verdienste, dat hij de zitplaats der kwaal beter onderscheiden heeft, en het verschil doen kennen tusschen de Croup van het strottenhoofd en die der luchtpijp. De laatste heeft daarentegen het verschillend karakter opgemerkt en geschilderd, dat de gesteldheid des lijders aan de ziekte geeft: hij heeft de asthenische Croup van de
sthenische onderscheiden. Dit heeft natuurlijk invloed op de geneeswijze, die bij den laatsten vollediger is, en meer voor allerlei gevallen berekend; hoewel anders beiden hier, zoo wel als ten aanzien van den aard der ziekte, zeer naauw overeenkomen. Het letterkundig gedeelte is door den laatsten bijna geheel verwaarloosd, en zoo ook het scheikundig onderzoek van de stolbare stoffe, die in de Croup wordt uitgescheiden: zijne proeven op levende dieren, met oogmerk om eene gelijksoortige aandoening als de Croup te verwekken, zijn daarentegen met meer oordeel ondernomen en beter ge-
{==621==} {>>pagina-aanduiding<<}
slaagd. En op die wijze wegen beiden elkanders verdiensten op.
Er zijn drie verhandelingen niet bekroond, waarvan echter eene eervolle melding gemaakt is. De eerste, van den Heer vieusseux, te Geneve, is in denzelfden geest gesteld als die van den Heer jurine, doch niet met die naauwkeurigheid en volledigheid. De tweede, van den Heer caillau, te Bordeaux, munt vooral in het praktisch gedeelte uit, doch laat ook vele vragen van het programma onbeantwoord. De derde, van den Heer double, te Parijs, onderscheidt zich door eene zeer volledige letterkunde en synonymie van de Croup, hoewel in andere opzigten verre beneden de overigen.
Ziet daar in het kort het oordeel der Commissie, dat in het verslag zelve breeder wordt uiteengezet en gestaafd. Nimmer welligt is een letterkundige wedstrijd met grooter onpartijdigheid, voorzigtigheid en bondigheid beoordeeld geworden; dit vermeerdert de waarde der bekroonde verhandelingen, en doet derzelver uitgave met verlangen te gemoet zien, vooral daar uit de niet bekroonde, doch echter belangrijke, stukken het merkwaardigste door de drukpers zal gemeen gemaakt worden.




Jaarboeken van het Fransche Regt en de Fransche Regtsgeleerdheid voor de Hollandsche Departementen, door Mr. J.M. Kemper, Hoogleeraar in de Regtsgeleerdheid aan de Akademie te Leyden, enz. Isten Deels 2de en 3de Stuk. Te Amsterdam, bij J. van der Hey. 1812, 13. In gr. 8vo. f 3-6-:

Wij hebben van den aard en de inrigting van dit werk, bij de aankondiging van het eerste Stuk, een eenigzins uitvoerig verslag gegeven (*). Wij hebben toen het onze toe-
{==622==} {>>pagina-aanduiding<<}
gebragt ter aanmoediging dezer, inderdaad lofwaardige, onderneming van den verdienstelijken Schrijver, en mogen onze Lezers, die tot nog toe met deze Jaarboeken niet bekend zijn, derwaarts verwijzen. De Hoogleeraar gaat, in dit tweede en derde Stuk, volgens het gemaakte plan en op dezelfde wijze voort. Dezelfde lof, dien wij aan het eerste Stuk gegeven hebben, geldt dus ook hier; dezelfde aanprijzing herhalen wij met volle overtuiging. Maar ook dezelfde bedenkingen zijn op deze Stukken van toepassing, en zijn wij van derzelver gegrondheid, zoo mogelijk, nog sterker overreed geworden, ook door het gevoelen van anderen, die bij de lektuur van het Keizerlijk Decreet, van den 21 October 1811, houdende definitive omschrijving der Departementen, Arrondissementen, Kantons en Gemeenten van Holland, dat hier in zijn geheel geplaatst is en ruim vijf - en - veertig bladzijden beslaat, de schouders ophaalden. Het is waar, dit Decreet is belangrijk: maar is het dan van elders niet genoegzaam bekend, en heeft men niet overal den toegang tot het Bulletin der Wetten? De Heer kemper, die van andere meening is en daarin schijnt te volharden, vergunne ons evenwel, dat wij bij onze vorige bedenkingen nog eene enkele van geringer belang voegen, hierin bestaande, of hij niet zoude kunnen goedvinden, om, bij de opgave der uitspraken van het Hof van Cassatie, bij iedere uitspraak telkens te vermelden het werk, waaruit hij dezelve heeft overgenomen, met aanduiding van het deel, nommer en de bladzijde, en tevens van de andere Journalen, waar die uitspraak
mede te vinden is. Dit zoude, naar ons inzien, het werk vollediger maken; daar men dan de bronnen zelve gemakkelijker nagaan, en tevens de discussien, wier opgave in deze Jaarboeken niet behoort, konde raadplegen, hetwelk somtijds voor den Advocaat van het hoogste belang kan zijn. Overigens zoude het wenschelijk zijn, dat in de rubriek van Letterkunde van het Regt, bij de vermelding der uitgekomene werken, tevens derzelver prijzen wierden opgegeven, althans zoo dikwerf zulks doenlijk zij.





{==623==} {>>pagina-aanduiding<<}

Reize van Parijs naar Jeruzalem, door Griekenland, en terug door Egypte, Barbarijen en Spanje. Door F.A. de Chateaubriand. Uit het Fransch vertaald, door N.G. van Kampen. IIde en laatste Deel. Te Dordrecht, bij A. Blussé en Zoon. 1812. In gr. 8vo. 444 Bl. f 3-18-:

In ons berigt van het eerste deel hebben wij opening gegeven van den aanleg dezes werks, zoo als het inzonderheid uit de handen des heeren van kampen voortkomt. Des mans voorberigt, dat wij hier voor een goed deel willen overnemen, geeft daarvan verder rekenschap.
‘Bij dit tweede en laatste deel,’ zegt de verdienstelijke man, ‘der Nederduitsche uitgave van chateaubriand's reize heb ik den lezer slechts te verwittigen, dat ik daarin nog vrij meer besnoeijingen heb noodig geoordeeld, dan in het eerste. Het gebrek aan historische kritiek, en de toegevende ligtgeloovigheid van den schrijver, neemt toe, naar mate hij de heilige oorden nadert en bezoekt, waar de christelijke godsdienst het eerst verkondigd werd, en waarvan hij, met eene schroomvallige naauwgezetheid, schier alle mondelinge overleveringen opzamelt, die vijftien of zestien eeuwen vol bijgeloof konden uitvinden of voortplanten. Om hiermede het werk zonder noodzaak te bezwaren, kwam mij onverantwoordelijk voor. Om echter allen denkbeeld van willekeur te verwijderen, heb ik bij verre de meeste dier uitlatingen in eene noot daarvan rekenschap gedaan. Nu en dan heb ik ook wel eens een geschiedkundig feit, 't welk bij den schrijver blijkbaar verminkt was, hersteld. De bijlagen achter het derde deel der Fransche reize waren mede veel te omslagtig.’ -
De opschriften der hoofdstukken, en van het aanhangsel, mogen den lezer terstond eenigzins bepaalder doen zien, wat hij in dit boek te wachten hebbe. - Aankomst. Jafa. Reize van Jafa tot Jeruzalem. Reis naar Bethlehem en de

{==624==} {>>pagina-aanduiding<<}
doode zee. Verblijf te Jeruzalem. Het heilige graf. Weg der smarte. Omtrek der stad. Geschiedenis van Jeruzalem. Jeruzalem van binnen. Oudheden van Jeruzalem. Het klooster. Levenswijze te Jeruzalem. Mishandeling der Europische geestelijken. Tooneelen van Tasso's helden. Regeringsvorm te Jeruzalem. Algemeen overzigt. Reis door Egypte. Tunis, Karthago, en doortogt door Spanje. Memorie over Tunis.
Welk een belangrijke grond, dien hier de schrijver betreedt; dien hij met het warmste gevoel voor ongewijde, maar bovenal voor gewijde oudheid beschouwt, en, (eenige, door den vertaler veelal aangewezene, ligtgeloovigheid uitgezonderd) met even zoo vele juistheid als uitgebreide kennis der geschiedenis, voor elkeen in een treffend licht stelt! Het enkel plaatsbeschrijvende, uit den aard droog en moeijelijk om volkomen bevat en nagegaan te worden, moge den een of ander min behagen; niet ligt iemand zoo koel en onverschillig, die het grootste deel dezes boeks niet met gretigheid zal verslinden. De man van smaak, van kunde, van godsvrucht geleidt hem op de opgegevene tooneelen; hoe zou hij niet moeten opmerken, genieten, bewonderen en verbaasd staan? hoe zou hij niet, door eigen, gelijk door des mans, zoo heerlijk uitgedrukte, geestdrift, worden weggesleept! ja, al ware hij ook even zoo onverschillig omtrent alle oudheid, als ongeloovig en blind voor het heilige, nog gestreeld, nog verrukt worden door de treffende gewaarwordingen en de overschoone taal van chateaubriand, en waarom zouden wij er niet bijvoegen, van van kampen?
Aanmerkingen op het werk achten wij niet veel beter dan overtollig, na die van den kundigen vertaler zelv', en na de veranderingen, door hem in het oorspronkelijke gemaakt. De eersten, zoo wel als de laatsten, komen ons allezins doelmatig en gegrond voor; en willen wij inzonderheid de hulde geenszins onthouden, die hem, als geschiedkundige en als schrijver, zoo regtmatig toekomt.
Veel meer zouden wij wenschen den lezer met den rij-
{==625==} {>>pagina-aanduiding<<}
ken inhoud nog al nader bekend te maken, en hem den indruk, dien het werk steeds op ons blijft maken, de herinnering van al het gewigtige en treffende, - met afsnijding van het geringere, en den reiziger meer bijzonder aangaande of belang inboezemende, - de geschiedkundige overzigten, de redeneringen en vergelijkingen, de kunstbeschouwingen en warme uitboezemingen mede te deelen, waartoe de opgemelde namen van Jeruzalem, van Egypte, van Carthago, van Tasso, benevens de tegenwoordige en vroegere bewoners der bezochte streken, eenen chateaubriand aanleiding moeten geven. Doch, waar zouden wij beginnen, waar een einde vinden, gaven wij aan dit verlangen slechts eenigermate toe? Wij moeten ons, derhalve, met het gezegde in zoo verre te vrede houden, dat wij nu nog slechts een en ander staal voor ons laten spreken.
‘Dit zijn dan die streken, zoo befaamd door 's hemels zwaarsten vloek, als beroemd door zijn' dierbaarsten zegen. Deze vloed is de Jordaan; dit meer de doode zee. Haar water schijnt blinkend; maar de verwatene steden in haren schoot hebben hare vloeden vergiftigd. Geen levend wezen, dus wil men, tiert in hare eenzame kolken; nooit heeft een schip hare golven gekliefd; hare stranden zijn eenzaam; geen vogel bezoekt, geen boom overschaduwt, geen gras bedekt dezelve; haar water is van een stuitend bitter, en zoo zwaar, dat de hevigste winden het naauwelijks kunnen beroeren.
Bij eene reize in Judea wordt men eerst door eene lastige verveling bevangen; maar wanneer men nu van eenzaamheid tot eenzaamheid doortrekt, wanneer de ruimte zich in hare verhevene ledigheid voor u uitbreidt, dan verdwijnt allengs gindsche gewaarwording, en maakt plaats voor een' geheimen schrik, die echter, wel verre van de ziel ter neêr te slaan, den moed verheft, en de hoogere geestvermogens prikkelt. De zeldzaamste vertooningen getuigen hier allerwegen van een land van wonderen. Daar ontwikkelt zich de geheele, trotsche poëzij, met alle de

{==626==} {>>pagina-aanduiding<<}
forsche beelden der schrifture. God zelf heeft op deze boorden gesproken; de uitgedroogde stroomen, de gespletene rotsen, de geopende grafspelonken getuigen voor de waarheid der wonderen; nog schijnt de woestijn verschrikt en verstomd voor het schelden der stemme Jehova's.’
‘Wij daalden den bergrug af, om den nacht aan de boorden der doode zee door te brengen, en vervolgens naar de Jordaan op te gaan. Bij het intreden in het dal, school onze kleine troep digter bijeen; onze Bethlehemiten gingen met geladen geweer, en zeer omzigtiglijk, vooruit. Hier toch waren wij op de hoogte, waar de Arabische woestijnier, die zout aan het meer komt halen, den reiziger onverbiddelijken oorlog aandoet. De zeden van den Beduïn beginnen door zijnen naauweren omgang met Turken en Europeanen slechter te worden. Zij hebben thans hunne vrouwen en dochters veil, en vermoorden den reiziger, dien zij eertijds slechts plunderden.’
‘Van den olijfberg, aan de overzijde van het dal Josaphat gezien, vertoont Jeruzalem een hellend vlak, 't welk van het westen naar het oosten afdaalt. Een muur met schietgaten, versterkt door torens en een ouderwetsch kasteel, omsluit de stad, met uitzondering van een gedeelte van den berg Sion, dien hij te voren omvatte.
Westwaarts en in het midden, omstreeks den Calvarien-berg, staan de huizen nog al vrij digt bijeen; maar oostwaarts, langs de vallei der beke Kedron, zijn ledige plekken, onder andere de wijde omtrek der moskee, die op de ruïnen des tempels gebouwd is, en de bijna verlaten grond, waar het kasteel Antonia en het tweede paleis van Herodes verrezen.’
‘De huizen van Jeruzalem zijn lompe vierkante gestichten, zeer laag, zonder schoorsteen en venster; zij hebben platte of koepeldaken, en gelijken naar kelders of grafsteden. Alles zou op het oog van gelijke hoogte zijn, indien de kerktoren, de minarets der moskeen, de toppen van eenige cipressen, en de nopalbosschen, niet ter afwisseling dienden. Op het gezigt dier steenen huizen, te midden van een stee-
{==627==} {>>pagina-aanduiding<<}
nen landschap, meent men een kerkhof midden in eene woestijn te zien.
Treedt gij de stad binnen, uw oog vindt geene verpoozing voor dien treurigen aanblik. Gij dwaalt door naauwe, ongeplaveide, hobbelige straten; uw voet wordt door rollende keijen gewond, os uw gezigt door wolken stofs beneveld. De duisternis van dezen doolhof wordt vermeerderd door de gewoonte, dwars over straat heen zeildoeken te spannen, en door de verwelfde, zeer onzindelijke, bazars, wier armzalige winkels slechts ellende vertoonen, of ook somtijds gesloten zijn, uit vrees voor den doortogt van een' kadi (regter). Ledig zijn de straten, ledig de poorten der stad; slechts nu en dan sluipt een landman in de schaduw voorbij, en verbergt de vrucht van zijn' arbeid onder zijne kleederen, uit vreeze van door een' soldaat te worden uitgeplunderd; in een' afgelegenen hoek slagt een Arabisch vleeschhouwer een beest, 't welk aan een' half vernielden muur hangt. Aan den woesten blik, aan de naakte, bebloede armen van dien man zoudt gij hem eerder voor moordenaar van zijn' evenmensch, dan voor slagter van een lam aanzien. Het éénige geluid, dat men hoort, is het galopperende paard der woestijne, bereden door den Janitsaar, die van een moordtogt terugkomt, of op een rooftogt uitgaat.
Te midden dezer ongemeene akeligheid doet zich nog merkwaardiger verschijning op: twee soorten van afgezonderde maatschappijen, die in haren godsdienst kracht vinden, zoo vele jammeren en zoo hooge mate van verdrukking te tarten. Daar wonen christen - geestelijken, die door niets te bewegen zijn, het graf van den Zaligmaker der wereld ter prooije te laten. Geene plundering, geene mishandeling, geene bedreiging des doods is daartoe in staat. Dag en nacht weergalmen hunne liederen rondom het heilige graf. Des morgens door een Turkschen bevelhebber uitgeschud zijnde, ziet de avond hen reeds weder aan den voet van Golgotha in den gebede vereenigd. Hun gelaat is altijd opgeruimd; op hunnen mond zweeft de glimlach der

{==628==} {>>pagina-aanduiding<<}
zielerust. Met vreugde ontvangen zij den vreemdeling; en hun weerloos klooster is de schuilplaats van zeer vele ongelukkigen.
Wend thans uw oog met mij naar een ander schouwspel; zie, tusschen den berg Sion en den tempel, die andere kleine, van de overige bewoners geheel afgezonderde, natie. Ter prooije aan ieders bespotting, gaat zij met gebukten hoofde daarheen. Zonder ééne klagt te slaken, duldt zij alle knevelarijen, zonder om regt te vragen; laat zich ongestraft, schier zonder zuchten, den rug met slagen teisteren, en biedt zonder morren haar hoofd aan het zwaard des verdrukkers. Wanneer eenig lid dier verworpene maatschappij den geest geeft, gaat zijn makker hem des nachts ter sluik in het dal van Josaphat, in de schaduw van Salomo's tempel, begraven. Waag u tot in de walgelijke woningen van dit armoedige volk; gij zult het zijne kinderen daar in een geheimzinnig boek zien onderwijzen, en deze kinderen zullen aan de hunnen eenmaal hetzelfde doen. Onloochenbare trekken doen in dit volk zijne voorzaten van voor vijfduizend jaren herkennen. Zeventien malen heeft het de verwoesting van Jeruzalem bijgewoond, en kan nog door niets worden afgeschrikt, den blik naar Sion te wenden. - Men moet de Joden te Jeruzalem, men moet die wettige heeren des lands tot slaven en vreemdelingen vernederd zien, hoe zij, te midden van alle verdrukkingen, den grooten koning wachten, die hen verlossen zal. Het kruis, boven hunne hoofden geplant, de tempel, waarvan geen steen is op den anderen gebleven, kunnen hunne jammerlijke verblinding niet heelen. - Kan zelfs de wijsgeer zich wel van verwondering onthouden, wanneer hij hier oud en nieuw Jeruzalem door eene kleine ruimte gescheiden ziet; het eerste, geërgerd door het gezigt van het graf des verrezenen Heilands; het tweede, bemoedigd door het aanschouwen der éénige tombe, die aan het einde der eeuwen niets zal hebben weder te geven.’
‘Wij vertrokken des avonds van Alexandrië, en kwamen in den nacht aan de baai (boyaz) van Rosette, die

{==629==} {>>pagina-aanduiding<<}
wij zonder verder toeval overstaken. Bij zonneöpgang waren wij aan de invaart der rivier, waar wij regts aan land gingen. De Nijl was in volle schoonheid, en stroomde langs de pas door hem bevruchte oevers; hij werd omzoomd met groene rijstvelden, hier en daar met alleenstaande palmboomen beplant, die ons zuilen en galerijen vertoonden. Wij gingen weder scheep, en kwamen weldra te Rosette. Toen had ik voor de eerste maal het gezigt over dat prachtige Delta, 't welk slechts gebrek heeft aan eene vrije regering en aan een gelukkig volk. Maar zonder onafhankelijkheid is geen gewest schoon; de helderste hemel wordt ons hatelijk, zoodra men op aarde zijne ketenen gevoelt. Slechts eenige herinneringen aan den roem mijns vaderlands vond ik dezer heerlijke plaatse waardig; ik zag er het overschot eener pas ontlokene beschaving.’ (Men ziet nog in Egypte verscheidene fabrijken, op last des keizers aangelegd.)
‘Ik beken, dat mijne eerste aandoening, op het gezigt der piramiden, bewondering was. De wijsgeerte moge zuchten of glimlagchen op het denkbeeld, dat het grootste gedenkstuk, door menschen-handen gewrocht, een graf is; maar waarom zouden wij in de piramide van Cheops slechts een hoop steenen en doodsbeenderen zien? Neen! het denkbeeld zijner nietigheid boezemde den mensch de stichting van dat reuzen-werk niet in; 't was een voorgevoel zijner onsterfelijkheid, 't welk hem daarmede bezielde. Dit grafgesticht is niet de grenspaal, die de afsluiting eener kortstondige loopbaan voor eeuwig kenschetst, maar de grenspaal, die den ingang van een eindeloos leven aanduidt; het is eene onvernielbare poort, op de grenzen der eeuwigheid gebouwd.
Alle deze lieden, (de Egyptenaren) zegt Diodorus, beschouwen het leven als een zeer korten tijd en dus van weinig aanbelang, maar de langdurige gedachtenis der deugd als iets zeer gewigtigs; daarom noemen zij de huizen der levenden herbergen, die men slechts doortrekt; maar de graven der dooden, waaruit geene terugkeering is, noe-
{==630==} {>>pagina-aanduiding<<}
men zij eeuwige woningen. Dus zijn zij, als 't ware, onverschillig geweest omtrent het bouwen hunner paleizen, maar hebben de uiterste pogingen gedaan om zich graven te stichten.’ (Diod. L.I. c. 51.)
‘Men zou thans wel aan alle gestichten een natuurlijk nut willen geven, en men bedenkt niet, dat er voor de natiën een veel gewigtiger zedelijk nut bestaat, waarop alle wetgevingen der oudheid gerigt waren. Of leert ons misschien eene graftombe niets? En zoo ja, is het dan een koning te verdenken, [is dit goed Hollandsch?] dat hij die leering wilde vereeuwigen? Ook maken grootsche gestichten een wezenlijk gedeelte van den roem eener maatschappij uit. Ten zij men wilde stellen, dat het voor eene natie onverschillig is, of zij al of niet eenen naam in de geschiedenis achterlate, kan men deze gestichten niet wraken, die de gedachtenis van een volk, verre over deszelfs bestaan heen, uitbreiden, en het, als 't ware, tijdgenoot maken van geslachten, die zijne verlatene velden bewonen. Is het dan beter, dat die gestichten schouwburgen, dan dat zij grafsteden waren? Alles is toch een graf, ten opzigte van een uitgestorven volk. Na 's menschen overlijden zijn de gedenkstukken, die zijn leven kenmerkten, nog nietiger dan dezulken, die den stempel des doods dragen; zijn mausoleum dient ten minste nog voor zijne asch; maar behoudt zijn paleis nog wel het minste overschot zijner vermaken?’
Stukken van meerdere uitgebreidheid duldt onze ruimte niet; die, tot den tegenwoordigen christelijken eerdienst in het ehilige land betrekkelijk, zouden velen onzer lezers ligt minder belang inboezemen, of, van wege de zeer katholieke denkwijze van den schrijver, zelfs min behagen; en over het geheel kunnen wij te weinig bijbrengen, om de geheele, veelzijdige waarde van het werk te doen kennen. Liefst verschaffe dan hij, die zulks nog niet gedaan heeft, zich het vermaak eener eigene lectuur.





{==631==} {>>pagina-aanduiding<<}

Henrici Waardenburg, Harlemensis Gymnasii Rectoris, Opuscula Oratoria, Poëtica, Critica. Harlemi apud A. Loosjes, P.F. 1812. XXII et 313 pagg. 8vo. f 2-18-:

Wij ontvangen hier een' bundel Mengelwerken van den laatstöverledenen verdienstelijken Rector der Latijnsche Scholen te Haarlem. Ook dit is eene waardige bijdrage tot den roem, dien onze Natie nog boven de meeste, zoo niet alle anderen in Europa bezit, van in gebonden' en ongebonden' stijl bevallig en zuiver Latijn te schrijven. De titel reeds duidt den drieledigen inhoud aan. De oratorische werken bestaan in drie Programmata of Prolusiones, door den Schrijver, volgens de gewoonte der Duitsche Hoogeschole, als Hoogleeraar te Lingen, reeds vroeger uitgegeven, en loopende over de stof der Elegie, over de opkomst en lotgevallen der Lingensche hoogere School, en den gewigtigen invloed van de zeden der Vorsten op die van den geheelen Staat, en dus op het verderf of welvaren van het Algemeen. Hierbij komt nog de inauguréle Redevoering des Schrijvers, in 1802 te Haarlem gehouden, en te voren nimmer uitgegeven, ten betooge dat de naauwkeurige beoefening der oude Grieksche en Romeinsche Schrijvers voor den toekomenden Staatsman allernuttigst is. In alle deze stukken hebben wij blijken van oordeel en belezenheid gevonden; schoon de stelling des Schrijvers in de eerste, ‘dat de elegische voetmaat door de Ouden eigenlijk en oorspronkelijk alleen voor klaag- en dus ook voor aandoenlijke minnedichten bestemd zij,’ nog al vrij betwistbaar is; gelijk de Heer waardenburg, in een Postscriptum, ook twee gevoelens aanhaalt, strijdig met het zijne; dat van den beroemden heyne, die de elegische voetmaat oudtijds voor alle onderwerpen gebezigd, en met name voor korte
zedespreuken geschikt oordeelt, en van eenen ongenoemden

{==632==} {>>pagina-aanduiding<<}
in wieland's Attisch Museum, die dit metrum in het oudste tijdvak voor krijgsliederen, vervolgens na mimnermus voor minnezangen, en eindelijk in navolging van simonides voor lijkklagten geschikt oordeelt. Onder verbetering zou ons het gevoelen van heyne meest aunnemelijk voorkomen, daar toch de grijze Oudheid, die wij hier bepaaldelijk moeten raadplegen, zoo wel krijgsliederen (gelijk tyrtaeus en callinus) en zedespreuken, (zoo als solon, theognis, phocylides, de Schrijver der Aurea Carmina enz.) als treurzangen, in de elegische voetmaat heeft; daar de bijzondere geschiktheid van dit metrum voor de laatste soort ons althans niet blijkt; (immers men kent de schier ongeloofelijke werking der krijgshaftige elegiaca van tyrtaeus, en voor korte zedespreuken is de ronding van een' hexameter en pentameter ongemeen geschikt;) daar bovendien de enkele voorbeelden van archilochus en euripides ons ten bewijze te zwak schijnen.
De Redevoering over den invloed der Vorsten is schoon, en wijst met veel nadruk op de kracht van het voorbeeld. Eéne bekende, maar door de voordragt nieuw gewordene aanmerking kunnen wij ons niet onthouden hier af te schrijven. Si quis forte amor luxuriae inter tenuioris ordinis homines oriatur, is facile opprimitur, neque in eo versatur splendore, ut multorum oculos animosque capiat, ac de honestate deducat. Ut enim flumen relabi non solet, sic luxus ab inferioribus civium classibus ad superiores non adscendit, sed ab his, velut a fonte, exortus ad illas praecipitato cursu defluit. Hoe eigenaardig en waar is dit beeld!
De laatste, niet uitgegevene Redevoering is de uitgebreidste van allen. Veel nieuws kon daarin niet voorkomen, daar het onderwerp reeds zoo dikwerf behandeld is; nogtans zijn de gronden voor den genen, die zich tot het Bestuur zoekt te vormen, om de beide oude talen grondig te leeren kennen, zeer wel verzameld en uiteengezet. Vooral beviel het ons, dat daarin gedrukt wordt op de

{==633==} {>>pagina-aanduiding<<}
ontwijfelbare, maar weinig behartigde waarheid, dat het aanleeren der oude talen den gemakkelijksten weg baant, om ook vele nieuwere in korten tijd te leeren. Zou het niet mogelijk zijn, dat, juist omdat die beide klassische talen onder ons altijd zoo zeer gebloeid hebben, onze Natie ook, boven zoo vele andere van Europa, in vaardigheid uitmunt om hedendaagsche spraken te leeren? Dit is echter niet dan eene gissing, waarover de Lezer beslisse. - Eene hartelijke aanspraak aan de vaderlandsche jeugd besluit het wetenschappelijk deel dezer Redevoering.
De Dichtstukken zijn: Aan den Baron reinhard van lijnden, bij het verlies van zijn' dertienjarigen Zoon ayzo boelens; - op den Bazelschen Vrede van 1795 tusschen Frankrijk en Pruissen; - Wensch naar Vrede, (1799); - Aan frederik willem III, Koning van Pruissen, voor het toezenden der Starrekundige Tafelen van bode aan zijne Hooge en Illustre Scholen, (1800); - Aan zijne Vrienden, ter gelegenheid der Vredes-Preliminairen van 1801; (dit laatste Gedicht is door den Schrijver, in Nederduitsche Poëzij vertaald, hier achter geplaatst); - Aan een schoon Meisje; - In het Album van a. de vries; en - Op het overlijden van j. de bosch. Zoo ons bestek het gedoogde, zouden wij gaarne het laatste stuk overnemen, 't welk, benevens de twee voorgaande Puntdichten, (volgens des Schrijvers betuiging in de Voorrede) tot de onuitgegevene stukken behoort. (De vorige Verzen echter, hoewel reeds vroeger gedrukt, waren maar aan weinigen uitgedeeld.) Om den kenner nogtans een staaltje der krachtige, vaak schilderachtige manier des Dichters te geven, kiezen wij een gedeelte uit zijn Desiderium Pacis.

Hei mihi! naturae vestigia quaerimus almae, 
Saeva animi sensus abstulit ira pios. 
Alter in alterius caedem furialibus armis 
Irruit, et fratris vulnere frater ovat. 
Vastantur ferro flammisque voracibus urbes, 
Nec parcit placidis impia taeda casis. 

{==634==} {>>pagina-aanduiding<<}

Vasta situ squalent deformiaque ossibus arva, 
Debita muneribus arva, Lyaee, tuis, 
Atque tuis, fecunda Ceres: fugit horrida rura 
Vobiscum blandae pacis amica Pales. 
 
Palmitibus laeti colles ad gaudia natis! 
Et Tritoniaco termite laeta juga! 
Messijs odore croci, junctisque rosaria myrtis! 
(Si fas, Elysiis contulerim illa rosis;) 
Pomiferae valles, plus quam Phthiotica Tempe! 
Tot bona Germani quondam Italique soli! 
Heu! ubi vester honos! ubi copia suavis odorum! 
Pro vobis Horror tristia regna tenet. 
Quaeque Diis sedes modo risit, amoribus apta, 
Coelicolis, illâ Pallor et Ira sedent. 
Flumina quâ lactis, quâque ibant flumina mellis, 
Conspicias atros sanguinis ire lacus. 

Het kritische gedeelte, ook vroeger stukswijze uitgegeven, heeft ook eenige vermeerdering ontvangen. Den geest zijner kritiek ontwikkelt de Schrijver in een' brief aan zijn' Zoon, die zoo veel als tot inleiding voor dit werk dient, en men ziet daaruit, dat hij zich die taak alles behalve gemakkelijk heeft voorgesteld, en in een' waren Oordeelkundige, volgens de echte Hollandsche studeerwijze, een' schat van kundigheden vordert. Propertius, als zijn lievelingsschrijver, heeft het meeste aandeel aan deze kritische noten, en wordt dus ook in dien brief over hem het wijdloopigst gehandeld; waarbij wij echter op eene plaats gestuit zijn, alwaar de Schrijver zich, schijnbaar althans, tegenspreekt, noemende, p. XII, propertius moeijelijk in 't verklaren, uit hoofde zijner Grieksche spreekwijzen, stoute figuren, en al te weelderige ophooping van voorbeelden en vergelijkingen, en op p. XVII. verwonderlijk eenvoudig, krachtig en vol majesteit. Hoe met die weelderigheid eenvoudigheid gepaard ga, vatten wij niet. - Voorts behelst dit gedeelte Noten op de Homerische Hymnen, op cicero, virgilius en tibullus.

{==635==} {>>pagina-aanduiding<<}

Een stootende drukfout op bl. 20, (Noot 31) heeft epulari voor ejulari. De Redevoering over de Elegie heeft I. De argumento Elegiae, doch geen No. II. om daaraan te beäntwoorden.




Hugo van 't Woud; in vier Zangen, door J. Immerzeel, Junior. Met Platen. Te Rotterdam, bij den Autheur. 1813. In gr. 8vo. Buiten het voorwerk, 121 bl. f 3-12-:

Het Hollandsch publiek is dit dichtwerk aan de Hermann und Dorothea van göthe verschuldigd. Het oogmerk van den Heer immerzeel was eerst, om van het Duitsche stuk eene vertaling te vervaardigen; doch hij liet dit voornemen al spoedig weder varen, omdat hij inzag, dat eene matelooze vertaling een goed gedeelte der schoonheden van göthe zou hebben doen verloren gaan, en hij zich niet durfde vleijen in zijne dichtmaat beter te zullen slagen, dan zij, die het vóór hem beproefd hebben. Hij zag dan van zijn voornemen af, en beproefde, om in de bij ons meer gemeenzame alexandrijnen een verdicht verhaal zamen te stellen, oorspronkelijk, maar in den trant der Herman en Dorothea, en eenigzins, schoon minder, in den smaak der Louise van voss.
De Recensent is een bewonderaar van beide deze Duitsche meesterstukken, en hij juicht den Heer immerzeel toe, dat hij in dien lieven, bevalligen en natuurlijken trant iets oorspronkelijks voor de Hollanders geleverd heeft. Ook een groot gedeelte beoefenaars en beminnaars der Hollandsche poëzij, wier smaak en hart, ook zonder het wonderbare, zonder ingewikkelde verwarring en zonder kunstige en onverwachte ontknooping, door waarheid, eenvoudige verhalen en natuurlijke schilderingen gestreeld en geroerd worden, zullen onzen Dichter voor dit bevallig lettergeschenk dankbaar zijn.
De Heer immerzeel erkent zelf de groote meerderheid van göthe boven hem, en het schijnt ons daarom niet voegzaam, eene vergelijking van beider arbeid aan te slaan. Met de Louise van voss heeft dit stuk, in ons oog, zoo weinig overeenkomst, dat het daarmede niet kan vergeleken worden. Schoon wij dezen Hugo van 't Woud ver beneden de gemelde voort-
{==636==} {>>pagina-aanduiding<<}
brengselen van göthe en voss stellen, heeft het stuk van onzen Dichter, nogtans, zoo veel schoons en voortreffelijks, dat wij er met volle ruimte een gunstig oordeel over mogen vellen. In vier zangen bezingt de Dichter de lotgevallen van eenen jongen landman, den eenigen zoon van eene brave weduw. De eerste zang is toegewijd aan het huwelijk van Hugo met Elsje, de eenige dochter van twee achtenswaardige landlieden. De aanhef is fraai. Hugo is met wagen en paarden naar de stad. Het wordt avond. De landlieden keeren van hunnen arbeid terug, doch Hugo wordt te vergeefs van zijne bezorgde moeder verwacht. Hare ongerustheid klimt telkens. Zij strompelt naar den weg, om uit te zien. Eindelijk genaakt de zoon, en ligt weldra in de armen zijner moeder.

Weldra is 't wagenspan ter staldeure ingeleid, 
Weldra de ruif voorzien, weldra het stroo gespreid, 

[Dit voorzien van de ruif, dit spreiden van het stroo zijn, op zichzelve, kleinigheden; doch dergelijke kleinigheden doen bij deze soort van poëzij eene uitmuntende werking. Wij hadden wel gewenscht, dat de Dichter er meer partij van getrokken had, en hier b.v. omtrent het voederen en verzorgen van Hugo's paarden wat meer in bijzonderheden gekomen was.]

En Hugo even ras aan d'avonddisch gezeten. 
De schotel lacht hem toe, maar Hugo kan niet eten. 

Liefde en eetlust treft men zelden bij elkander. Hugo is doodelijk getroffen. Hij ontdekt zijner moeder zijne liefde voor Elsje. De goede vrouw stemt in het huwelijk. De gesteldheid van de teedere moeder en van de beide gelieven, die elkander hartelijk beminnen en reeds van toekomend genot en zaligheid droomen, wordt beschreven. Dit genot van de verbeelding wordt in eenige gespierde regels verdedigd, en het dwaze van het zorgen voor de toekomst aangetoond. De invallende zondag geeft den Dichter stof tot eene fraaije partij. Elsje rijdt met hare ouders naar de kerk:

Het jak van oostersch cits; het hemelsblaauwe lint, 
Dat aan den breeden hoed ten spel vliegt van den wind: 

{==637==} {>>pagina-aanduiding<<}

't Satijnen voorschoot, breed bezoomd met fijne kanten; 
Het gouden halssieraad, bezet met diamanten; 
De nette sabbatspracht van Elsje spreidt haar schoon 
Van aangezigt en leest nog treffender ten toon. 
Zoo zit zij, stemmig, naast haar moeder op den wagen, 
En houdt haar peinzend oog op 't kerkboek neêrgeslagen; 
Maar min denkt ze aan de kerk en 't heilig bijbelwoord, 
Dan aan haar' Hugo, enz. 

Bij het uitgaan van de kerk rijdt Hugo, op den voorslag van Peters, Elsje's vader, mede naar Lommerlust, - en nu vraagt Hugo het meisje ten huwelijk. Het voorstel wordt in beraad genomen - het antwoord zal in de naastvolgende week gegeven worden. De dag, daartoe bepaald, breekt eindelijk aan. De beschrijving van den morgen is schoon. Hugo rijdt met zijne moeder naar Lommerlust. De toestand van den jongeling, de reis en de ontmoeting worden geschilderd. Zeer beviel ons de aanspraak van vader Peters, waarin deze aan Hugo het hooge gewigt van den echt voorstelt.

't Geldt hier (zegt hij onder andere) geen zomertogt van weinig vlugtige uren; 
De reis, die ge onderneemt, kan lange jaren duren. 
De weg loopt dikwerf over scherpen heuvelsteen, 
Door voetverschroeijend zand en kreupelbosschen heen. 
Niet altijd schijnt de zon in zielverkwikkend weder; 
De storm steekt somtijds op, de hagel klettert neder, 
En nogtans moet men voort! Verveling sluipt dan ligt 
Den wrev'len boezem in, behoudt er 't evenwigt, 
En dooft den lust er uit, en doet den moed verstikken: - 
Spreek, Hugo! zoudt ge ook in die nijpende oogenblikken, 
Het oog ten hemel, en uw gade in d'arm gekneld, 
't Verzengend zonnevuur, 't verdoovend stormgeweld, 
Het kwetsend kreupelhout en 't haaglend ijs braveren? 
Of ligtlijk wenschen op uw stappen weêr te keeren? - 

Hugo antwoordt met edele waardigheid. De verloving heeft plaats, en, terwijl nu de gelieven gelukkig zijn, raadplegen de ouders over de huwelijksgift en de bruiloft. De volgende regels komen ons zeer gelukkig voor:

{==638==} {>>pagina-aanduiding<<}


Groot kan de gift niet zijn; men heest van wederzijden 
Het zijne al noodig; men beleeft thans schrale tijden; 
En akker, huis en hof en vee zijn zwaar belast: 
Men houdt van beiden kant het zijn' zorgvuldig vast: 
Want zal ook iemand vóór 't naar bed gaan zich ontkleeden! 
Het heugt hen immers nog, hoe ook hunne oud'ren deden! 
Het viel er ook niet breed, toen 't op een trouwen ging: 
Men weet nog op een haar, wat uitzet elk ontving. 
En ook de jonge lui! 't zijn kloeke, sterke knapen; 
Zij moeten 't leven niet verbeuslen en verslapen. enz. 

De vrouw van Peters komt voor als eene bezige huismoeder, die zeer woordenrijk is. Doch dit weten wij slechts, omdat de Dichter het zegt. Zij zelve spreekt en handelt niet genoeg. Anders wordt in de Louise de vrouw van den predikant voorgesteld. De trouwdag wordt nu vermeld en de gasten worden beschreven. Wij missen er den predikant van het dorp. Van dezen had de Dichter toch uitmuntend partij kunnen trekken. Ook de beschrijving van het bruiloftsmaal en van de onderscheidene geregten voldeed ons zeer. Met de vermelding van eenen langen echtzang, dien de dorpsnotaris voorleest, van het vrolijk gezang, den dans en het te bed leiden van het jeugdige paar, eindigt de eerste, zeer schoone zang, die meer dan het overige van dit dichtstuk met den aard dezer soort van poëzij overeenkomt.
In het begin van den tweeden zang wordt het echtheil der gehuwden geschilderd. Weinig beviel ons de uitweiding over Clorinde. Bij ons althans heeft dezelve een goed deel der aangename stemming, waarin wij door het geluk van Hugo en Elsje gebragt waren, weggenomen; terwijl ook de Dichter hier niet zeer vloeijend is, en wij eenige prozaische regels hebben aangetroffen. Vervolgens wisselen weder de aangenaamste tooneelen elkander af. De bevalling der lieve vrouw, die haren echtgenoot eenen gezonden en frisschen knaap schenkt, het gevoel der minnende ouders, hunne dankbaarheid en teedere bezorgdheid, zijn met warme hartelijkheid bezongen. Wij hebben hier vele bij uitstek fraaije regels aangetroffen. Het geluk der echtelingen gaat onafgebroken voort. Zij zijn voorspoedig, en hun vermogen groeit telkens aan. Twee jongens en een meisje zijn de vruchten van hunnen echt.

{==639==} {>>pagina-aanduiding<<}


Voorspoedig baart de vrouw, voorspoedig groeit haar kroost: 
Geen koontje wordt gekust, waar niet een roosje op bloost; 
Geen armpje wordt gestreeld, dat niet in mollig zwellen 
Het moederlijke schoon of 's vaders kracht laat spellen; 
Geen trekje biedt zich aan; waar 't ouderlijke beeld 
Zich niet uit raden laat, of duidlijk reeds in speelt. 

Het zilveren bruiloftsfeest van vader Peters en zijne gade ver schaft den Dichter eene fraaije uitweiding, waarin ons het meest heeft bevallen de, inderdaad zeer aardig gevonden en keurig beschreven, verrassing in het slot van dezen zang.
Tot dus ver dreef het huwelijkshulkje door een gewenscht koeltje en gestadigen vóór den wind op eene effene zee voor spoediglijk voort. De aanhef van den derden zang:

Het mulle zand ontglipt in 't duin aan 's wandlaars voeten: 
Zoo vlot de voorspoed ook, dien we op ons pad ontmoeten; 
Fortuin, hoe hoog zij vlieg', zweeft steeds op wassen wiek, 
En blijft, als zee en maan, bestendig wisselziek; 

doet ons den naderenden storm vreezen, en inderdaad vertoont de Dichter ook nu zijnen held in rampen en tegenspoeden. Het eerste tooneel, dat ons toeft, is het ziek- en sterfbed van vrouw van 't Woud, de brave en teederlijk beminde moeder van Hugo. Dit onheil wordt met treffende kleuren gemaald, en de toon des verhaals levert het ondubbelzinnigst bewijs op van het eigen gevoel des Dichters. De volgende regels, ter gelegenheid van de vermelding der plegtige lijkstaatsie den Dichter uit het hart gevloeid, troffen ons bijzonder:

ô Schoone eenvoudigheid der landelijke zeden! 
Gij treft het harte meer dan weidsche plegtigheden, 
Waarmeê men de uitvaart van aanzienelijken viert. 
Geen breede lofspraak, door een' dichter opgesierd, 
Komt hier als kunstgewrocht om eigen lofspraak bedelen; 
Men spreekt door tranen slechts bij 't graf van waarlijk edelen, 
Van eedlen, niet door rang, maar door regtschapenheid! 
Hier wordt de deugd geroemd, maar nooit de rang gevleid. 
Hier mag de loftrompet niet voor den stervling klinken, 
Die, waar men grootheid zoekt, slechts star of lint laat blinken, 

{==640==} {>>pagina-aanduiding<<}

Alsof die ijdle praal, bij 't alvermengend graf, 
Den dooden aanspraak op verbeurden eerbied gaf! 
Slechts wie in 't leven zich door braafheid deed beminnen, 
Kan na zijn' dood hier eer, en roem, en lofspraak winnen; 
En zoo men dien geen graf van beeldrijk marmer sticht, 
Er is veel schooner tombe in 't hart hem opgerigt; 
Slechts dáár, in 't hart alleen, wordt de echte roem geboren; 
Uit andren grond geteeld, kan hij slechts vlugtig gloren, 
En dort en daalt reeds als 't metalen standbeeld rijst, 
Dat, met gelauwerd hoofd, op schijnverdiensten wijst. 

Naauwelijks zijn Hugo en zijne gade van de droefheid over het verlies hunner moeder eenigzins bekomen, of een nieuwe rampspoed barst op hen los. Het is eene overstrooming, die den Dichter gelegenheid geeft, om de akeligste tooneelen te schilderen, en om de liefde, den moed, de standvastigheid, het vertrouwen en een aantal edele deugden van Hugo en anderen op het schitterendst te doen uitblinken. Wij mogen hier de kunst van den Heer immerzeel in onderscheidene heerlijke verzen bewonderen. Desniettemin komt het ons voor, dat deze geduchte ramp, zoo als zij hier geschetst wordt, met de episoden of verhalen, waartoe dezelve aanleiding geeft, met te veel uitgebreidheid is behandeld, en aan het geheel een eenigzins wanstaltig voorkomen geeft. De beide eerste zangen rollen zoo zacht en effen voort, en de geheele derde zang ademt niets dan rampen. Al hetgeen nu volgt, is aan die verschrikkelijke overstrooming toegewijd: zoodat men bijna twijfelen zoude, of het geheel niet eerder strekt, om de ijsselijkheden van eenen geduchten watersnood, dan wel om het karakter en de lotgevallen van Hugo van 't Woud te schetsen. Wij merken deze onevenredigheid als een gebrek in het dichtstuk aan, dat zekerlijk door de voortreffelijke schilderingen en schoone verzen, die men hier aantreft, minder in het oog valt. Hoewel ons bestek niet gedoogt, den Dichter verder op den voet te volgen, zullen wij echter eenige stoute en krachtige schilderingen, die den echten Dichter kenschetsen, voor onze Lezers afschrijven:

't Zwart verschiet 
Gaat zwanger van verderf. De kille stroomgod ziet 

{==641==} {>>pagina-aanduiding<<}

Zijn' boezem overstelpt en schier tot smorens drukken 
Door flarden sneeuw en ijs, die van 't gebergt' zich rukken 
En onderling zich voorwaarts stuwen in haar vlugt, 
En tuimlen in den stroom met donderend gerucht, 
En, op haar beurt gestuwd door andre ijsbergklompen, 
In 't borlend water naar de diepe bedding plompen, 
En opwaarts worstlen in het nederschietend nat, 
Dat wegstuift, uitklotst en zijne oevers overspat, 
En, zelf bestookt, alom de velden komt bestoken: 
Zoo schiet de leeuw ook, in een bergkloof neêrgedoken, 
Door honger aangeprest, zijn hol wanhopig uit, 
En slagt het weerloos vee, daar 't vreedzaam weidt in 't kruid (*). 
De dijken beven op hun grondvest. Duizend handen 
Ontrooven zand en klei aan de omgelegen landen, 
En torschen, kruijen ze ter steile dijken op, 
Opdat hun hooger kruin het zwellend water stopp'. 
 
Het ijs wordt rots; het kruit zich torenhoog opeen, 
En breekt, van storm gezweept, door dam en landschut? heen. 
Neêrtuimlend van de hoogte, ontbindt door eigen zwaarte 
Zich over 't schokkend land het schrikbaar ijsgevaarte, 
En stuift, in stof en klomp, daar henen ver in 't rond, 
Scheert hutten? van den weg, scheurt bosschen uit den grond, 
Mengt in den dwarrelvloed den ploeger met zijn ossen, 
Den herder met zijn kudde en fokkers met hun rossen, 
En brult en dondert met afgrijsselijk geluid 
Verwoesting, schrik en dood op stad en dorpen uit. 

En verder:

Zij slapen! - maar 't verderf snelt, als een nachtverrader, 
Op vleugels van den storm hun legerstede nader; 
Reeds ligt de wal doorboord, de schutsmuur van hun oord! 
En de ijsvloed stormt, en stort, en schuimt door de oopning voort, 
En overstroomt het veld, rameit op wand en muren, 
En sleept de schatten meê van stal en voorraadschuren; 

{==642==} {>>pagina-aanduiding<<}

En ach, zij slapen, van hun noodlot onbewust! 
Rampzalig oogenblik! afgrijsselijke rust! 
Nog éénen polsslag, ligt, en allen zijn verloren! 
Reeds komt het moordend ijs door deur en venster boren! 
Reeds klotst het water rond door 't veege slaapvertrek, 
En zwalpt de randen langs van 't wollen legerdek! enz. 

De redding van Elsje en hare kinderen - de moed en zelfopoffering van Hugo - het gevaar, waarin hij zich bevindt - de onverwachte uitkomst; dit alles levert tooneelen op van schrik, ijsselijkheid en vertwijfeling, en weder van hoop, blijdschap en geluk, die met een meesterlijk penseel geschetst zijn en het hart van den Lezer gevoelig zullen roeren. Het schouwspel, dat na de overstrooming de verwoeste hoeve van Hugo aanbiedt, gelijk mede de vlijt en arbeid, die men aanwendt, om alles zoo veel mogelijk weder te herstellen, zijn fiksch geschilderd. Meesterlijk is ook de beschrijving van de zorg, bladz. 105; doch wij kunnen al het schoone niet overnemen. Eene -zeer fraaije episode, de vereeniging van twee edelen, die elkander beminnen, welke in den hoogen nood het meest hebben uitgeblonken, en waarvan de knaap onzen Hugo en zijne dienstmaagd, en het meisje eenen eerwaardigen grijsaard, beiden met het grootste levensgevaar, gered hebben, beslaat nu het grootste gedeelte van den laatsten zang. De bruiloftsdag van deze gelieven, die tevens een algemeene dank- en feestdag voor het geheele dorp is, wordt nu geschetst. Alles is hier roerend en bevallig. Aan beschrijvingen, als deze, herkent men den Dichter, die weet wat schilderen is:

Natuur, omdarteld door haar woud- en veldgespelen, 
Schijnt in de vrolijkheid van 't deftig feest te deelen: 
Zij zingt in laan en bosch, en fladdert om den stoet; 
Zij blaast uit hof en haag hem wierook te gemoet; 
Zij plooit in zacht gezuis de dunne feestgewaden; 
Zij strooit het hemelsch goud op kruid en jonge bladen; 
Zij trippelt op de beek, die 't oevergroen doorruischt, 
En, dal en heuvel langs, het lagchend dorp doorkruist; 
Zij schijnt, voorzeggend, door haar bloesems en haar spruiten, 
Het hart tot hopen, tot verwachten zelfs, te ontsluiten; 
En, van den Hoogen God gewijde priesterin, 
Stort zij geheel het dorp gerust vertrouwen in. 


{==643==} {>>pagina-aanduiding<<}

Het volgend geluk en de ongemeene voorspoed van Hugo en Elsje, die, door vlijt, zorg en arbeidzaamheid, in het korte tijdsbestek van ruim drie jaren, alles weder wonnen, wat zij verloren hadden, wordt kortelijk vermeld, en het geheele dichtstuk wordt besloten met eene hartelijke uitboezeming van den Dichter voor het welzijn en het geluk van Hugo, zijne gade en hunne kinderen.
Dat dit dichtstuk inderdaad veel voortreffelijks bevat; dat het zich allervoordeeligst onderscheidt door menigvuldige, zeer uitnemende schoonheden van detail; dat de beschrijvingen en schilderingen meestal zeer naïf, bevallig en treffend zijn; dat de versbouw doorgaans uitmuntend en het rijm ongezocht en gemakkelijk is, zal uit ons verslag reeds genoegzaam gebleken zijn. Vier fraaije platen versieren het werkje.
Wij willen, ten slotte, den Heere immerzeel nog eene enkele aanmerking met bescheidenheid mededeelen.
Zoude het tijdperk, waarin de gebeurtenissen, door den Dichter bezongen, voorvallen, niet al te uitgestrekt zijn? Hierdoor wordt het stuk, dat uit zijnen aard zeer eenvoudig en natuurlijk is, somwijlen niet belangrijk genoeg, en krijgt wel eens het aanzien van eene berijmde levensgeschiedenis, die zelfs, als zoodanig, niet eens volledig kan genoemd worden. Wij, voor ons, zouden de voltrekking van het huwelijk tusschen Hugo en Elsje, waarmede het stuk thans begint, aan meerder zwarigheden onderworpen en tot het slot uitgesteld hebben. Dan ware er een bepaald punt geweest, waarmede het geheel eindigde. Wanneer de vrijaadje wat langer geduurd had; wanneer de verloving, na eenige zwarigheden en hinderpalen, eindelijk had plaats gehad; wanneer het huwelijksfeest reeds bepaald ware, doch door tusschenkomende omstandigheden (gelijk het overlijden van vrouw van 't Woud, de overstrooming enz.) telkens verhinderd, en de zoo lang gewenschte echt eindelijk, onder de gelukkigste voorteekenen, voltrokken ware, zoude het stuk, in ons oog, meerder eenheid gekregen en daardoor in belangrijkheid gewonnen hebben. De onevenredigheid tusschen het eerste en laatste gedeelte, reeds door ons opgemerkt, zoude dan weggenomen, en de gang van het eerste gedeelte zoude, in vergelijking van het laatste, niet zoo regelmatig geweest zijn. Het is waar, hierdoor had de Dichter eenige belangrijke onderwerpen niet kunnen behande-
{==644==} {>>pagina-aanduiding<<}
len; doch dit had op eene andere wijze, door episoden, en vooral door belangrijke opmerkingen, kunnen vergoed worden. Het komt ons buitendien voor, dat de Heer immerzeel te veel verhaalt, in stede van zijne personaadjes zelve te doen spreken, werken en handelen, (men vergelijke onze aanmerking ten aanzien van de vrouw van Peters) en hun die bedenkingen en opmerkingen in den mond te leggen, die bij voss en göthe, hoe eenvoudig ook voorgesteld en hoe zeer ook tot
de geringste voorvallen van het dagelijksche leven betrekkelijk, altijd verrassen, altijd nieuw en juist zijn, altijd leeren, treffen, roeren, en het hart van den Lezer verheffen en veredelen. Hoewel wij ook onderscheidene soortgelijke opmerkingen in dit dichtstuk hebben aangetroffen, zijn dezelve veelal te algemeen en te bekend, en missen daardoor dat bijzonder treffende, dat ons zoo zeer in de door den Heer immerzeel gekozene modellen behaagt, en, naar ons inzien, het eigenaardige van deze soort van poëzij uitmaakt.
Lof behoude echter onze verdienstelijke Dichter wegens dit aangenaam lettergeschenk, dat zijner kunst tot eere verstrekt!

L'Hermite de la Chaussée - d'Antin. A Paris, &c. Tome II. 8vo.

Dit tweede deel des reeds aangekondigden werks houdt zich, naar ons oordeel, volkomen staande. Wij zouden zelfs zeggen, hier nog meer belangrijks en aardigs dan in het eerste te hebben aangetroffen. Misschien ligt dit wel meer in den aard der zake, dan men bij den eersten opslag vermoeden zou. Niet hetgeen zich allereerst aanbiedt, als 't ware op de oppervlakte der menschelijke maatschappij drijft, en daardoor ten minste ook meer bekend is, zal ons het meeste treffen. Het dieper geschepte, dat meer nadenken, fijner opmerking vorderde, is daarvoor des te beter berekend. En ook, alle werk leert zijn' meester. Wij willen, hetgeen wij reeds te voren deden, vooral hier een voorbeeld te berde brengen, en wel van eenen gansch anderen aard, dan het vorige. Het is waar, hoe verschillend, is het echter mede geen tafereel der hedendaagsche zeden; en daartoe had, gelijk daar het Peterschap, alzoo hier het vertrek van den postwagen, of nog eer de driederlei

{==645==} {>>pagina-aanduiding<<}
namiddagsvisite, bij onderscheiden rangen, en dus ook op onderscheiden uren (4, 9, 11) enz. enz. gewis beter gevoegd. Doch het medegedeelde had voor ons eene bijzondere aantrekkelijkheid, en meer dan één stuk mogten wij niet wel geven.
Na de mode der autograaf - verzamelingen gehekeld te hebben, die de onkundigste jonge lieden op elk beschreven snippertje van een meer of min beroemd man doet azen, komt hij zeer natuurlijk op dezen brief, die, is hij inderdaad echt, allerbelangrijkst is.




Eene eerste Representatie van eertijds.

Brief van den Marquis d'hernonville aan den Graaf de monchevreuil.

Parijs, den 30sten December, 1669.

Ik maak gebruik, mijn lieve Graaf, van eene verkoudheid, die mij sedert eenige dagen in den hoek van den haard houdt, om u tijding van hier te geven. De belangrijkste, en die u het meeste vermaak zal doen, is, dat Mijnheer de guise de gunst verworven heeft van eene ruit (eene plaats) te hebben bij de mis van den Koning; hij heeft niet gemist er zondag gebruik van te maken, en, tusschen ons gezegd, met een weinigje te veel vertooning. Men verwacht gouden bergen van den Marquis de martel, die zich beroemd heeft de Algerijnen tot den vrede te zullen dwingen: ik stel geen vertrouwen in zijne almanakken. De Hertog de vermandois is bekleed met den post van Admiraal; Mevrouw de vermandois heeft dit blijk eener uitstekende gunst met de schoonste onverschilligheid ontvangen. Ik ben wel zeer van uw gevoelen, deze vrouw is niet op hare plaats.
Heeft uw broeder u geschreven, dat wij te zamen bij de eerste vertooning van Britannicus zijn geweest? Eenige bazuiners van racine hadden mij dit stuk zoo aangeprezen, dat ik, geene loge kunnende krijgen, ten twee ure mijn lakkei zond, om mij eene plaats op het tooneel te bespreken: ik dacht, dat ik nooit aan het hotel van Bourgonje zou komen; ik had nogtans mijne koets aan den ingang der straat Mauconseil gelaten; maar zonder chapelle en mauvilain, die al de komedianten van Parijs kennen, zou ik nooit plaats gekregen hebben.

{==646==} {>>pagina-aanduiding<<}
Vergis u niet omtrent deze drift van het publiek; er liep nog meer kwaadwilligheid dan nieuwsgierigheid onder. Ik heb mijn handkus wezen brengen aan Mevrouw de sevigné, in hare loge, waar zich de dames de villars, de coulanges en de la fayette bevonden, vergezeld van het Abbétje villar en den vitter de crignam. Ik laat u bedenken, of Britannicus schoon spel had in deze loge! Mev. de sevigné zeide des anderen daags bij Mev. de villarceau, dat de Racine (de wortel) zou voorbijgaan als de koffij; dit woord verwekte veel gelach, en iedereen stemde in, om het zoo juist als aardig te vinden. Hetgeen mij bovenal verbaast, is de inbeelding van dezen leerling in het treurspel, die zich verstout de Romeinen te doen spreken, na onzen grooten, onzen verhevenen corneille; er zijn lieden, die zich niets ontzien. Ik heb het hotel van Bourgonje nooit zoo schitterend gezien: een zoo fraai gezelschap verdiende een beter stuk: het ging om het best geeuwen in den bak, om het best slapen in de loges. Ik zal u vilandry niet ten voorbeeld aanhalen, welke in die van den Kommandeur de souvré ronkte: sedert hij eet aan deze tafel, de beste uit Parijs, gaat hij ter spijsvertering naar den schouwburg, haciendo la siesta, ontwaakt aan het einde, en doet uitspraak, dat het stuk afschuwelijk is. Ik zal nooit vatten, welk vermaak die brave en geestige Kommandeur vindt in het gezelschap van eenen man, die den mond niet opent dan om te eten. Despreaux, naast wien ik mij geplaatst vond, was woedend over de koudheid van het parterre. Hij houdt staande, dat het het schoonste werk van racine is; dat de ouden niets schooners hebben; dat tacitus en
corneille niets krachtigers hebben geschreven. Hij was bijna aan het plukharen geraakt met subligny, omdat deze, in het tooneel waar Nero zich achter de gordijn versteekt om Junia te beluisteren, een luid geschater niet kon binnenhouden, hetwelk de geheele zaal aanstak. Het is waarschijnlijk, dat dit slechte stuk hem eenige andere Folle Querelle (*) zal op den hals halen, waarbij wij, even als bij de eerste, zullen lagchen. Ninon en Mijnheer le prince waren, met despreaux, de eenigen, die den grond voet voor voet verdedigden, doch zonder de zaken van Britannicus te kunnen herstellen. Ik ben nieuwsgierig te weten, hoe het

{==647==} {>>pagina-aanduiding<<}
mededingertje des grooten corneille dezen val zal opnemen; want het is wezenlijk een val. Hetgeen het ergste is bij zijn geval, is, dat men verzen heeft opgemerkt, wier toespeling zeer duidelijk en zeer stout was. De Koning heeft er zich niet over uitgelaten; maar gister, bij zijn levér, heeft hij een bal doen afzeggen, waarop hij te Saint Germain moest dansen. Dit kon onzen Dichter wel eens kwalijk zetten ten hove: doch wat doet ook een Dichter daar?
Floridor is verheven geweest; men zou gezegd hebben, dat hij gewed had eene der slechtste rollen te doen gelukken, welke hij ooit heeft gespeeld. Ik zal u van het ontwerp dezes treurspels niet veel zeggen; de mogelijkheid om het wel te verstaan! Ik zat tusschen uw' broeder en den dikken Vicomte. Niettemin, gij moogt mij gelooven, het is slecht, bepaald slecht, wat er de Satiricus van zegge. Ik ben van zijn gevoelen, wanneer hij verzekert, ‘dat een werk van dat aanbelang van noode heeft wel gehoord te worden; dat het onregtvaardig is, uitspraak te doen op ééne vertooning, te midden van het geschreeuw der partijzucht, en het gekakel van dien zwerm van vrouwen, welke zichzelve ter vertooning komen aanbieden bij eene eerste representatie.’ Dat alles is in het algemeen waar; maar het is niet toepasselijk op de omstandigheid, van welke ik u verslag doe. Ditmaal is racine wél beoordeeld; de ontknooping van zijn stuk is het belagchelijkste, dat ik ooit gezien heb. Verbeeld u, dat die malle Junia Vestale gaat worden, even als Mev. de sennes Urseliner (non) werd. God behoede, dat ik den geleerde zou willen uithangen; maar ik heb in menage gelezen, dat er andere formaliteiten vereischt werden, om den sluijer aan te nemen in het klooster der dames van de Congregatie van Vesta. Ik zou het wezenlijkste vergeten: uw desoeuillet heeft gespeeld als een engel. Ik heb haar van u gesproken in hare loge: maar, zoo gij mij gelooft, kom spoedig terug om haar zelf te spreken: het is een meisje, voor wie de standvastigheid slechts de afstand is, die twee luimen (fantaisies) van elkander scheidt.
Zoo gij daar ginds de Nouvelles à la main leest, zult gij er racine meesterlijk uitgelucht vinden (*). Het blad, dat van

{==648==} {>>pagina-aanduiding<<}
zijn stuk moet spreken, is nog niet uitgekomen; maar, zoo le clerc zijne zaken in conscientie doet, zoo hij de welgegronde spijt van d'olonne en crequi, van welken hij tweehonderd pistolen ontvangen heeft, wél dient, zal de arme Britannicus voor Andromache boeten.
Gourville heeft u het reukwerk moeten ter hand stellen, dat gij mij voor uwe lieve nicht hadt verzocht. Martial heeft geen geld willen nemen: hij zegt, dat gij rekening bij hem hebt. Debrouisson omhelst u. Wij hebben bij hem het allerliefste soupétje gehouden!... Er ontbrak niet dan gij. Ik ben verpligt geweest, chapelle in mijne koets te huis te brengen; hij was stomdronken; tot vergelding heb ik hem den volgenden dag den nacht onder de tafel, in de Pomme de Pin, laten doorbrengen, waar hij reeds meer dan eene keer geslapen heeft.
Ik zal mijn best doen, aanstaanden zondag op het levér te gaan. Mijn oom werkt, om mij mijn regiment te doen opzoeken; het is mogelijk, dat het hem gelukke: dan zal ik u op mijn doortogt zien. Ik zou veel liever hebben, dat het hier was. In allen gevalle, geloof dat ik staat maak te zijn en mij te noemen onder het getal uwer vrienden.

at.... (*)




Mengelgezangen ten dienste der Jeugd; door T.C.K. Beilanus, Predikant te Paesens. Te Leeuwarden, bij J.W. Brouwer. 1812. In 8vo f :-6-:

De Heer beilanus hoopt, dat zijne welmeenende bedoeling, om met dit lettergeschenk de jeugd te verblijden en nuttig te zijn, zal opwegen tegen de gebreken, die de lezer en kunstregter in hetzelve mag ontdekken. Edele pogingen en welmeenende bedoelingen achten wij hoog. Wij erkennen dezelve gaarne in den Eerwaarden Schrijver; doch zijn nederig van meening, dat de kunstregter daarom de gebreken in eenig werk

{==649==} {>>pagina-aanduiding<<}
niet mag door de vingers zien. En, eilieve! waar zoude het ook heen, als ieder, die slechts welmeenende bedoelingen had, het publiek op zijne hersenvruchten wilde onthalen? Wij hebben hier dus niet met het hart, maar met de kunst van den Schrijver te doen. Onze pligt vordert, dat wij zijn lettergeschenk beoordeelen. Hij treedt openlijk als Dichter ten voorschijn; hij heeft gezangen voor de jeugd vervaardigd; men weet, wat men in onzen kunstkeurigen tijd van een' Dichter vordert, en hoe veel er toe vereischt wordt, om den kieschen smaak onzer tijdgenooten, verlekkerd misschien door den rijken voorraad van frissche, geurige dichtvruchten, aangenaam te streelen. Wij mogen hier dus geene ongepaste toegevendheid doen blijken. Onze tijd, ons eigen kunstgevoel en de eer van ons Tijdschrift verbieden het ons. De Heer beilanus zal het ons dan wel niet ten kwade duiden, dat wij, hem geenszins de bevoegdheid ontzeggende om in proza voor de jeugd te schrijven en schoolboekjes te vervaardigen, van oordeel zijn, dat hij geene bekwaamheid genoeg bezit, om verzen te maken. Hetgeen wij hier ontvangen, is weinig meer dan rijmelarij. En hoedanig is nog die rijmelarij? De Schrijver is in het werktuigelijke der kunst in het geheel niet bedreven, en - hetgeen ons in een' predikant, in een' man, die voor de jeugd schrijft, ten uiterste heeft bevreemd - even min in de taal. Wij zullen ons ongunstig oordeel over deze Mengelgezangen door eenige proeven staven, waarbij wij het gebrekkige in de versificatie wel niet met den vinger zullen behoeven aan te wijzen.
In het Hemelvaartsgezang lezen wij:

En voor de zielen die bij 't duchten 
Voor straf: - ô welk een heuch'lijk lot! 
Ootmoedig aan genade zuchten, 
Een trouwe voorspraak is bij God. 

In het Pinkstergezang:

Het heug'lijk Evangeliewoord 
Wordt nu van volk bij volk gehoord: 
Door 't licht op aard verschenen, 
Zien wij Hem (wien?) tot hun (wier?) zaligheid, 
Door Gods gena ons toebereid, 
In Jezus zich verëenen. 


{==650==} {>>pagina-aanduiding<<}

Hoe stootend is niet:

Door Jezus geest staat: - laster trots, 
Het Godsrijk op een' vasten rots. 

En verder:

Ik verheugd' m' in God. 

Welk eene armoede in het rijm!

Die God is regt, 
In alles regt, 
Dat w'Hem eerbiedig achten, 
Die 't goed bezint, 
Of 't kwaad verzint, 
Heeft loon naar werk te wachten. 
 
God slaat zijn oog, 
Zijn alziend oog, 
Op al het aardsch gewemel; 
Hij kent elks daân, 
Elks weg en paân, 
Wij wand'len dan ten Hemel. 
 
God is getrouw, 
Aan hun getrouw, 
Die nedrig op Hem wachten; 
Hij zij in leed, 
Tot hulp gereed, 
Een hoorder onzer klagten. 
 
In Gods genâ, 
Wordt, - ja! - genâ, 
Voor onze schuld gevonden, 
Kom ons te sta 
Met uw genâ 
ô God! - voor onze zonden. 

De Herfstzang heeft eenige tamelijk goede coupletten; doch wat moet men zeggen van het volgende:

{==651==} {>>pagina-aanduiding<<}


't Schaap en vetgeweide koeijen, 
Onder 't blaten zachtjes loeijen, 
Zonder schroom en wel te vreê, 
Volgt den slager heel gedweê. 
 
Vallen Herfsttijd al na graden, 
Van 't geboomt' de dorre bladen; 
Neemt natuur een nieuw gelaat, 
Toont zij zich in 't zwart gewaad: 
Ook deez' wis'ling kan mij leeren, 
Wijsheid die 'k niet mag ontberen, 
Zoo wordt mij ten toon gespreid, 
's Werelds onbestendigheid. 

In een gezang bij het eindigen van het schooluur zingen de kinderen den meester toe:

Voor dat genot, 
Biên wij naast God, 
U Meester! onze zangen, 
Al klinkt onz' lof, 
Op toonen dof, 
Gij wilt dien dank ontvangen. 
 
Ons hart gevoelt, 
Dat gij bedoelt, 
Onz' eere te verhoogen: 
Gij zijt onz' vrind, 
Van ons bemind, 
Wij blijven op u oogen. 

Bij den aanvang van 't namiddag-schooluur zingt men onder andere dus:

Door den meester opontboden, 
Heêngevloden, 
Naar zijn' eisch en onzen pligt, 
Mogen wij hier; - met te ontberen, 
Wijsheid leeren, 
Uit zijn vriendlijk onderrigt, 
Uit zijn vriendlijk onderrigt. 


{==652==} {>>pagina-aanduiding<<}

Bij den aanvang van het avond-schooluur:

Ja het is onz' lust, 
Vlijtig optemerken, 
Hoe gij ons gezind, 
Door uw leer en licht, 
Tot ons onderrigt, 
Aan ons heil wilt werken. 

En bij het einde van het avond-schooluur wordt God dus gedankt:

Heb dank dat gij steeds van den morgen, 
Tot op den avond van deez' dag, 
Voor ons in zoo veel liefd' woudt zorgen, 
Ons hebt behoed voor ramp en leed, 
Dat gij onz' harten woudt verblijden, 
En door des meesters wijze leer, 
Aan wijsheid en aan deugd tōewijden, 
Ter eer uws naams en onze vreugd. 

Is dat poëzij? Zijn dat gezangen voor kinderen? ô Geest van den zaligen van alphen!
En dan nog krielt het stukje van taalfouten, die, bij het verbeterd onderwijs, dat thans op de scholen is ingevoerd, een leerling van twaalf jaren niet zoude maken. Zoo lezen wij: ‘Uwen Heiland is geboren.’ ‘Waarop den Christen roemen mag.’ ‘Zou 'k niet van de herfst gewagen?’ ‘Die ons kluistert aan de haard.’ ‘Die ons in de winter passen.’ Vleidt voor vleit; vlijdt voor vlijt - ‘onzen vlijdt ten onderpand;’ darteld voor dartelt; beijen voor bijën; handeld voor handelt; behaagd voor behaagt; zegen voor zege; uw voor u - ’ is van uw een gunstbewijs.’ Het volgende levert geen' zin op:

Daar leeft hij, die deez' aard onttogen, 
Gestegen op zijn glorietroon: 
Laat ons zijn' naam, en roem verhoogen, 
Hem zingen op een' blijden toon! 

Dan genoeg! Transeat cum caeteris!





{==653==} {>>pagina-aanduiding<<}

Beoordeeling.

Verzameling van eenige losse Stukjes van E.J. Greve, in leven Hoogleeraar in de Oostersche Letterkunde te Franeker. Uitgegeven door Mr. R. Feith. Te Haarlem en Zwolle, bij F. Bohn en D. van Stegeren. 1813. In gr. 8vo. XXX en 169 Bl. f 1-16-:

Met genoegen ontvangen wij deze nalatenschap van den beroemden Franekerschen Hoogleeraar greve, door de hand van feith uitgegeven. De vereeniging dezer twee namen stond ons reeds vooraf borg voor de belangrijkheid der hier voorhandene opstellen. Bij de lezing zijn wij in die verwachting niet te leur gesteld, en zullen onzen Lezeren, zoo beknopt als de gewigtige inhoud gedoogt, eenig denkbeeld van deze Stukken geven.
Het eerste heeft ten titel: Brieven aan een' Filosoof, over Mozes verhaal van de Wereldschepping, en het eerste Hoofdstuk van Genesis. Dit opstel vooral is van groot belang in onze tijden, zoo vruchtbaar aan Cosmogoniën, waarbij men veeltijds, gelijk de verdienstelijke Uitgever te regt klaagt, de sterkste pogingen aanwendt, om God uit de wereld weg te redeneren. Inderdaad, verscheidene zoogenoemde Wijsgeeren vormen naar hunne gebrekkige inzigten eene Wereld, waarbij de hoogste Magt, Wijsheid en Goedheid niets te doen heeft; en het laag neêrzien op de eindoorzaken (nog onlangs zoo mannelijk door uilkens en paley gehandhaafd) heeft vast geen ander doel. Wij herinneren ons, onlangs in een Fransch werk van levesque gelezen te hebben, dat het eenen Natuuronderzoeker kwalijk voegt te stellen, dat b.v. het oog gemaakt is om te zien; hij moet slechts de structuur van het oog onderzoeken. Dezen beantwoordt de Heer greve ook, doch slechts in het voorbijgaan; voornamelijk is deze redenering

{==654==} {>>pagina-aanduiding<<}
tegen dezulken gerigt, die het Mozaische verhaal van de Wereldschepping in twijfel trekken, of slechts als een Dichtstuk, zonder meer, beschouwen. En hier moeten wij de bescheidenheid van den Heer greve (die zich slechts op eene enkele plaats een weinig verloochent, waar hij van de wijsgeerige goocheltas spreekt, bl. 64) boven den ijver van zijnen Uitgever de voorkeur geven, die (bl. VI, IX, XVII) niet alleen schijnt te steslen, dat de Openbaring, benevens alle de rustpunten voor het verstand en troost voor het hart, die zij geeft, met eene letterlijke opvatting van Gen. I staat of valt, maar zelfs op eene vrij bittere wijze over de Natuurkundigen spreekt, die meenen, dat Hoofdstuk, als door mozes volgens de begrippen van zijnen tijd ter neêrgesteld, niet letterlijk bij de verklaring van de vorming des Heelals te moeten volgen, - terwijl de Heer feith toch zelf (bl. VIII - X) slechts godsdienstig, geen natuurkundig onderwijs in het verhaal van mozes, volgens deszelfs eigene bedoeling, meent te moeten zoeken. Waarom dan achtingwaardige Geleerden, die het verhaal anders dan gewoonlijk opvatten, van ingekankerd vooroordeel tegen de Openbaring, (bl. VIII) van oogmerken, om, raak of mis, argumenten tegen de Openbaring in aantogt te brengen, (bl. IX) beschuldigd?
Twee klassen van Geleerden komen ons voornamelijk voor, (wanneer wij de meer of min vermomde Godverzakers, zoo als de valsche mystieken, die onder den naam van Natuurphilosophen nog al godsdienstig (!) zijn willen, uitzondert) die het gewone gevoelen van den zesduizendjarigen ouderdom der Aarde verlaten. De eerste van zulken, die eene vroegere of Voorwereld stellen, welke, ten tijde van den aanvang der Mozaische Geschiedenis, door geduchte natuurwerkingen geheel zou verwoest, en door eene andere, die toen nog in den Chaos lag, zou vervangen zijn. Men weet, dat de Hoogl. scheidius deze opvatting zelfs taalkundig uit den Hebreeuwschen tekst zocht te bewijzen, en dat (om slechts éénen ontwijfelbaar godsdienstigen aanhanger derzelve te noemen) de beroemde jerusalem on-
{==655==} {>>pagina-aanduiding<<}
der dat getal behoort. De Heer greve erkent zelf, (bl. 13) dat hij in deze gedachte niets onbehoorlijks of min godsdienstigs vindt. - De tweede klasse van Natuurkenners of Schriftuitleggers verstaat door de dagen der schepping geene etmalen van 24 uren, maar geheel onbepaalde tijdperken, van honderd, of duizend, of duizenden jaren, binnen welke de Almagtige, volgens geregeld afloopende werkingen, de Aarde vormde, versierde en bevolkte. Onder de voorstanders van dit gevoelen behoort onze voortreffelijke van der palm. (Zie zijn Bijbel voor de Jeugd, I. 15.) Beide wijzen van opvatting der oude oorkonde zouden, volgens hunne voorstanders, dienen ter oplossing van de zwarigheden, uit natuurkundige ontdekkingen tegen het Mozaische berigt van de Wereld ontleend.
De Heer greve beaamt geen van beide die gevoelens, maar verstaat de schepping der Wereld woordelijk van dagen van 24 uren, binnen welke, nadat de eerste lichtstraal de ontbinding van den bajert begon, de vorming der Aarde geregeld voortging; zoo echter, dat zij daarin niet omschreven, maar langzamerhand, misschien tot den Zondvloed toe, telkens meer voltooid werd. Hoe veel tijds er vóór de vorming des Lichts verstreken zij, laat de Schrijver in het midden; misschien, meent hij, konden tusschen de eigenlijke schepping en dat tijdstip de grondstoffen door het onderaardsche vuur zijn toebereid geworden. De Aarde en ons geheele Zonnestelfel werden gelijkelijk geschapen. Na den derden dag was de Zon (wier vorming, zoowel als die der andere ligchamen van ons stelsel, gelijkelijk met die van onze Aarde was voortgegaan) in hare tegenwoordige gedaante zigtbaar, (bl. 5, 6.) De opdrooging der Aarde uit de diepte geschiedde allengskens, zoodat slechts de woonplaats der eerste dieren en menschen in den aanvang (misschien door de werking der vuurstof) uit het water oprees, 't welk vervolgens langzamerhand ook met het overige gedeelte van onzen bol plaats had, (bl. 6. 22.) Vandaar veelligt dan ook die uitgestrekte lagen van zeeschelpen, welke men in den grond aantreft, en die, zeer ligtelijk, door

{==656==} {>>pagina-aanduiding<<}
eene langzame terugwijking der zee kunnen zijn blijven liggen. De Heer greve vindt niets onwaarschijnlijks in de gissing, dat God te gelijker tijd de Alpen of andere hooge bergen van vast graniet gemaakt, en ook de vlakten met granietzand bedekt, en met de zeedieren en hunne schelpen in de zee te gelijk de kalk, waaruit zij bestaan, tot wijze oogmerken in de aarde geplaatst hebbe, (bl. 17, 18.)
Eene groote verandering, echter, moet de Aarde door den Zondvloed ondergaan hebben. De Theorie van denzelven, door den Schrijver voorgedragen, komt hierop neder, (bl. 28-36.) Het onderaardsche vuur, in werking gekomen, ligtte den bodem der zee op, en overstroomde, in de rigting van het Zuidoosten naar het Noordwesten, het zuidelijk Azië, toenmaals de woonplaats der menschen, (zoo als nog blijkt uit de talrijke Eilanden, en uit de naar die rigting ingekorvene strekking der kust) deed de zee koken, en dus eene menigte dampen oprijzen, die, naar noordelijker gewesten heengestuwd, in plasregens en wolkbreuken nedervielen. Daarop volgde de verdere overstrooming van Europa, Afrika en Amerika, echter niet tot die hoogte, dat de hooge bergtoppen zouden bedekt geweest zijn, (dit had slechts in het zuidelijk Azië plaats, waarvan mozes onmiddellijk spreekt; in de andere werelddeelen werd waarschijnlijk alleen het lagere land met de mindere bergen overstroomd.) Toen daarna de Aarde tot rust kwam, en de vloed zich terugtrok, kunnen de Indische gewassen en dieren in het Noorden, de schelpdieren uit de Zuidzee in de Egyptische bergen en in Italië, de Afrikaansche roofdieren (misschien over de toen nog niet doorgebrokene engte van Gibraltar naar ons Werelddeel gevloden) in Frankrijk en Duitschland, gelijk de Zeebeeren, wier schedels men nog vindt, uit het Noorden, enz. in den nog weeken bodem zijn nedergelegd. De Olifanten, waarvan men in Amerika vele overblijfselen vindt, kunnen uit een thans verdronken gedeelte der Wereld zuidwaarts van Japan derwaarts gevloden zijn. (Deze voorstelling, welke

{==657==} {>>pagina-aanduiding<<}
het schrander vernuft van wijlen den Hoogleeraar eer aandoet, schijnt bevestigd te worden door de strekking der Atlantische Zee tusschen Afrika en Zuid-Amerika, welke geheel in de rigting van het Z.O. naar het N.W. voortloopt, en door de smaldeeling van een Werelddeel, 't welk oudtijds uit Nieuw-Holland, Nieuw-Zeeland, Nieuw-Guinee, Nieuw-Britannie, Nieuw-Ierland, Nieuw-Kaledonie, de Nieuwe Hebriden, enz. enz. schijnt bestaan, en een derde vastland uitgemaakt te hebben, zoo het niet met Azië te zamenhing, doch thans in eene zuidoostelijke rigting schijnt doorgebroken te zijn.)
Hierop gaat de Schrijver tot de beschouwing der thans uitgestorvene diersoorten over, welke daadzaak hij genoegzaam ontkent. Dan, bij al den eerbied, aan de grondige geleerdheid en het schrander oordeel van onzen nu overledenen Landgenoot verschuldigd, verbieden ons toch waarheid en onpartijdigheid, om een paar bladzijden, waarin de Heer greve, zonder, volgens eigene bekentenis, immer daarvan eene hoofdstudie gemaakt te hebben, de ontdekkingen van eenen camper, cuvier en anderen op losse schroeven zoekt te zetten, bij de naauwkeurige onderzoekingen dezer Geleerden in aanmerking te nemen. Wanneer de Heer cuvier, eerst volgens eene Theorie op vaste beginselen rustende, twee geheel niet meer bestaande diersoorten in opgedolvene geraamten (het Paléotherium en Anoptotherium) vindt, en die daarna in naturâ (in geheele geraamten) juist volgens zijne beschrijving door werklieden uit de aarde gegraven worden, - dan komt hier geene twijfeling meer te pas, en wij beseffen ook niet, hoe dit (ondersteld dat de nieuwere onderzoekers zich omtrent den tijd van den ondergang dezer diersoorten mogten vergist hebben) tot de Mozaische Geschiedenis iets af- of toedoet. Waar staat toch immer geschreven, dat er geene diersoort ooit zal ondergaan, of is ondergegaan? Wat de geweldige menigte der Elefanten betreft, die men in het Noorden wil gevonden hebben, daaromtrent zullen wij liefst ons oordeel opschor-
{==658==} {>>pagina-aanduiding<<}
ten, tot een onderzoeker als cuvier die zelf heeft na gegaan.
De Schrijver gewaagt nu verder van de versteende schelpen, kalkbergen, begravene bosschen, enz. welke hij gedeeltelijk aan latere doorbraken en overstroomingen toeschrijft, en gaat dan over tot de onderscheidene stelsels der nieuwere Wijsgeeren; eene opgave, die echter niet volledig is, (er worden slechts zes Cosmogoniën voorgesteld, en het getal is immers legio!) maar toch voldoende voor het bestek van den Heer greve. Volgens sommigen, is de Aarde eene uitgebrande Zon, - volgens anderen, oorfpronkelijk eene uit hare loopbaan gerukte Staartster; een derde doet de aarddeelen eerst als zeep op het water drijven, die daarna rondom den Oceaan verhard, en tijdens den Zondvloed zouden ingestort zijn; volgens een' vierden, heeft het volcanische vuur, met ebbe en vloed, dampkring en regens, de Aarde gevormd, zoo als zij thans is. (Dit gevoelen schijnt van het welbegrepene Mozaische verhaal, onder eenige wijzigingen, toch niet verre af te wijken.) Een vijfde (buffon) houdt de Aarde oorspronkelijk voor een' glasklomp, die gloeijend uit de Zon werd gekeild, en daarna bekoelde. Volgens een' zesden, eindelijk, was de Aarde in den aanvang week als brei, en ontwikkelde zij zich door de gisting en de oprijzing der dampen, enz. Deze gevoelens, vooral het laatste, worden bescheidenlijk ten toets gebragt, het verkeerde daarvan aangetoond, en dezelve daarna met het scheppingsverhaal van mozes vergeleken, waarbij het redelijke van het laatste, hoezeer in eenen min wijsgeerigen vorm, in het licht gesteld en bewezen wordt. De Heer greve drukt voornamelijk op dat hoofdonderscheid tusschen die aloude, en deze latere scheppingsgeschiedenissen, dat dáár eene onmiddellijke Almagt gesteld wordt, welke de dingen daarstelt, zoo als wij die thans zien, hier slechts eene
middellijke, (zoo men die al stelt) waarbij slechts de grondstoffen haar bestaan verkrijgen, wier ontwikkeling daarna, op den langen weg, aan de werking van Natuurkrachten wordt toegeschreven.

{==659==} {>>pagina-aanduiding<<}
Te meer onredelijk vindt hij deze laatste onderstelling, daar blinde Natuurkrachten nimmer een kruidje, laat staan een dierlijk wezen, kunnen voortbrengen. En hier zijn wij het met den Schrijver ten volle eens, en het verheugt ons, dat men in ons Vaderland nog op durft komen tegen die gevaarlijke stelling, (welke even heilloos blijft, al heeft zij zelfs een' humboldt en andere Geleerden van den eersten rang tot voorstanders) dat de werking der hoofdstoffen, b.v. de verwering van rotsen, eerst mosplanten kunne voortbrengen, die daarna weder andere gewassen, en deze op hunne beurt dieren doen ontstaan, en eindelijk dan ook, volgens die zelfde redenering, de mensch door blinde krachten uit het stof verrijst. Ontwikkelen kan de werking der hoofdstoffen en grondkrachten, maar scheppen zeker niet het kleinste zaadje, en, zoo de kiemen der mosplanten nergens aanwezig waren, gewis de verweêrde rotsen zouden die niet telen!
Schoon wij ons hier en daar eene aanmerking op dit belangrijk opstel veroorloofd hebben, het blijft niettemin, ook in ons oog, eene zeer gewigtige bijdrage tot het onderzoek der vroegere Wereld, vooral der Geschiedenis van den Zondvloed; het verhaal van mozes wordt daarin mannelijk en oordeelkundig verdedigd, en wij verheugen ons over deze Apolegie, ook van dit gedeelte der Openbaring; schoon wij er verre af zijn, van ons geloof aan die Openbaring op eene letterlijke opvatting der Scheppingsgeschiedenis, volgens den meest gebruikelijken zin, te grondvesten. Wij herhalen het: wie met scheidius leest: de Aarde was woest en ledig geworden, en dus aan eene Voorwereld gelooft, of wie met van der palm door de zes dagen der schepping tijdperken verstaat, kan een even goed Christen zijn, als die meent, dat God vóór zesduizend jaren in zes etmalen deze Aarde geschapen, en aanvankelijk gevormd hebbe; maar die gelooft, dat de Aarde zichzelve gevormd en ontwikkeld hebbe, deze kan het niet zijn. Hier staat, onzes bedunkens, de grenspaal.
Het tweede stukje in deze Verzameling is eene korte Pa-
{==660==} {>>pagina-aanduiding<<}
raphrase van Mattheus XXIV en het begin van XXV. Men vindt hier vele nieuwe oogpunten en denkbeelden. De Schrijver (ter beantwoording van den brief eens Vriends deze stoffe kortelijk behandelende) houdt dat geheele Hoofdstuk voor toepasselijk op den ondergang des Joodschen Staats, en wel niet zoo zeer onder titus, als onder hadrianus, toen het ellendig overschot der Palestijnsche Joden, door den ondergang van den verleider baer-cochab, vernield of verbannen werd. Dit, echter, schijnt zeer gedwongen. Zonder nu te willen verdedigen, dat Matth. XXIV mede op het einde der Wereld zou kunnen zien, ('t geen nogtans ook van groote Uitleggers gesteld is) komen ons de uitdrukkingen veel te sterk voor, om die van de gedempte muiterij eens bedriegers zonder naam, en niet liever van den verschrikkelijken ondergang des Staats, des Tempels, der Stad, en men kan zeggen der Natie, als zoodanig, op te vatten. De geheele loop der voorzegging, de voorafgaande burgeroorlogen, (vs. 6, 7) en de toen juist begonnen prediking van het Evangelie door het gansche Romeinsche Rijk, (vs. 9. 14.) doen ons het einde niet onder hadrianus, maar onder titus vinden. 't Geen echter alles afdoet, is des Zaligmakers duidelijk gezegde, vs. 34. dat dit geslacht dien gruwel der verwoesting nog beleven zou. Van iets, dat over 105 jaren gebeuren moet, kan men zulks onmogelijk beweren. - Zeer gedwongen schijnt ons ook de verklaring der Gelijkenis van de tien Maa den, die de Heer greve betrekkelijk maakt tot de Palestijnsche Joden-Christenen, die de onderhouding van de wet der plegtigheden met het geloof in christus vereenigen wilden,
maar zulks door het verbod der besnijdenis van hadrianus niet meer doen konden, en dus nu partij moesten kiezen; terwijl zij door een beter inzien in de Christelijke leer zich van alle moeijelijkheden hadden kunnen bevrijden. Eene voorzegging moet toch in de uitkomst blijken, en daarmede eenige treffende overeenkomst hebben; dan wij beroepen ons op het gevoel onzer Lezers, of niet deze verklaring, zoo kunstig en fijngesponnen, meer

{==661==} {>>pagina-aanduiding<<}
naar de lamp van den Geleerde rieke, dan naar de treffende waarheid en juistheid, die men in 's Heeren gelijkenissen en voorzeggingen overal waarneemt, ook maar van verre zweeme.
Hetzelfde gebrek aan eenvoudigheid en bevattelijkheid heeft, onzes inziens, des Hoogleeraars verklaring van Marc. XIII: 32. Hij verstaat hier, door Zoon, Engel, en dus een synonyme van 't voorgaande, volgens den Hebreeuwschen parallelismus; immers, volgens de gedachte onzes Schrijvers, heeft de Heiland deze rede in de taal en voetmaat der oude Profeten uitgesproken, welke voetmaat de Heer greve meent ontdekt te hebben, en volgens welke (wanneer men dit vers in het Hebreeuwsch vertaalt) Zoon niet wel iets anders kan zijn dan Engel. Dan eene Hypothese, gegrond op eene ontdekking, die nog zoo veel tegenspraak vindt, gegrond op de aardige, doch willekeurige onderstelling, dat jezus zijne rede in de oude, den jongeren zoo moeijelijk verstaanbare landtaal, en in dichtmaat hebbe uitgesproken, (waarvan niet één beslissend voorbeeld in 't N.V. te vinden is) en die dan nog slechts op het gebruik van enkele plaatsen in de oude Profetische boeken rust, waar Zoon met Engel gelijkluidend is, - deze Hypothese draagt wel de duidelijkste sporen, van slechts ter verdediging van een geliefkoosd leerstuk in het midden gebragt te zijn, en schiet verre te kort bij de gewone opvatting, die eene voortreffelijke klimax bevat; niemand, noch de Engelen, noch de Zoon, - dan de Vader.
In een volgend opstel brengt onze Schrijver de gissing ter bane, dat de akker, door judas (Hand. I: 18) verworven, reeds vroeger door hem uit de ontvreemde penningen aangekocht, en het tooneel van zijnen dood was geweest; dat daarna de Overpriesters dat zelfde plaatsje van de erfgenamen, die met zulk een kwalijk ter faam staand verblijf verlegen waren, voor den spotprijs van dertig zilverlingen gekocht hadden, om er vreemdelingen te begraven.

{==662==} {>>pagina-aanduiding<<}

De nu volgende Vertalingen van den Lofzang van debora, en van Jes. VII. VIII. en de zes eerste verzen van IX, (waarvan vooral de eerste op meer dan ééne plaats veel van de gewone opvatting afwijkt) kunnen wij slechts noemen, daar ons verslag reeds zoo breed is uitgeloopen.
De twee Brieven over de waarheid van het Evangelie en de echtheid van Lucas I. behelzen niet veel nieuws; vooral is het antwoord van den Hoogleeraar aan eenen ongenoemden briefschrijver zóó duister en ingewikkeld gesteld, dat wij gereedelijk konden zien, hoe weinig de waardige man (die door zijnen Vriend misschien gemakkelijk verstaan werd) dit stukje voor eene openbare uitgave geschikt had. Of moet men de schoolsche, onbijbelsche kunsttermen der Theologie nog met het onverstaanbare, edelheid voor God bij 't geloove, (bl. 140) vermeerderen? Streng is ook het gezegde, (in eenen gezonden, niet natuur - philosophischen zin opgevat) dat er geene bevatting van waarheid of goede gedachte in den mensch is, dan van God en zijnen Geest. Dan, wij onthouden ons van godgeleerde twistvragen; anders zouden wij op de dubbelzinnigheid der uitdrukking, dat het eene ondeugende huichelarij is, onderscheid te willen maken, daar God geen onderscheid tusschen de zondige menschen maakt, (bl. 144) nog al iets aan te merken hebben. - Hoe onkiesch is de uitdrukking: den brief van Jacobus en den eersten van Petrus den Christenen maar zoo stilzwijgend op het lijf te plakken, (bl. 147.) Dit opstel, waarin wij den verstandigen greve niet herkend hebben, eindigt met de opgave der voetmaat van zacharias' lofzang in 't Hebreeuwsch, tot staving der echtheid van lucas Evangelie. Waarlijk, de draad, die dit aan het voorheen behandelde knoopt, is zeer los! Maar het is een vriendschappelijke brief, en dus kunnen wij dit over 't hoofd zien. Meer dienst nogtans zou, onzes inziens, de kundige Uitgever aan het publiek gedaan hebben, met al het vorige van dit opstel weg te laten, en slechts den lofzang,
zoo als hij hier gevonden wordt, met een enkel woord ter inleidinge, den Geleerden ter toetsing aan te bieden.

{==663==} {>>pagina-aanduiding<<}

Het laatste stukje in deze Verzameling is niet van wijlen den Hoogleeraar greve, maar in deszelfs papieren gevonden, en vervaardigd door den Heer j. ter pelkwijk. Het betoogt uit reken- en stelkundige gronden, dat de Heer michaelis den Hebreeuwschen sikkel te gering begroot heeft; dat dezelve niet kleiner kan geweest zijn, dan, volgens den Heer lilienthal, ten minste 1⅔ à 2 Atheensche drachmen; (het maximum betuigt de Heer ter pelkwijk niet gevonden te hebben) en dat dus de onnoemelijke schat, dien david zou hebben verzameld, volstrekt ongeloofelijk is, en hier de getallen bedorven zijn, of de vrij jonge Schrijver van de boeken der Kronijken deze plaats uit een onecht stuk heeft overgenomen.
Wij hebben ons lang bij dezen kleinen bundel van 169 bladz. opgehouden. Maar in menig lijvig boekdeel zal men te vergeefs zoo vele en belangrijke zaken zoeken.





Redevoering, over het Godegevallige der onderneming van het Zendeling - Genootschap, niettegenstaande de belemmering van derzelver uitvoering: gehouden in de algemeene Vergadering des Genootschaps, te Rotterdam, den 23 van Hooimaand 1812. door deszelfs Medebestuurder Jodocus Heringa, Eliza's zoon. Te Utrecht, bij J.G. van Terveen. 1813. In gr. 8vo. 40 Bl. f :-8-:

De uitnemend wel gekozen tekst en de van overlang bekende geschiktheid des Redenaars doen een uitmuntend gepast, eenvoudig, roerend voorstel wachten, en niemand der hoorders werd, niemand der lezers wordt in deze verwachting te leur gesteld. Het Zendeling - Genootschap, deszelfs bedoeling, en de wijze, waarop het werkzaam is, wordt nog verschillend beöordeeld; wij rekenen ons ongeroepen om uitspraak te doen in dit geschil; wij beoordeelen

{==664==} {>>pagina-aanduiding<<}
de Redevoering, die thans voor ons ligt, en deze beöordeeling kan niet dan allergunstigst zijn. Na met weinige woorden den tekst: ‘Gij hebt wel gedaan, dat het in uw harte geweest is,’ door de eenvoudige opgave der geschiedenis te hebben toegelicht, geeft de Redenaar zijn doel op: zijne Broeders opmerkzaam te maken op dit voorbeeld, uit de gewijde geschiedenis ontleend, ten einde hen te sterken in de overtuiging, dat de onderneming des eerw aardigen Genootschaps mag en moet geacht worden Gode welgevallig te zijn, niettegenstaande de uitvoering derzelve belemmerd wordt. Hiertoe worden vier stukken behandeld: I. Wij hebben in ons hart gehad iets te doen, ter eere van God, en tot bevordering van den waren Godsdienst. De oprigting van het Genootschap, nu vóór 14 jaren, het warm godsdienstig gevoel bij die oprigting, de voortduring van dat gevoel, het volhouden bij al den wederstand, enz. geven van dit stuk de ontwikkeling. II. Maar tot nu toe hebben wij niet alles kunnen doen, wat er in ons harte was. Evenwel iets, ja veel. ‘Of zegt het niets, meer dan twintig menschenvrienden in staat te stellen, om naar een ander halfrond van den aardbol het Evangelie over te brengen? Is het gering, in sommige Christelijke gemeenten, het gebrek aan gezette godsdienstoefeningen te doen ophouden? en in vele anderen de schamele gemeente te helpen aan het genot van het ware levensbrood? Mag de verspreiding van twintigduizend afdruksels van boekjes, vol leering en troost, onder onze landgenooten, gering worden geacht? Ik wage het niet te berekenen, hoe groot de winst zij, welke hierdoor aan het Koningrijk van Christus is aangebragt. Zoo moge de rentenier cijferen, de koopman wegen, de bouwmeester meten: maar de maatstaf
voor het huis des Heeren is in de hand van deszelfs Goddelijken Stichter; schaal en gewigt voor wijsheid en deugd zijn den zwakken sterveling niet toebetrouwd,’ enz. Evenwel alles, wat in het harte was, heeft men niet kunnen doen. ‘Ziedaar de erkentenis van onze afhankelijkheid en zwakheid, en, zoo gij wilt, van onze misrekening, enz.’ III. Het is, desniettegenstaan-
{==665==} {>>pagina-aanduiding<<}
de, goed, dat het in ons harte geweest is. Het is ongerijmd, over het zedelijk goede en betamende eener onderneming naar den uitslag te oordeelen. Maar berispelijk is toch de onderneming van hetgene men vooraf weten konde onuitvoerlijk te zijn; nog meer de volharding, als de ondervinding dien arbeid als vruchteloos heeft leeren kennen. ‘Deze gedachte,’ zegt de Redenaar, ‘heeft ook menigmalen onze overleggingen bestierd en onze ontwerpen beperkt. En wanneer de dag van morgen ons leeren mogt, dat het doorzetten van ons plan vermetelheid of hardnekkigheid ware, dan zal elk onzer gaarne de eerste zijn tot eenen wijzen terugtred en tot eene rondborstige herroeping. Maar met de gronden, op welke wij begonnen zijn, met de ervaring, welke ons heeft geleid, moeten wij heden nog voortgaan.’ Die gronden en die ervaring worden nu opgegeven; maar wij hebben, naar ons plan, voor dezelve geene ruimte. IV. God zelf geeft ons daarvan eene verzekering, (dat het goed is, dat het in ons harte geweest is,) die ons moet aanmoedigen om voort te gaan. Niet door eenen onmiddellijken gezant, zoo als aan David, maar in de godspraak van het Evangelie: vertraagt niet in goeddoen; wie dan weet goed te doen, en het niet doet, dien is het zonde; - in ons geweten, dat ons niet veroordeelt,
maar vrijmoedigheid geeft voor God, door den H. Geest; de goedkeuring van menschenvrienden van nabij en verre; de gebeden der vromen; de dankzegging van duizenden, die door ons geleerd en gesticht zijn; de betuiging der gezondenen tot de Heidenen; de bede uit verre landen: ‘helpt ons, en zendt ze, die ons helpen;’ en het dringend verzoek van hen, die zich voorbereiden door loffelijke oefening: ‘zendt ons; wij zijn gereed: bespoedigt onze reis.’
‘Geene roekelooze vooringenomenheid met eenig nieuw ontwerp; geene blinde volgzucht op het spoor van geachte voorgangeren; geene verhitte geestdrift, die teugelloos voortholt over gebaanden en ongebaanden weg; geene redelooze stijfhoofdigheid, die weigert het ingeslagen pad

{==666==} {>>pagina-aanduiding<<}
met eenig ander te verwisselen; geene van die allen mogen onzen voortgang aandrijven of bestieren. Onze Godsdienst, onze Godsdienstijver moeten redelijk zijn: en dat zijn ze, wanneer ze geleid worden door het welgegrond geloof aan de ontdekkingen, bevelen en beloften van het Evangelie. Ik ben het licht der wereld, enz. Mij is gegeven alle magt, enz. Ik ben met ulieden, enz.’ Het voorbeeld van paulus wordt hier uitnemend wel ter snede aangevoerd, meesterlijk uitgewerkt, ter navolging aangedrongen. Ten slotte volgen opwekkingen aan hen, die wel zien werken, maar zelve geene hand leenen tot den arbeid, en vooral aan de Broederen, die meer of min mogten ontmoedigd en verslapt zijn; aan allen, om tijd en wijze te weten, en om niet ongeduldig te worden door vertraging of belemmering. ‘Geen enkel steentje wordt er aan des Heeren Tempel te vergeefs aangebragt: geen hamerslag gaat er verloren. Een ander zij het, die zaait, een ander, die maait, maar beiden hebben zij loon te wachten van Hem, die zegt: ‘het is goed, dat het in uw harte geweest is.’
Het doet ons leed, dat wij voor het uitvoerig nagebed, hetwelk zoo eenvoudig schoon, zonder één woord te weinig of te veel, alles bevat, wat men voor de belangen van den Godsdienst zeggen en bidden kan, in deszelfs geheel geene ruimte hebben; en wij willen het, door eene verkorte opgave, niet verminken. Ook het korte voorgebed heeft ons zeer behaagd. Het onderscheidt zich zeer voordeelig van de nog maar al te gewone, die reeds geheel het beloop der leerrede, en vooral het toepasselijk deel, in zich bevatten, de aandacht eerst vermoeijen, en voor het vervolg verzwakken. Het enkele woord belast klonk ons niet welluidend genoeg: (‘dit heeft ons onze Heer leeren bidden, en hij heeft ons belast, ons licht te laten schijnen’ enz.) wij zouden het met bevolen of soortgelijk verwisselen. Maar, welk eene kleinigheid vloeide ons daar uit de pen! Geheel dit opstel is en in doelmatigheid, en in goeden smaak, en in edele eenvoudigheid, in ons oog, een meesterstuk.





{==667==} {>>pagina-aanduiding<<}

Onderzoek omtrent Raauwheid, Koking en Ziektescheiding, in den geest der Ouden; ten geleide eener nieuwe voorstelling der leere van de Ziektescheidingen en der Verplaatsingen, met betrekking tot de nieuwere geschiedenis der inzigten in dit onderwerp; van den Hoogleeraar A.F. Hecker, door F. van Der Breggen Cornz., Med. Doct. te Amsterdam. Aldaar, bij L. van Es. In gr. 8vo. 48 en 60 Bl. f 1-6-:

Dit stukje bevat twee Verhandelingen, waarvan de laatste, over de Ziektescheiding en Verplaatsing, reeds in de Bijdragen tot theor. en prakt. Geneeskunde, II. D. 2 St. voorkomt, en hier, zonder eenige merkbare verandering, is afgedrukt. De eerste loopt over de denkbeelden van raauwheid, koking en ziektescheiding, in den geest der Ouden, namelijk, als verschijnselen, die in den zieken toestand van het bewerktuigd gestel plaats hebben. Hoewel wij dezelve aan de pen van den ijverigen en kundigen van der breggen verschuldigd zijn, is hij echter ook hierin grootendeels het spoor van hecker gevolgd. Raauwheid beteekent dat tijdperk der kwaal, waarin dezelve bestendig verergert, zamengestelder wordt, en de werkingen des ligchaams het meest van den gezonden staat afwijken. Door koking verstaat hij den overgang van ziekte in gezondheid, de terugkeering tot het evenwigt. Door ziektescheiding, eindelijk, die hevige bewegingen en ontlastingen, welke er somtijds bij dien overgang plaats hebben. Vooral toont de Schrijver het gewigt aan der critische ontlastingen, derzelver wezenlijke betrekking tot de genezing, zijnde als die der oorzaak tot het gewrocht; daar hij het gevoelen der zulken bestrijdt, die deze ontlastingen altijd alleen als teekenen der genezing willen aangemerkt hebben. Dit alles wordt met genoegzame voorbeelden opgehelderd, en in 't

{==668==} {>>pagina-aanduiding<<}
bijzonder de gevallen naauwkeurig bepaald, waarin ware critische ontlastingen plaats hebben.
Schoon door dit stukje de leer der Ziektescheiding niet in een helderder daglicht gesteld wordt, vinden wij het echter zeer lezenswaardig, vooral in onze dagen, waarin weinigen zich tot de bronnen zelve begeven kunnen. Of het geheel in den geest der Ouden gesteld zij, is eene andere vraag. Vooreerst zoude men vooraf moeten bepalen, wie men hier door de Ouden verstaat? Is het hippocrates, uit wiens schriften men toch eigenlijk de leer der crises putten moet? dan twijfelen wij, of het hier gestelde wel zeer in dien geest zij. Het is alles te zeer beredeneerd, niet genoeg zuivere waarneming. - Raauwheid en koking wordt bij hippocrates ook meer bepaald van de uitwerpselen gebruikt, waarop hij zeer veel acht schijnt geslagen te hebben, en waarvan hij zich vooral bediende, als voorteekenen van verergering of genezing. Ik geloof niet, dat men in de schriften van den Coïschen Geneesheer de ontlastingen als oorzaken der genezing vindt aangemerkt. Zoo verre schijnt hij niet gegaan te zijn. Zijne werken zijn te praktisch; zij bepalen zich geheel tot de zuivere Geneeskunst, en hebben weinig gemeenschap met de natuurkundige beschouwing des menschelijken ligchaams in den gezonden of in den zieken staat.




Reis rondom de Wereld, in de Jaren 1803 tot 1807, door G.H. van Langsdorff; uit het Hoogduitsch, door M. Stuart. Met Platen. Iste Deel. Te Haarlem en Amsterdam, bij F. Bohn en J. van der Hey. 1813. In gr. 8vo. XVIII en 334 Bl. f 3-18-:

Bij al het onderhoudende, 't welk Zeetogten boven Landreizen door afwisseling en meerdere verscheidenheid van ver uiteen verspreide landen hebben, zoo kan dit echter naauwelijks opwegen tegen die uit hunnen aard meer droo-
{==669==} {>>pagina-aanduiding<<}
ge berigten van graden der lengte en breedte, klippen, ondiepten, veranderingen van wind en weder, enz. welke, hoe onmisbaar voor den Zeevaarder, voor den algemeenen Lezer, die slechts eene aangename en nuttige uitspanning zoekt, zoo wel als voor den beoefenaar van de Geschiedenis der Aarde en der Menschheid, minder belangrijk zijn. Vele Zeereizen zijn dan ook opzettelijk voor de twee laatste klassen ingerigt; sommigen, gelijk forster, volgden de orde der onderwerpen, die zij uit de Natuur- en Volken - geschiedenis behandelden; anderen, zoo als barrow, (in zijne Reize naar Cochinchina) gaven ook verslag van den togt zelven, met weglating der alléén zeevaartkundige opmerkingen. Tot de laatste soort behoort ook de Reis van den Heer langsdorff, togtgenoot van krusenstern, wiens uitmuntende beschrijving van der Russen eerste Reis rondom de Wereld wij (in de 5 en 9 Nos. 1812 en No. 13 dezes jaars van dit Tijdschrift) aan onze Lezers hebben bekend gemaakt. Zijn reisverhaal wordt dus even min overtollig door dat van den Russischen Bevelhebber, als het dagboek van cook's Reizen de waarnemingen van forster, of staunton's omstandig verslag der Reize van macartney barrow's keurige berigten op zijne reis en in China heeft overbodig gemaakt. Wij zullen dus onzen Lezeren de opmerkingen van krusenstern's Reisgenoot zoo wel, als die van het Opperhoofd, doen kennen, en ons liefst tot zulke voorwerpen bepalen, welke men in het officièle reisverhaal zelve of niet, of min
uitvoerig, vindt.
In een Voorberigt meldt de Heer langsdorff met een woord zijne vroegere lotgevallen, tot dat hij, op zijn herhaald aanzoek, in 1803 bij de Russische onderneming mede werd aangesteld, en te Koppenhagen op de Nadeshda scheep ging.
Drie landen zijn het voornamelijk, van welke de Reiziger (zoo verre dit Deel loopt) ons berigten mededeelt; Teneriffe, Brazilië met het eiland St. Catharina, en Nu-
{==670==} {>>pagina-aanduiding<<}
kahiwa, een der Washingtons-eilanden. Eer hij ons naar het eerste verzelt, geeft hij een ongemeen onderhoudend verslag van de wijze, op welke de Geleerden van den togt de schijnbaar eentoonige dagen in de open zee doorbragten; een verslag, waardoor men zoo geheel in de gesteldheid dier reizigers verplaatst wordt. Het nalezen van beschrijvingen der onderscheidene landen, naar welke nu de steven gewend was, nam geen gering deel van den tijd weg. Zoo verplaatste zich, na het verdwijnen der Engelsche kust uit het oog, natuurlijk ieders geest naar de Kanarische eilanden, bepaaldelijk Teneriffe, van welke men, uit de welvoorziene scheepsbibliotheek, met deelneming alle berigten opzamelde. Doch juist de menigte dier berigten maakte het moeijelijk, veel nieuws van deze vaak bezochte gewesten te zeggen, de gewone ververschingplaats der Europeërs, die naar Indië, Zuid - Amerika of de Zuidzee stevenen. Santa-Cruz, de hoofdstad van Teneriffe, is aan de scheepvaart haren bloei verschuldigd, en levert wezenlijk voortreffelijke vruchten en groenten op. De wijn is uitmuntend; volgens zekeren koopman, doet hij alleen voor den Madera - wijn onder, omdat deze met een gering toevoegsel van Franschen brandewijn aangezet is. Geene herbergen zijn er, maar groote herbergzaamheid. De gemeene klasse, die zeer arm is, gebruikt raauw gekneed meel, of geroost koren, in plaats van brood. - Het eiland is zeer bergachtig, en draagt overal sporen van uitgebrande vuurbergen. - In het kleine stadje Porto de
l'Orotava wonen de rijkste kooplieden, en het heeft den meesten wijnbouw. Een heerlijke kruidtuin, door den Marquis de nava aangelegd, vervalt, doordien de staat daarin, niettegenstaande zijne beloften, geheel niet te gemoet komt. De Reizigers beklommen de piek niet; doch worden hier eenige berigten van den Heer cordier over dezelve medegedeeld.
Het ledige vak tusschen de afreize van Teneriffe en de komst te St. Catharina wordt onder andere met het onderhoudend verhaal van de plegtigheden bij het passeren der

{==671==} {>>pagina-aanduiding<<}
Evennachtslijn aangevuld. Deze doorvaart, altijd voor de Europische zeevaarders, die het eerst deze wateren klieven, met grooten toestel vergezeld, was het thans dubbel, nu de Russen voor het eerst, sedert zij als natie bestonden, het zuidelijk halfrond bereikten. Bij deze gelegenheid vermeldt de Schrijver, dat de warmte onder de Evennachtslijn (op zee) veel dragelijker is, dan men gewoonlijk denkt, en voor de hette van eenen warmen zomerdag in het noordelijkst Europa onderdoet.
Het gezigt op het welige Brazilië overtrof in schoonheid zelfs de hooggespannen verwachting des Reizigers. Geheele velden vol geurige bloemen, prachtige kapellen, zoo als men die in de Europische kabinetten ziet, kolibrieten, glanzend van goud, keurige zingvogels, moesten aan menschen, die uit het Noorden van Europa kwamen, gewis de zoetste gewaarwordingen doen ondervinden, vooral na eene zeereis van twee maanden. Onder de menigte opmerkingen des Schrijvers over dit land en het eiland St. Catharina, waar het schip ten anker kwam, teekenen wij de volgende aan. Gedurende den winter van het zuidelijk halfrond (onze zomermaanden) heeft, volgens de verzekering der inwoners, het schoonste lenteweder plaats, doordien de zon alsdan, verder van het schedelpunt af zijnde, bestendig helder schijnt; terwijl in den zomer (onzen winter) bijna dagelijks regen en onweder de lucht verkoelt, daar de loodlijnige zon de dampen in menigte aantrekt. De heerschende vochtigheid en aanhoudende, niet verschroeijende warmte zijn oorzaken der ongemeene vruchtbaarheid en verscheidenheid van dieren en planten. - De inwoners van St. Catharina drinken veel inlandsche thee, zijnde de bladen van zekere plant, (herba do matto) die men in het Noorden van het Gouvernement plukt, en even als Chinesche thee gebruikt. Om geene bladeren in den mond te krijgen, drinkt men door een zuigpijpje. De theekommetjes zijn kokosnoten, kauwoerden of aarden potjes. - De inwoners gaan ter jagt met bogen, waaruit zij geene pijlen, maar steentjes en kleikogels schieten. Alle avonden, eer

{==672==} {>>pagina-aanduiding<<}
men ter ruste gaat, wascht men de voeten met warm water. In groote huizen wordt dit eerst door de slaven omtrent den Heer verrigt. Koetsen ziet men er niet, maar draagstoelen, gelijk in Indië. Het nieuwjaarsfeest is voornamelijk voor de ongelukkige Negers een tijd van uitspanning en vrijheid, even als te Rome bij de Saturnalia. De dans is alsdan hun grootste vermaak. - In den nacht van Driekoningen geven vrienden en gelieven elkander doorgaans serenaden. Aangenaam was voor den Schrijver een uitstapje op het vaste land, waarbij hij kennis maakte met een vriendelijk huisgezin, waarvan de vader hem behulpzaam was in het vangen van insekten. Rijk was de oogst, dien hij er opdeed; rijk het betooverende landschap aan alle pracht der Natuur; hooge bosschen, ondoordringbaar voor de zonnestralen, en door de meest verschillende, door de schoonste dier- en vogelsoorten bevolkt. - De gemeene man in Brazilië gebruikt, in plaats van brood, de Mandiocca- (Maniok-) wortel. De ver uiteen verspreide volkplanters der kust vervaardigen, als zoo vele robinsons, elk wat hem noodig is tot levensonderhoud, zonder een bijzonder handwerk te oefenen. Vele menschen houdt de walvischvangst bezig, die thans voor rekening van het bestuur gedreven wordt. - Ellendig is de behandeling en oppassing van zieken hier te lande. Men heeft er noch behoorlijk onderwezene geneesheeren, noch vroedvrouwen. Gelukkig nog, dat de veelvuldige ongelukken, hierdoor natuurlijk veroorzaakt, door de ongemeene vruchtbaarheid ruim worden opgewogen. Huisgezinnen van vijftien tot twintig kinderen zijn geheel geene zeldzaamheid. - De berigten onzes Reizigers over Brazilië eindigen met belangrijke beschrijvingen der vele schadelijke zoo wel, als fraaije diersoorten, (slangen, vogelspinnen, vlinders enz.) die men op St.
Catharina vindt.
Wij verzellen nu den Reiziger van Brazilië op zijne vaart om de stormachtige Kaap Hoorn, (niet Horn; onze le maire gaf het den naam naar de Hoofdstad van Westvriesland); men doet het Paasch - eiland niet aan, en ver-
{==673==} {>>pagina-aanduiding<<}
toeft eerst te Nukahiwa, het voornaamste der Washingtons - eilanden of Nieuwe Marquesas, 't welk zich van verre zeer kaal, woest, en zelfs vulcanisch voordeed - Vruchtbare dalen, nogtans, vindt men binnen in het land, maar het schijnt of gebrek aan nijverheid de inwoners vaak aan hongersnood blootstelle, welke hen, ter stilling van hunne behoefte, zeer dikwerf tot het afgrijsselijkste aller hulpmiddelen, tot het verslinden hunner natuurgenooten, ja hunner vrouwen en kinderen (bij gebrek aan vleesch der vijanden) aanport. Breedvoerig zijn des Schrijvers aanmerkingen over het menscheneten, waarvan hij vier oorzaken opgeeft: nood, belustheid, verkeerd medelijden met grijsaards, enz. en wraakzucht. Vernederend voor de menschheid, en bijna beslissend voor het akelige stelsel van hobbes, zou het zijn, wanneer des Heeren langsdorff's gestelde, dat schier alle volkeren der Aarde zich aan deze wandaad hebben schuldig gemaakt, ook maar eenigzins doorging; dan, zijne bewijzen van eenige ruwe volkeren op de meesten te willen toepassen, is geene redenering, die steek houdt. Eenige derzelven worden zelfs door den verdienstelijken Vertaler naar behooren te regt gewezen, (bl. 226.)
Twee Europeërs vonden de Reizigers op Nukahiwa; den Engelschman roberts, en den Franschman cabri. De laatste was geheel verwilderd, en had geheel de zeden des lands, waarvan hij eene inboorlinge getrouwd had, aangenomen, en ook zijne taal bijna vergeten; de eerste minder. Gelijk de Heer krusenstern zich in zijne berigten meer van den Engelschman bediend heeft, zoo meende langsdorff daarentegen den Franschman, die wel woester, doch juist daarom ook meer met den geest der inboorlingen doordrongen was, tot zegsman te moeten gebruiken. Vandaar eenig verschil tusschen beider opgave, b.v. dat, volgens langsdorff, de moeders hare kinders zogen, dat er huwelijksverbindtenissen en ijverzucht onder de eilanders plaats vinden, hetgeen krusenstern zoo niet heeft.

{==674==} {>>pagina-aanduiding<<}

Langsdorff begroot de bevolking van Nukahiwa op ten minste 18,000 zielen, (krusenstern op 12,000.) De mans zijn groot en welgemaakt. Onder andere trok zekere mau - ka - u, of mufau, de aandacht, die zes voet en twee duim Parijsche maat lang was; en volgens de evenredigheid der deelen, door den Heer tilesius opgenomen, vond de Heer blumenbach te Göttingen, dat deze wilde Nukahiwer met den Appollo van Belvedere in evenredigheid en betrekkingen volkomen overeenstemt. Volgens de eenparige getuigenis van roberts en cabri, was een naburig Opperhoofd nog een hoofd grooter, en dus ten minste zeven voet lang. De aanzienlijker vrouwen binnen in het eiland, die zich maar zeer zelden vertoonen, om hare blanke huid niet aan de zon bloot te stellen, zijn kloek, vrij schoon en zedig; de gemeene, daarentegen, en de meisjes, klein, zwakkelijk, zonder houding, met een zwaar onderlijf en een' slependen gang. Geen wonder! zij waren de liederlijkste en ontuchtigste wezens, die men bedenken kan. Bij hare komst op het schip hielden zij, hare vaders, broeders en minnaars, niet op, zich om strijd aan de schepelingen aan te bieden; het wordt zelfs voor een ongehuwd meisje schande gerekend, geene minnaars gehad te hebben; hare waarde rijst, naar evenredigheid van het getal harer begunstigde minnaars. De kleur is bijna zoo blank als die der Europeërs, althans bij de fatsoenlijke vrouwen; bij het schaamtelooze gemeen bruiner, doordien het bijna naakt loopt. Echter heeft ook zelfs deze klasse van menschen eenig gevoel van schaamte en eerbaarheid; de meisjes, die naar het schip kwamen en zich aan elken matroos aanboden, waren echter verlegen, wanneer zij de geringe bedekking harer schaamdeelen door het zwemmen verloren
hadden, en men zag er dan menig eene in de houding der Venus van Medicis.
De tatuëring, of het kunstig beprikken der huid, is nergens tot zulk eene hoogte van regelmatigheid gebragt, als hier en op de naburige eilanden. Het is eene wijze van opschik, die zich naar den welstand der ingezetenen re-
{==675==} {>>pagina-aanduiding<<}
gelt, en de plaats der staatsiekleeding vervangt. Er zijn eigene tatueerders, even als bij ons kleedermakers; hunne belooning bestaat in een varken, het éénige vleesch op het eiland, hetwelk men eet, behalve menschenvleesch. Eigenlijken Godsdienst en Regeringsvorm vindt men er niet; nogtans hebben de Nukahiwers wel degelijk denkbeelden van bovenmenschelijke en onzigtbare magten, van wezens uit het Geestenrijk, die den mensch kunnen benadeelen. Zij hebben ook menschen, die men priesters of toovenaars zou kunnen noemen, en die in sommige gevallen veel invloed hebben. Hun ontzag voor onzigtbare wezens is in alles blijkbaar; de Reiziger noemt eenentwintig telkens voorkomende onderwerpen of bedrijven op, die tahbu, d.i. op den duur of in enkele gevallen verboden (sacra) zijn, zoodat men die, op straffe der Geesten, niet mag verrigten of aanroeren. Staatkundige oppermagt vond de Heer langsdorff niet, maar wel den meerderen invloed van rijkdom, die hier in broodboom-, kokos- en banaan-bosschen bestaat. Deze invloed doet zich ook kennen in de weldadige gewoonte, dat, in jaren van gebrek, de voornaamste ingezetenen hunne hongerige landgenooten aan opene tafels spijzigen; de dischgenooten laten zich met een teeken van dit meel tatuëren, en zijn dan ook verpligt, om, wanneer zij kunnen, in een' volgenden hongersnood hunne behoeftige broeders te voeden. - Bij het huwelijk van een' voornamen man heeft elk der bruiloftsgasten het regt, om, met toestemming der bruid, de vermaken van den eersten nacht met den bruidegom te deelen. De veelwijverij is geoorloofd, doch de Monogamie
meer in gebruik. Zeer veel zorg draagt men voor de lijken der overledenen. De besnijdenis heeft plaats op Nukahiwa, meestal in de jaren der manbaarheid. Ieder mag deze bewerking verrigten, behalve den vader. De besnijder wordt op varkensvleesch onthaald, en bekomt bij zijn vertrek een zwijn tot belooning Hier en overal schijnt zuiverheid de bedoeling. (Het is merkwaardig, dat die gewoonte ook op Madagascar plaats heeft, waar de besnijder voor ieder kind

{==676==} {>>pagina-aanduiding<<}
een' os bekomt, doch ook voorheen de voorhuiden moest opeten. Zie malte - brun, Annales des Voyages, T. II. Cah. IV. p. 33.) De Nukahiwers hebben ook muzijk; doch dof en eentoonig zijn hunne liederen, hebbende veel overeenkomst met het kyrie eleison en de hora's. Sterk verschilt de vertaling van een hier medegedeeld gezang dezer Wilden, volgens gabri en volgens den Schrijver. Liefst, echter, zouden wij op de echtheid van eerstgemelde vertrouwen, daar iemand toch niet ligtelijk in tien dagen genoegzame kennis eener geheel vreemde taal kan bekomen, om een' geheel genationaliseerden inwoner te verbeteren; ook geeft cabri's opgave eenen beteren, maar ook afgrijsselijken zin. Het is een feestzang bij het braden der gevangenen!
Van Nukahiwa vertrekkende, voer men het eiland Owaihi voorbij, welks inwoners den Reiziger voorkwamen, in ligchamelijke voordeelen zeer ongunstig bij de Nukahiwers af te steken; doch, volgens later door hem ingewonnen berigten, is de beschaving aldaar, door den omgang met de Amerikanen, die er veel handel drijven, onbegrijpelijk sterk gevorderd. De Koning tomoomo heeft hierin de meeste verdienste. Hij kent reeds de waarde van het geld, ja deelt reeds in den activen handel tusschen de N.W. kust van Amerika en China. De Engelsche taal is er, benevens Europische zeden, reeds ingevoerd; doch van hoogere beschaving der ziele, door reine zedekunde en Godsdienst, vernemen wij niets. Van Owaihi vertrekkende, kwam men gelukkig in de Peters- en Paulus-haven op Kamschatka aan, en vertrok, na eenig verblijf aldaar, naar Japan, waar wij den Schrijver in het volgende Deel hopen te ontmoeten.
Wanneer men zegt, dat de Vertaling dezer belangrijke en onderhoudende Reize door den Heer stuart bewerkt is, behoeft men niets meer ter aanprijzing. Zijn Eerw. heeft het echter niet alleen bij eenvoudige overbrenging laten berusten, maar hier en daar zijnen arbeid verzeld doen gaan van aanteekeningen en ophelderingen betrekkelijk de

{==677==} {>>pagina-aanduiding<<}
kennis van menschen en landen, waaronder menige teregtwijzing van belang gevonden wordt.




Dichtstukjes van M. Westerman. Amsterdam, 1813. In gr. 8vo. 187 Bl. f 3-:-:

De Heer westerman is van elders met lof bekend. Zijne Gedichten, in het jaar 1807 uitgegeven, stelden hem reeds in den eervollen rang der Hollandsche Dichteren, en hij heeft zich door latere voortbrengselen in dien rang staande gehouden. Deze Dichtstukken (want waarom zoude men dezelve stukjes noemen?) onderscheiden zich meestal door eenvoudigheid, ongezochtheid, hartelijkheid, en eenen zachten, natuurlijken en gemakkelijken gang. Het gevoel bruist overal, en is somwijlen teeder en roerend. De voorwerpen, die de Dichter bezingt, zijn uit hunnen aard regt geschikt, om dat gevoel op te wekken. Liefde voor gade en kroost; gevoel voor alle de zaligheden, die daaruit ontspringen; waardering van de verschillende bekoringen eens gelukkigen echts, van alle de kleine betrekkingen en voorvallen, van de duurzame, en toch afwisselende, vreugde, en zelfs van de tegenheden en smarten, die het huisselijk leven opleveren - ziet daar eene rijke bron van poëzij; ziet daar de bron, waaruit westerman gestadig schept. De huisselijke kring is de wereld, waarin hij leeft en zich beweegt. Dáár worden zijne genoegens geboren, en, zoo zij al elders ontstaan, weet hij dezelve derwaarts te leiden, en vindt hij zichzelven en zijn geluk in zijn heiligdom weder. Hij zingt van liefde en genot: maar zijne liefde is- noch de onstuimige drift van den jongeling, noch de dwaze gril van den sentimentelen dweeper, en zijn genot heeft niets gemeen met de onmatige zwelgerij van den wellusteling. Hij offert aan geene Delia, geene Cynthia. Zijne gade is zijne godheid; zijn huis is zijn tempel; zijne liefde vloeit uit zijn hart; zij is kalm, maar teeder; bedaard, maar edel; gevoelig, maar zuiver, bestendig en verheven. Zijne Muze onderscheidt zich door eene eerbare kuischheid. Zijne gezangen hebben alle eene edele, regt zedelijke strekking - en hoe zeer
verdient hij niet reeds van deze zijde onzen lof, onze toejuiching!

{==678==} {>>pagina-aanduiding<<}

In het dichtstuk: Kunstgevoel, dat van des Dichters kunstvermogen blijk draagt, en waarin hij, zoo wel als elders, toont, dat het hem niet aan geestverheffing ontbreekt, waardeert de Heer westerman zijne eigene kunstverdiensten, en beklaagt hij zich (door ongepaste nederigheid, of althans ten onregte) over het wrevelig lot, dat hem verhinderde, om tot de geheimen der echte kunst door te dringen:

Ik dreef in een vergeten vlietje, 
En greep het rank en buigend rietje, 
Dat rijzig opschoot langs den zoom; 
Ik vond - of waande een' steun te vinden, 
Waaraan mijn kracht zich mogt verbinden, 
Om fier te ontworstlen aan den stroom. 
 
Dat rietje, ô hoe veel was 't mij waardig! 
Ik sneed het af, en bond het vaardig 
Tot een geliefkoosd speeltuig zaam: 
Moog' 't ook geen grootsche toonen geven, 
Het galmt de blijdschap van het leven; 
't Lokt wel geen' roem, maar ook geen blaam. 

Wij lezen hier: trillende de snaren: dit is tegen den aard onzer taal. Trillen is een onzijdig werkwoord.
Eerste Kinderstapjes. Lief gedicht, regt in den trant van westerman. De vergelijkingen zijn treffend en wel volgehouden. Het kind struikelt - de moeder waakt; de man wankelt - de Voorzienigheid spreidt moederlijk hare armen uit. Het kind valt zachtkens in den schoot der moeder, en de grijsaard in den schoot der aarde. Hoe eenvoudig! maar hoe waar en treffend!

Schoon de zwakke beentjes zwichten, 
Flaauw den nutten dienst verrigten, 
Wees gerust! u dreigt geen nood: 
Ligt uw voetjes zonder schroomen; 
Zachtkens zult gij nederkomen 
In den moederlijken schoot. 

{==679==} {>>pagina-aanduiding<<}

Wanklend doen we onze eerste schreden; 
Ongewis de mannen - treden, 
Naar de wijkplaats van den dood; 
Stomplende in de hooger jaren, 
Storten wij, met grijze haren, 
In den moederlijken schoot. 

De Vondeling is een juweeltje, dat bijna verdienen zoude, om naast Het Gevallen Meisje, dat meesterstuk van tollens, geplaatst te worden. Het is in denzelfden smaak gedicht, en men kan over het geheel duidelijk zien, dat de Heer westerman den Dichter tollens tot model gekozen heeft. Men zie slechts den aanhef. Alles is even zacht en roerend. Ware dit stukje niet reeds van elders bekend, wij zouden in verzoeking komen, om het onzen Lezeren in zijn geheel mede te deelen.
De twee Spreuken is aardig en los gedicht; Op het afsterven van mijn Dochtertje, aandoenlijk, zoo als men van westerman verwachten konde.
De Spelevaart is uitstekend fraai, en ook belangrijk voor hen, die met de omstandigheden des Dichters bekend zijn. Het slot trof ons bijzonder.
Bij de geboorte van mijnen eersten Zoon heeft ons minder behaagd. De aanhef stemt niet met den toon, die in het overige van het gedichtje heerscht. Eenige regels zijn stroef. In de wending tot 's Dichters gade, komen ons de regels:

Pijnlijk zwoegden uwe leden 
Onder die geliefde dragt, 
En ik zag u angstig torschen, 
Daar mijn oog trachtte uit te vorschen, enz. 

plat voor. De laatste regel is stijf proza. Ook de aanspraak aan de buurvrouwen, die bij het geval adsisteerden:

Wijfjes! komt, bezoekt mij nu; 
ô! Ik kal zoo gaarn met u, enz. 

is triviaal. Men mag wel in gemeenzamen trant dichten, maar niet ten koste van den goeden smaak. In deze manier altijd

{==680==} {>>pagina-aanduiding<<}
kiesch en poëtisch te blijven, is moeijelijker dan men veeltijds denkt.
De Vlieger en De IJsbaan zijn kunstig en toch gemakkeslijk. Zulke vernuftige stukjes gaan den Heer westerman zeer wel van de hand. In de regels:

Andren is de baan te glad, 
Zijn op 't rijden niet gevat, 

heeft de Dichter tegen het taaleigen gezondigd. In den laatsten regel is geen zelfstandig naamwoord. Het is hier wel niet zoo stootend, als of er b.v. stond:

Ons toch is de baan te glad, 
Zijn op 't rijden niet gevat; 

doch de feil is even groot. Ook is de uitdrukking: op het rijden niet gevat zijn, proza en gedrongen.
Bemoediging heeft veel schoons; doch ook gebreken. Het geliefkoosde (misschien al te gelief koosde en te veel gebruikte) beeld des Dichters, van eenen scheepstogt ontleend, is hier (de woorden wrevel, deugd, misdrijf uitgezonderd) goed volgehouden.
Kracht der Moederlijke Liefde is bijzonder treffend. Wij herlazen dit stuk met een ongemeen genoegen; schoon wij niet ontveinzen willen, dat de toon van het slot, beginnende met de woorden: Verhaalt het, moeders, enz. bij den aandoenlijken inhoud van het geheel kwalijk voegde, en de vervloekingen, die eerst de moeders en vervolgens de jongelingen in den mond worden gelegd, tegen het oogmerk van den Dichter, de aandacht van de hoofddaad en van de heldin van het stuk op eene onaangename wijze aftrekken, en den liefelijken indruk van het geheel bij ons hebben weggenomen.
Op den Verjaardag mijner Echtgenoote is hartelijk - roerend. De aanhef beviel ons inzonderheid; het omvaêmen in den elfden regel minder, en het daarop volgende gul is hier het regte epitheton niet. De vergelijkingen van koontjes met bloemen, van tranen met parels zijn fraai. Maar worden dezelve niet te ver getrokken? Ons althans kwamen de verdere tegenstellingen van saffieren met heldere blikken, van goud met gulden lok-
{==681==} {>>pagina-aanduiding<<}
ken, van fluweel en satijn met gulle lachjes te gezocht voor. In zulke stukken moet de kunst niet zigtbaar zijn. Doch deze géringe aanmerking mag niets aan de waardij van het geheel ontnemen, dat den Dichter en zijne Gade beide tot eer verstrekt. Hoogst Genot, is vol leven en gang. Regels, nogtans, als:

Die hij boven allen telt, 
Wat het vrolijk wassen doet, 

kwamen ons te plat voor. Onwelluidend is ook de regel:

Maar, hoe of u 't hart moog' jagen. 

Droomen. Kort, maar keurig bewerkt.
Op mijnen Geboortedag. Een allerliefst stukje, vol warme trekken, uit het gevoelig vaderhart gevloeid. Dat pruilen en druilen (bl. 99) beviel ons echter niet.
Van langer adem en inderdaad voortreffelijk is Het Wederzien. Schier zouden wij dit voor het beste uit den bundel houden. Hier bruist het gevoel van den Dichter in schoone, krachtige verzen, en sleept ons in zijne verrukking mede. Hier erkennen wij den teederen Echtgenoot en Vader en geoefenden Dichter tevens. Wie twijfelen moge, of gevoel de bron der Dichtkunst zij, leze dit stuk. Wij herlazen het, en zouden er gaarne iets, tot eene proeve, uit overnemen; doch zijn verlegen in de keus, daar alles even schoon is. De volgende brok moge den Lezer overtuigen, dat onze lof niet partijdig is:

Geen tegenworstling baat; het sterflot, ons beschoren, 
Wordt nimmer afgekeerd; eens slaat het afscheidsuur; 
Eens zullen we ons vaarwel beklemd elkaar doen hooren; 
Eens wordt de tol betaald, gevorderd door natuur: 
Dank zij de alwijze zorg, ons is de stond verborgen, 
Waarin de dood ons toeft tot een vernieuwd bestaan; 
Het is ons onbewust, voor wien de blijde morgen 
Uit d'akeligen nacht des grafs eerst op zal gaan; 
Het is ons onbewust, wie, na het angstig scheiden, 
In treurige eenzaamheid zijn tranen plengen moet; 
Wie op den kouden steen het oogenblik moet beiden, 
Dat ons, op nieuw vereend, het smartlijkst uur vergoedt: 

{==682==} {>>pagina-aanduiding<<}

Maar troosten we ons in 't wedervinden 
Een scheiding, al te droef betreurd; 
Ja, de eeuwigheid zal zamenbinden, 
Hetgeen de tijd met wrevel scheurt. 
ô Pronkjes, die mijne echtkoets sierden, (t) 
Die luchtig om mij henen zwierden, (t) 
Met lente-frischheid op 't gelaat, 
Gij moogt den droeven pligt volbrengen, 
Uw kinderlijke tranen plengen, 
Wanneer uw vader henen gaat: 
Zoudt gij u om den rouwkreet schamen; 
Neen, vouwt uw handjes schreijend zamen, 
Als gij me uw laatste hulde biedt; 
Laat vrij dien vloed van weemoed stroomen, 
Mijn zorg heeft regt daarop bekomen, 
Onthoudt me uw dankbaar offer niet: 
Maar ducht niet, als het graf mijn beendren heeft verzwolgen, 
Als u de kinderpligt de lijkbaar heeft doen volgen, 
Als ge op mijn laatst verblijf met weenende oogen staart, 
Dat al wat ik u was bedolven werd in de aard: 
Neen, dierbre gade, dierbre panden, 
Geen sterflot drukt de hoop ter neêr; 
Ofschoon de broze kiel moog' stranden, 
Wij echter zullen vrolijk landen, 
En blijder zien we elkander weêr. 

De Weduwe moge als een tegenhanger van Den Vondeling worden beschouwd. Het doet ons leed, dat ons bestek niet toelaat, dit fraaije stuk naar eisch te waarderen. De regel: Daar zijn zorg u meê geriefde, is plat proza.
De Nacht. Een tamelijk uitgebreid stuk, in anderen trant, dan de overige verzen. De détails zijn hier stout en fiks bewerkt, in alexandrijnsche versmaat. De houding van het geheel en de schikking bevielen ons echter niet overal. Dat de Dichter eenen warmen zomerdag maalde, om de koelheid van den nacht te treffender voor te stellen, laten wij gelden; schoon het juist niet noodig ware, den lof des nachts ten koste van den dag te schetsen. De schildering is hier ook zeer fraai:

{==683==} {>>pagina-aanduiding<<}


De God des dags alleen, zijn baan ten top gevaren, 
Schijnt enkel voor zich zelv' al 't schittrende op te garen; 
Verheven op zijn kar, met gadeloozen gloor 
En onnavolgbren zwier, rent hij door 't gloeijend spoor: 
Al 't vloeijende kristal, door hem bijeengetrokken, 
Spreidt hij, als diamant, door zijne gouden lokken; 
Hij zwaait, terwijl geen damp dien hellen glans verdooft, 
De gloênde middagtoorts met majesteit om 't hoofd: 
De rossen, door zijn hand in 't blank gareel geklonken, 
Slaan brieschend door de lucht en snuiven gloed en vonken, 
En knabblen op 't gebit, en rigten, in hun vaart, 
De manen golvende op, en kronklen hunnen staart; 
De prachtige uren, die het trotsch gespan omgeven, 
Bespoedigen den ren, in 't onafzienbaar zweven; 
Zij lagchen 't westen toe, daar 't wolkgevaarte neigt 
Te zinken met den last, die 't angstig aardrijk dreigt. 

Maar dat de kunstenaar, die ons den nacht zal voorstellen, ons dadelijk in de naauwe straten van eene stad brengt, om ons in een speelhuis te leiden, kunnen wij niet goedkeuren, hoe fraai ook anders de ongebondenheid en de gevaren geschilderd zijn. Dit verraadt, bij eene zoo rijke stof, armoede. Wie toch, die met zijn onderwerp - den stillen, plegtigen en verhevenen nacht - regt vervuld is, kan al aanstonds aan bordeelen denken? Ook is deze schilderij veel te uitvoerig, in vergelijking van het geheel. Het overige, en inzonderheid het slot, doet eene betere werking. Dat het onzen Dichter niet aan verheffing mangelt, en dat hij, naar eisch van het onderwerp, ook met een stout en krachtig penseel schildert, bewijst het akelig tafereel der nachtelijke wroegingen van den booswicht:

In 's afgronds jammerpoel, waar de onverbidbre plagen, 
Met vlijmende addertand, aan 't hart der misdaad knagen; 
Waar nooit een straal van hoop door zwarte nevlen schijnt; 
Waar zielen zonder tal, door eindloos wee gepijnd, 
En rustloos voortgezweept door scherpe geeselslagen, 
Met jammerlijk gekerm, het eeuwig vonnis dragen; 
Waar de onverzaadbre gier zich mest met slijm en bloed, 
En met den scherpen bek in milt en lever wroet, 

{==684==} {>>pagina-aanduiding<<}

De vezels plukt en scheurt uit groeijende ingewanden, 
Waarin zijn ademtogt het pestvuur doet ontbranden; 
Waar 't eeuwig draaijend rad het uitgerekte lijf 
Aan stalen spitsen hecht, en slingert om de schijf; 
Den strafbren, afgepijnd, onmagtig zich te wringen, 
Beweegloos wentelt in oneindbre folteringen; 
Terwijl 't onstelpbaar bloed, dat langs de speeken vloeit, 
In rondgewende vaart, den naakten rug besproeit; 
Daar toeven op uw' wenk de afgrijsselijke spoken; 
Het ingezonken oog, nooit door den slaap geloken, 
Schiet d'ingeprangden gloed de ontvleeschte holen uit, 
En fonkelt naar een prooi, en vlamt op verschen buit; 
In 't gloeijend juk geprangd, staan zij verkleumd te rillen; 
Het uitgemergeld rif mag de ijzren boei niet tillen, 
Maar sleept die achterna. Dit kroost van 't jammeroord 
Sleurt gij, o sombre nacht, in uw geleide voort 
Naar 't prachtig ledekant, waar de ondeugd ligt te ronken: 
De witte sluijer dekt de zwartgedampte schonken; 
De magre hand verschuift den voorhang van satijn, 
En grijpt in 't eerloos hart, en wringt de helsche pijn 
In 't hard verstokt gemoed. Gewekt door 't aklig zuchten, 
Vliegt nu de booswicht op, en tracht de straf te ontvlugten; 
Het nachtspook grijpt hem aan, en wringt zijn' gorgel digt, 
En slingert de ongeltoorts in 't doodsbleek aangezigt. 
De slangen schuiflen rond, en wriemlen om zijn voeten; 
Hij voelt de spitse tong in hart en boezem wroeten; 
't Is of de vratigheid van dit afzigtlijk ruigt' 
Hem 't bloed van weeuw en wees, dat hij verbraste, ontzuigt: 
Bij 't akelig gebrul der helsche vloekgenooten, 
Stikt hij aan 't gloeijend goud, hem in den hals gegoten. 

Dit is stoute, gespierde poëzij! In het dichtstukje: Levenslust, toont de Heer westerman, dat hij ook in zachte schilderingen een meester is. Men zie, hoe hij de eerste vrouw beschrijft. De man slaapt. Liefelijke droomen streelen hem. Er ontbreekt nog iets. Zijne wenschen blijven ten deele nog onvoldaan.

‘Waak, waak op, outsluit uwe oogen!’ 
(Riep een stem op achtbren toon) 

{==685==} {>>pagina-aanduiding<<}

‘Waak, waak op, en ken 't vermogen 
Van het hoogst en edelst schoon!’ 
 
Van het rozenleger stijgend, 
Zag hij met verbazing rond: 
Hoogst ontroerd, verrukt en zwijgend, 
Staarde hij met open' mond. 
 
Gouden lokken zwierden kronklend 
Langs de albasten schouderblaân; 
Lieflijke oogjes, zedig fonklend, 
Staarden hem schroomvallig aan: 
't Eerbaar rood, de wangen gloeijend, 
En in 't blank der kaken vloeijend, 
Toonde de onschuld, die hier blonk, 
Als den schoonsten maagdenpronk: 
Trillend drukten blanke voetjes 
Op den rijk bebloemden grond; 
Elpen handjes dekten zoetjes 
d'Eedlen boezem, fraai gerond, 
Lelieblank en statig zwellend, 
Door het teêr gevoel geroerd, 
Dat, in 't zuiver harte wellend, 
Tot in de oogen werd gevoerd. 
't Mondje, blinkende als koralen, 
Schooner dan het morgenrood, 
Daar 't zich, bij het ademhalen, 
Met een' lieven trek ontsloot; 
Al dat schoon, enz. 

Onbetwistbaar Voorregt. Regt hartelijk, en het schoonste bewijs van des Dichters huwelijksliefde opleverende. Hetzelfde geldt van het Huwelijksroosje. De Heer westerman moet wel gelukkig zijn. Wél hem, die dit geluk zoo weet te schatten en zijn gevoel in hartelijke zangen uitstort! Lang verlustige hij zich in het schoon, lang geniete hij de geuren van het lieve, teedere bloempje, waarvan hij zingt:

ô Wie 't zuiver mogt bewaren, 
Wat geeft die om lentejaren, 
Wat om zoelen zomertijd; 
Wat om koestrend najaarsbroeijen. 

{==686==} {>>pagina-aanduiding<<}

't Blijft in 's levens winter bloeijen, 
Aan de reine trouw gewijd. 
't Zal den kalen schedel sieren, 
Door de zilvren lokken zwieren; 
En, treedt hij de loopbaan af, 
ô Dan vloeijen zachte dropjes 
Van de liefelijke knopjes 
Op zijn stil en vreedzaam graf. 

De regel:

Heerscht ook altijd slechts één wil, 

is hard. Het dragen, in den 5den regel, bladz. 161, behaagde ons, om de reeds gezegde reden, niet; even min als vlagen, in den 18den regel.
Afscheid aan den Heer m. pruys, M.D. Een los stukje, dat zich niet bijzonder onderscheidt. Bij de geboorte van den derden Zoon van den Heer h. tollens, cz. is fraai en hartelijk. De Lente is gemakkelijk en bevallig. Van het stukje: Aan mijnen Vriend G........ op zijnen Geboortedag, zeggen wij niets, dan dat het jammer is, dat het in deze verzameling is opgenomen. Het is bloote rijmelarij, en ontsiert den bundel.
Het doet ons leed, dat wij niet meer in bijzonderheden hebben kunnen treden, en de eigene schoonheden van ieder dichtstuk openleggen. Ja! de gezangen van westerman zijn natuurlijk - bevallig, hartelijk - roerend, en dit zegt bij ons zeer veel. Hetzelfde denkbeeld, nogtans, dat in de meeste stukken heerscht; zekere geliefkoosde beelden en uitdrukkingen, die te dikwijls voorkomen, en de te geringe afwisseling van versmaat, geven aan het geheel eene zekere eentoonigheid, die velen niet zal behagen.

Reis door Holland, in de jaren 1807-1812. Met Afbeeldingen. In drie Deelen. IIIde Deel. Te Amsterdam, bij E. Maaskamp. 1813. In 8vo. 416 Bl. f 6-10-:

Zoo zeer de algemeene zucht naar kennis bijkans geen gedeelte van Europa onbezocht liet, om deszelfs geschiedenis, landaard, bestaan; gewoonten en zeden op te sporen, even zoo

{==687==} {>>pagina-aanduiding<<}
viel dit lot aan Holland ten deel, en wel bepaaldelijk, nadat deszelfs uitgebreide handel, in de tweede helft der achttiende eeuw, de banden van verwantschap met alle natiën, ook in de overige werelddeelen, al naauwer en naauwer had toegehaald. Franschen, Engelschen, Duitschers, Zweden, Russen, Wester- en Oosterlingen wilden een land kennen, dat ongemeen klein van omtrek, groot in bevolking, arm in eigen natuurvoortbrengselen, rijk in wetenschap, kunst en handel, onderscheiden door zijne gewetensvrijheid, zonderling door zijne gebruiken mogt heeten. Ieder der reizigers, nogtans, had een verschillend oogpunt, hetzij als geleerde, als staatsman, als landbouwer, als koopman, als menschenkenner, of alleenlijk ter voldoeninge eener oppervlakkige nieuwsgierigheid, welke zich bevredigt met de loutere aanschouwing der voorwerpen, zoodanig als de gelegenheid die aanbiedt, zonder tot den inwendigen aard en de zamenhangende betrekkingen door te dringen. Van hier, derhalve, zoo vele verschillende oordeelvellingen en berigten, als er personen waren, die hunnen weetlust botvierden. Weinigen, zeer weinigen intusschen, die met een wijsgeerig oog alles van nabij beschouwden, wat er in verband op te merken viel, en daartoe eenen genoegzamen tijd van verblijf besteedden. Dit laatste schijnt den man te beurte te zijn gevallen, die ons de alhier aangekondigde Reis heeft geleverd. Een vijfjarig, nu en dan door toeval afgebroken, verblijf geeft hem de gelegenheid, om klimaat, landaard, fabrieken, trafieken, landbouw, handel, beschaving, gebruiken en zeden van nabij op te merken, en dat wel op een tijdstip, wanneer Holland van Republiek tot Koningrijk, en van dit laatste in een gedeelte des Franschen Keizerrijks vervormd werd. Deze laatste bijzonderheid, voor elken Schrijver zoo moeijelijk, maakt dit werk vooral voor dezen tijd belangrijk, daar het tooneel des oorlogs sedert eenige jaren, en wel tegenwoordig, den lust tot reizen beperken moest, en de invloed dezer
veranderingen door den reiziger in geenen deele is voorbijgezien.
Van de eerste twee Deelen dezes werks is reeds voorheên in onderscheidene Tijdschriften verslag gegeven. Van het derde Deel, dat thans voor ons ligt, zijn wij aan onze Lezers eene breedvoeriger ontvouwing verschuldigd.
Hetzelve behelst de reis uit de Hoofdstad der Hollandsche Departementen naar den Haag, Schevelingen, Katwijk, Lei-
{==688==} {>>pagina-aanduiding<<}
den, Haarlem, Alkmaar, Texel, Monnikendam, Purmerend, Hoorn, Medemblik, Enkhuizen, Urk, Schokland, Kampen, Zwartsluis, Vollenhoven, Blokzijl, de Lemmer, Sloten, Sneek, Bolswaard, Workum, Hindelopen, Molkweerum, Harlingen, Franeker, Makkum, Leeuwarden, Ameland, Dockum, Stroobosch, Groningen, Delfzijl, Embden, Aurich, Norden, Esens, Wittmund, Kniphausen, Jever, Varel, Oldenburg, Winschoten, Assen, Meppel, Zwol, Almelo, Deventer, Appeldoorn, het Loo, Zutfen en Arnhem, van welke laatste plaats de Schrijver, die een Duitscher schijnt, naar zijn vaderland terugkeert, en zijne reisbeschrijving, in tien brieven, ten einde brengt.
Reeds moet de enkele vermelding van zoo vele plaatsen eenen belangrijken inhoud doen vermoeden, wanneer de Schrijver eenen eigenen geest van waarneming heeft kunnen vereenigen met zoodanige berigten van deskundigen, als waarop hij zich met zekerheid verlaten mogt: en het strekt den Redensent tot genoegen, dat hij aan de alhier voorkomende beschrijvingen, hoe kort nu en dan, waar de onderwerpen of meer bekend of min belangrijk waren, de getuigenis kan geven van onpartijdigheid en naauwkeurigheid, welke den vreemden reiziger vereert en den inboorling zelven gelegenheid geeft, om zijn eigen land van veel naderbij te kennen, dan hij ooit te voren had kunnen doen. De Schrijver, immers, staat bij elk gedeelte, waar het een of ander te zien of op te merken valt, bijzonderlijk stil, en geeft nu en dan van een aantal belangrijke zaken een zoo uitvoerig overzigt, dat men zulks te naauwer nood van eenen gevestigden inwoner in betere form zoude kunnen verwachten. Van dezen aard, bij voorbeeld, is de beschrijving van de Caserne St. Charles en de Schutsluis aan den Overtoom te Amsterdam; van de Zeesluizen te Katwijk; van de Zandduinen te Hillegom; van de Bloemkweekerijen te Haarlem; van de Abdij te Egmond; van de wijzen van begraving in de steden en op het land; van de schapenfokkerij, bij zijn verblijf op Texel; van het aanpraten, kweesten, verloving en trouwen, met alle de feestvieringen, in Noordholland; van de vruchtbaarheid der Hollandsche vrouwen in het algemeen, met alle de gebruiken der kraambevalling en kraambezoeken, tot op de voltooijing van de opvoeding der beide seksen; van de molens en Hollandsche boerderijen, zoo voor de bereiding van boter en kaas, met derzelver handel, als voor de vee- en

{==689==} {>>pagina-aanduiding<<}
granen-teelt in bijkans alle oorden; van de onderscheidende gebruiken op de Eilanden Marken, Urk, Schokland en Ameland; van de kalkbranderijen in onderscheidene landstreken; van de oude taal in Vriesland en Molkweerum; van de paardenfokkerij, markten en harddraverijen; van den vrouwelijken wedloop op schaatsen te Leeuwarden; van het Instituut der Doofstommen te Groningen; van de oudheden in Oostvriesland; van de Hunnebedden in Drenthe; van de fabrieken en trafieken in het voormalige Gelderland; van het aantal schoone lustplaatsen, die Zutfen en Arnhem omringen; en eindelijk van de overstroomingen, welke dit land bedreigen, met de schets van deszelfs verheffing en vermindering. Omtrent alle deze voorwerpen van bedrijf, handel, wetenschap en kunst, met alle de wijzigingen der volks - gebruiken en karakters, komen hier zoo menigvuldige, en, voor zoo ver het den Recensent toeschijnt, zoo uitvoerige en echte berigten voor, dat men zich veeleer verbazen moet over de ongemeene kortheid, waarmede de Schrijver eenen zoo ontzettenden rijkdom van waarnemingen, in 26 bladen druks, heeft kunnen bevatten. En hetgeen ten laatste aan deze beschrijvingen nog meerdere waarde bijzet, zijn een aantal van niet minder dan 20 keurig geëtste kleine Platen, waarin het karakteristieke der onderscheidene kleedingen en gebruiken in de verschillende Departementen, de wijzen van begravinge, de harddraverij met paarden, de wedloop op schaatsen, de hunnebedden, de landhoeven, de ruïnen van Egmond en Toutenburg, en andere bijzonderheden meer, naar het leven zijn afgeteekend.
Om den Lezer echter zelf in staat te stellen tot eigen oordeel, vooral ook over de schrijfwijze, welke allezins kort en eenvoudig is, neemt de Recensent gaarne een enkel staal over ten voorbeelde, slaande dit werk zonder voorkeuze op, waar het voor hem openviel.
‘De ligging van Groningen, aan een paar zamenvloeijende rivieren, welke in de Noordzee uitloopen, de gegravene trekvaarten aan de westelijke zijde en hare diepe grachten, maken haar allezins geschikt tot den handel, die door de voortreffelijke kleilanden en vruchtbare zandgronden van rondom niet weinig wordt versterkt, zoodat hare uiterlijke gedaante, door een aantal nieuwe, wel gebouwde en somtijds prachtige huizen verfraaid, eene welvaart teekent, welke mij,

{==690==} {>>pagina-aanduiding<<}
voor het tegenwoordige, bijkans nergens elders, zoo sterk in het oog viel. - In haar midden bloeijen nog een aantal fabrieken en trafieken, waarvan die van de koffij en cichorei, bij de schaarschheid van Oost- en Westindische boonen, eenen grooten opgang hebben gemaakt, ofschoon men wil, dat de grond voor de cichorei alhier niet zoo voordeelig is, en de zorg, bij het zuiveren en droogen der wortels, in verre na die van het Dorp Noordwijk, in de nabijheid der Stad Leiden, geenszins evenaart. - De tegenwoordige bloei der Hoogeschole, bij het bezit van een aantal zeer bekwame Hoogleeraren in alle vakken, heeft in deze stad bijzonder voordeelig gewerkt op de beschaving, zoodat zij voor de aanzienlijkste Hollandsche Steden niet alleen niet behoeft te zwichten, maar dezelve, door eenen onbekrompener denktrant, zelfs overtreft.’
Van de Hunnebedden sprekende, geeft hij het volgende berigt: ‘Eene derzelven te Eext is 68 voeten lang, heeft 7 deksteenen, die op 32 anderen rusten, en de middelste bovensteenen, van onderen plat, zijn 13 voeten lang, 9 breed en 5 voeten dik. Nog eene andere, onder Anlo, in 1756 ontdekt, is een geregelde kelder, bemuurd met 8 platte en overigens ruwe steenen, zijnde van het oosten naar het westen 12 voeten lang, 7 breed en 5 voeten diep, en hebbende tegen het zuiden eenen ingang, trapswijze uit kleine keijen vervaardigd. - Die te Emmen, in het kanton Dalen, op den 20sten van Grasmaand des jaars 1809 (waarvan hierbij eene afbeelding) ontdekt, is 10 voeten hoog en 60 in zijnen omtrek. De bodem binnen 's werks is lang 15 voeten, breed 5 voeten en 8 duimen, en diep tusschen den bodem en het verwulf 3½ voet. Hij bestaat uit 14 zware keisteenen of veldflinten, namelijk 4 aan de zuid-, 4 aan de noord-, 1 aan de oost-, 1 aan de west - zijde, en de 4 overige, in de strekking van het zuiden naar het noorden, tot deksteenen, die allen van buiten ruw en oneffen en van binnen meer glad bewerkt zijn.’ enz.
De Recensent aarzelt niet, deze Reis onder de beste te rangschikken, die wegens Holland voorhanden zijn, als zeer gepast, om door hare duizende bijzonderheden den Hollander met zichzelf bekend te maken, en, ook door de Fransche uitgave, den Uitlander in staat te stellen tot een veel onpartijdiger vonnis, dan tot hiertoe heeft plaats gehad.


{==691==} {>>pagina-aanduiding<<}

Epitres à une Femme sur la Conversation; suivies de Poésies fugitives; par Madame De Vannoz, née Sivry. Seconde Edition, revue et corrigée. A Paris, chez Michaud Frères. 1812. 12mo. p.p. 214.

Wij hebben, gedurende den tijd dat dit Tijdschrift nu bestaat, wel eens hooren aanmerken, dat het daarin gegeven verslag van uitheemsche geschriften minder strookte met de volledigheid, waarnaar men, voor het overige, blijkbaar streefde. En het is zeker niet te ontkennen, dat de Fransche en Hoogduitsche Litteratuur, elk voor zich, zoo overvloedig zijn, dat het niet eens mogelijk is, slechts het uitgelezenste van beiden, in het ons voorgesteld bestek, te doen kennen. Intusschen vleijen wij ons toch, dat het door ons vermeldde meestal eene belangrijke zijde voor den Hollandschen Lezer had; en dat wij, in het bijzonder, in de Fransche taal, nu en dan een werkje hebben aangekondigd, dat onze beschaafde jonge lieden, die doorgaans lief hebbers van deze letterkunde zijn, vreemd noch onverschillig is gebleven.
Met dit een en ander, nu, streelt zich onze verwachting mede ten opzigte van het boekje, dat wij op den titel hebben genoemd. Belangrijk is het voor elken liefhebber der schoone litteratuur, bij het gezigt van den uitstekenden bloei onzer poëzij, ook eenmaal te vernemen, hoe het daarmede, ten zelfden tijde, bij zoodanige andere natiën staat, welke steeds den grootsten roem in het vak hebben behaald. Delille, het is waar, is sedert lang algemeen bekend; wie hem in zijne eigen taal niet heeft kunnen lezen, die mogt hem naar de vertaling van Mevrouw van streek, in haren Veldeling, of de meesterlijke navolging van bilderdijk, in zijn Buitenleven, beoordeelen. Doch één schoone dag maakt nog geen zomer; en even zoo min kan een enkel gelukkig Genie ten bewijs strekken van de vruchtbaarheid van eenig tijdperk, in eene of andere soort van voortbrengsels. Het verdient, derhalve, de aandacht van den opmerker, dat wij in het werkje voorhanden een stuk aankondigen, hetgeen ons toeschijnt de bloeijendste tijden der Fransche letterkunde geenszins tot oneere te kunnen strekken. Eene vloeijende versisicatie, die echter door de afwisselende maat vol-
{==692==} {>>pagina-aanduiding<<}
komen bewaard blijft voor dat eentoonige, waartoe de zuidelijke Europische talen anders ligt vervallen; eene ruimte van gedachten, die de aandacht teffens bezig houdt en treft; eene juiste en keurige teekening van allerlei tafereelen, die den waren dichtgeest teekenen, benevens warm gevoel en levendig coloriet; ziedaar eenige voorregten, die de beschaafde Schrijfster hoogstgunstig onderscheiden. Het voorname stuk is dat over de Verkeering; een onderwerp, bijna te gelijker tijd door delille behandeld, (van welke behandeling ook door ons is verslag gedaan.) Zij maakt hiervan in de Voorrede melding, op eene wijze, die hare zedigheid
vereert, en haar besluit, om desniettemin in den opgevatten arbeid voort te gaan, volkomen regtvaardigt. Het onderling verschil, namelijk, gelijk zij van delille zelven vernam, blijft groot genoeg; en, het voorregt hebbende van vroeger in het licht te verschijnen, kon haar stukje te eer op eene gunstige ontvangst hopen. Zij wil het - ten einde de vergelijking nog meer te ontwijken - ook geen Dichtstuk (Poëme) genoemd hebben; het zijn slechts Epitres, dichterlijke Brieven, aan eene jeugdige vriendin gerigt. Achter elk dezer vier brieven gaan eenige noten, die van geoefendheid, bijzonder in de poëzij van onderscheidene natiën, getuigen. Navolgingen van Latijnsche, Engelsche, Italiaansche, Hoogduitsche en Portugesche Dichters worden in dezelven aangewezen, of komen althans in de andere stukjes, onder den naam van Poésies fugitives hierbij gevoegd, meermalen voor. Ook deze stukjes zijn Epitres, benevens Elegiën en eenige algeheele navolgingen van camoëns, van milton, pope enz., van gessner en eene ongenoemde Italiaansche.
Doch, wij lieten blijken, vooral jeugdige beminnaars van Fransche litteratuur met dit verslag op het oog te hebben. En, gelijk zij zich aan al het gezegde doorgaans minder storen, en meer slechts enkel vragen, of het wezenlijk mooi is, en pleizierig leest; zoo wilden wij ook niet gaarne aanleiding geven, dat ze te dezen aanzien van toon veranderden, en den kunstregter gingen affecteren. Hun zeggen we derhalve, dat de beschaafde Dame inderdaad charmant vertelt, dat hetgeen ze zegt waarlijk interessant is, en dat dus ieder jong Heer, maar vooral jonge Jufvrouw, er menige les uit kan halen, die de bevallige gave van eenen aangenamen omgang uitstekend zal opluisteren. Zoo kan men er b.v. leeren, van hoe vele waarde het is,

{==693==} {>>pagina-aanduiding<<}
wél te vertellen, en hoe leelijk daarentegen, iedereen met lange en nietsbeduidende vertellingen lastig te vallen; van hoe veel belang het is, zich naar eens ieders smaak zoo wat te schikken, met hem van het zijne gaarne te praten, en hoe verkeerd daarentegen, altijd met zijn eigen lieve ik en mijn voor den dag te komen; hoe zeer bescheidenheid in het algemeen de jonge Dame voegt, hoe zeer ze zich wachten moet met haar vernuft niet al te veel te schitteren, en inzonderheid over het hoofdstuk der liefde zoo min mogelijk zeggen.
Nu, deze laatste lessen behoeven onze Hollandsche Meisjes misschien zoo niet. Doch, baat het niet, het schaadt niet. Wij wilden maar eenige staaltjes van het een en ander geven. En wij kunnen daarbij verzekeren, dat zij alle deze lessen door ware of verdichte voorbeelden zoo aardig opheldert en tevens afwisselt, dat men er gewis noch bij geeuwen, noch zuur kijken zal. Laten wij, tot een voorbeeld, slechts het volgende mogen navertellen: Zekere jonge Dame was dan eens verbazend wijs en knap; zij hoorde niemand zoo gaarne als zichzelve, en had dus in gezelschap veelal de praat alleen. Een bejaard vriend, die dit niet zoo heel mooi vond, en haar wel gaarne eens wilde doen gevoelen, dat zij toch wat al te zeker van de toejuiching van anderen was, die, over het geheel genomen, nog slechts uit beleefdheid naar haar luisterden, speelde haar deze poets. Zij zou op zeker gezelschap gaan. Men vertelde haar van een man van uitstekende bekwaamheden, die daar mede zou zijn. Zij nam zich terstond voor, haar licht voor hem te laten schijnen. Onder begunstiging van den vriend, viel haar dit ook niet moeijelijk. De beroemde man beantwoordde, inderdaad, alle hare discoursen met goedkeurend lagchen en vriendelijk buigen. En zij was hierover zoo te vrede, dat zij, na 's mans vertrek, terstond in zijnen lof uitweidde, hem oordeel, smaak enz. in ruime mate toekennende. Doch nu barstte het gansche gezelschap in lagchen uit, en kon naauwelijks tot bedaren komen, om haar te zeggen, dat de beroemde vreemdeling stom en doof was.
Dit alles geldt nu zeker alleen la Conversation, die echter nog niet de helft van het boekje inneemt. Doch ook de andere stukjes zullen niet afvallen. Er is onder dezelven allerlei, en doorgaans van het beste. Wij willen geen register maken; doch een enkel stukje kunnen wij niet onvermeld laten. Hoe zeer, namelijk, boven geleerd is, dat een meisje niet veel over

{==694==} {>>pagina-aanduiding<<}
de liefde moet praten, misschien ook niet eens denken; zoo maken wij toch, met Madame de vannoz, gaarne eene uitzondering ten opzigte dier jonge Italiaansche, welke hier het verlies van haren minnaar zoo roerend beklaagt, dat wij elke onzer Lezeressen zulk een gevoelig en getrouw hart, mits zonder zulk een verlies, wel haast zouden toewenschen.
Het volgende aandoenlijke stukje kozen wij ter proeve:

	Sur la mort d'un enfant de sept mois.
Dieu de bonté qui me l'aviez donnée, 
De vos bienfaits ai-je donc vu la fin? 
Sur son berceau sa mère infortunée 
Pleure déjà cette fleur d'un matin. 
 
Quoi, je te perds, quoi, ta course est remplïe! 
A peine un jour avait marqué ton sort 
Entre les pleurs que me coûte ta mort 
Et les douleurs que m'a coûté ta vie. 
 
Mais, dois-je encore écouter mes regrets? 
D'un meilleur monde immortelle héritière, 
Tu t'affranchis au seuil de ta carrière; 
Mon deuil commence, et déjà tu renais. 
 
En rejetant la coupe de la vie, 
De ce séjour ta détournas les yeux; 
Ton esprit pur, impatient des cieux, 
Redemanda sa divine patrie. 
 
Mourir enfant, c'est tromper le malheur, 
C'est échapper à l'humaine faiblesse: 
Le frais bouton qui sèche avant la fleur, 
De ses parfums conserve la richesse. 





Raadgevingen aan mijne Dochter, door J.N. Bouilly. Uit het Fransch, door M. Stuart. IIIde Deel. Te Amsterdam, bij E. Maaskamp. 1812. In 8vo. 250 Bl. f 2-:-:

Zeer aanprijzende was reeds het berigt, in voorgaande Nommers van ons Tijdschrift, wegens de eerste twee Deelen van dit zedekundig werkje gegeven. Ook dit derde Deel heeft alle aanspraak op dezelfde vereerende goedkeuring. Het behelst zes

{==695==} {>>pagina-aanduiding<<}
Verhalen: de Zusters van Liefdadigheid; Jenny, het Bloemenmeisje; het Gevaar van een luimig Woord; de Keus van eene Vriendin; de Keus van eenen Echtgenoot, en de Boom van Catinat; allen geschikt, om de echte liefdadigheid, de bespotting en het gevaar, waarin zich ieder meisje stort, dat zich roekeloos boven haren staat verheft, of hare luimen botviert, de omzigtigheid in het verkiezen van vriendin en echtgenoot, en de standvastigheid der ware liefde, in het bekoorlijkst licht te plaatsen. De wijze van voordragt is even eenvoudig; de verhalen zeer goed zamenhangende; de zedelijke beginselen voortreffelijk en edel, zoodat dit werkje zijnen gevestigden roem, voor het vak der vrouwelijke opvoeding, volkomen staande houdt. Ook de Vertaling is even zoo getrouw en vloeijende, als in de vorige Stukjes, en de zes Platen, die dit Deel versieren, behoeven voor de oorspronkelijke in fraaiheid niet te zwichten. - Zonder te groote uitvoerigheid, kunnen wij niet wel een gedeelte der Verhalen overnemen. Wij kiezen dus liever, tot een voorbeeld, de volgende waarschuwing, door den Heer bouilly aan zijne Dochter, bij de voltooijing harer opvoeding, gegeven:
‘Wacht u wel, mijne Flavia, misbruik te maken van het regt om belang te verwekken en te behagen. Vergeet niet, dat de gelukkige leeftijd, die dat regt verleent, de berisping en wangunst tevens opwekt, en dat men, achttien jaar zijnde, niet meer kan rekenen op de verschooningen der kindschheid. Vergeet niet, dat het algemeen gevoelen zich op dien tijd verklaart, en dat hetzelve de hoedanigheden en gebreken, om zoo te zeggen, te boek stelt, waarvan het gevolg zich doet bemerken over het geheele volgende leven. Mogten uwe zedigheid en ingetogenheid u een vreedzaam genot vergunnen van de voorregten, welken het lot u heeft toegelegd! Volg die jonge onbedachten niet na, die, trotsch op hare eerste voordeelen, bedwelmd door den wierook, dien men haar rijkelijk toezwaait, doch die weldra vervliegt als eene ijdele schaduw, zich verbeelden, dat zij aller toejuiching wegdragen, en zich beijveren, om in het helderst licht te schitteren! De lentebloem, die onophoudelijk aan de zonnestralen blootstaat, verflenst en valt kleurloos af; terwijl die, welke langzaam bloeit in de schaduw van een zedig loof, hare frischheid lang behoudt en hen nog bekoort, die haar in den natijd zoeken.’


{==696==} {>>pagina-aanduiding<<}

Almanak der Musen en Gratiën, aan Vriendschap, Liefde en Kunst gewijd, voor den jare 1814. Te Amsterdam, bij E. Maaskamp. f 2 -:-:

Zeer welkom is ons wederom dit Nieuwjaarsgeschenk, dat zich door zijnen bevalligen inhoud, door meestal keurig dicht, door nuttige verhalen en aanmerkingen, door zijne geheele uiterlijke form, en niet minder door zijne fraaije afbeeldingen, aanbeveelt. Behalve den gewonen kalender, met deszelfs eigenheden, waarbij nu nog enkele nieuwe bijvoegsels wegens de muntspeciën enz., bevat hetzelve ruim een twintigtal van stukjes in rijm en omrijm, waarvan wij alhier den inhoud opgeven. Strijd der Minnegoodjes; de eerste Indruk; de Telegraaf der Liefde; de Eed aan de Liefde; de teedere Kus; Coraline, of de Echtscheiding door dwang; Flora; de Liefde bekranst de Schoonheid; de Dans met mijnen Lieveling; mijn Lieveling is mijn genoegen; Morgenbezoek bij eene Parijsche Vrouw van smaak; wat is dat, Moeder? de Huwelijkstrouw bij de Craftombe; Dr. Tronchin te Parijs; de verwisseling van der Rozen kleur; op eene Coquette; Erkentelijkheid; de Fandango; nieuwe Danstoeren; het gevolg van een gemaskerd Bal; het Huwelijk op de grenzen van Schotland, en Anecdoten.
Eene verandering in de keus van onderwerpen, welke voor dezen jaargang is ingevoerd, komt den Recensent niet ongepast voor. De oplettendheid althans op de Danskunst, en de mededeeling van levendige danstoeren, door eene naauwkeurige afteekening en beschrijving verzeld, is eene nieuwheid, welke wij hier te land in geenen Almanak aantroffen, en echter, als toevoegsel tot den goeden smaak, niet mogen afkeuren. Enkele stukjes, zoo als de Eed aan de Liefde, de teeaere Kus en de Echtscheiding van Coraline, zijn zeer treffende en doelmatig. Eenige versjes zijn uitnemend bevallig, gelijk niet minder de zeven Plaatjes, welke alle zich, even zeer door goeden smaak, als door keurige etsnaald, aanbevelen; bij welk alles wij alzoo niet twijfelen, of dit St. Nikolaas of Nieuwjaarsgeschenk zal een zeer gunstig onthaal van het Publiek ontmoeten.





{==697==} {>>pagina-aanduiding<<}

Beoordeeling.

De Geest van het Evangelisch Christendom, door W.E. de Perponcher. III Stukken. Te Utrecht, bij J. van Schoonhoven. 1812, 13. Voor rekening van den Autheur gedrukt. In gr. 8vo. Te zamen 426 Bl. f 2-16-:

Onder dezen titel geeft de godvruchtige en zelfdenkende de perponcher ons een godsdienstig, Christelijk geschrift, rijk van inhoud en zeer gewigtig, daar het niets minder bevat, dan een overzigt en ontwikkelde voorstelling van 's mans gedachten over de gewigtigste stukken der geloofs- en zedeleer; in eenen duidelijken stijl en zeer geregelde orde, geschreven met warmte en vol gevoel, schilderachtig dichterlijk hier en daar, wijsgeerig, uitlegkundig, en tevens stelselmatig; in één woord, voedsel voor verstand en hart, zoo bewerkt en voorgedragen, dat het den goeden smaak en der oordeelkundige vlijt van den vervaardiger, zoo wel als zijn hart, voorzeker eere doet, en, met 's mans overige schriften, eene onderscheidende plaats verdient in de boekverzameling van godsdienstigen. Hoezeer wij dit goed getuigenis van dit werkje gaarne afleggen, spreekt het echter van zelve, dat wij daardoor geenszins kunnen gerekend worden in alles met den Schrijver in te stemmen, en, ofschoon wij den Lezer nut en stichting beloven, wij er echter niet voor instaan, dat hij alles voldingend bewezen heeft en ieder in alles overtuigen zal. Hier en daar hebben wij op 's mans wijsgeerige redeneringen zoo wel, als op zijne schriftuitlegging, nog al het een of ander uit te zonderen, en, daar over de hier behandeld wordende onderwerpen reeds zoo veel en op velerlei wijze geschreven is, zal men hier ook wel geene nieuwe dingen verwachten; het is de bijzondere schikking der denkbeelden, en de smaak, waarin het overvloedig bekende bearbeid is, hetwelk de lezing en

{==698==} {>>pagina-aanduiding<<}
herlezing aangenaam en onderhoudend maakt; terwijl de onderwerpen zelve altijd hoogstgewigtig blijven, en voor het redelijk en gemoedelijk nadenken eene steeds onuitputbare bron. Aan de hoofdwaarheden des Christelijken geloofs, en ook aan de bijzondere opvatting en wijziging derzelve bij het Hervormd Kerkgenootschap, is de Schrijver doorgaans zeer getrouw, en wij durven hem alzoo in dezen zin wel onder de strikt regtzinnigen rangschikken; één punt, de eindelijke zaliging van allen, echter uitgezonderd, waaromtrent 's mans gevoelen reeds genoegzaam bekend is, en 't welk hij ook hier niet bewimpelt, gelijk de aard van dit zijn geschrift het ook van zelve medebrengt; het kan toch niet anders, of deze zijne gedachte heeft eenen aanmerkelijken invloed op zijne beschouwing van den geest van het Evangelisch Christendom. Maar wij doen hem gaarne het regt van te erkennen, dat hij geenszins, op eene hinderlijke wijze voor andersdenkenden, voor dit of eenig ander gevoelen het harnas aantrekt; neen, - overal draagt zijn geschrijf het kenmerk van Christelijke toegevendheid en liefde; niets heeft het werk van een twistschrift; de Schrijver ontwikkelt overal zijn gevoelen en wijze van beschouwen, en geeft eenvoudig en hartelijk zijne gronden op. Wij meenen, dat het onnoodig, en zelfs eenigermate vervelend, wezen zou, van stuk tot stuk deze boekdeeltjes te doorloopen, en eene dorre schets te geven van hetgeen hier wordt behandeld. Wij willen ook niet bij bijzondere punten stilstaan, en dezelve hier ten toets brengen. Gaarne gaven wij, in weinig woorden, een algemeen overzigt; dan, aan het slot van het derde en laatste stukje wordt eene voorrede beloofd, die spoedig volgen zou; deze kwam ons intusschen tot nog toe niet ter hand; misschien geeft dezelve het een en ander, dat dit overzigt gemakkelijker maakt, en ons dan aanleiding om nogmaals terug te komen op geheel het werkje. Dan, op dat voorberigt hebben wij reeds te
lang gewacht, en durfden de vermelding nu niet nog langer daarop uitstellen. In het algemeen zeggen wij dan: de geest van het Evangelisch Christendom, zoo als die hier wordt opgegeven, is

{==699==} {>>pagina-aanduiding<<}
liefde; liefde is het Goddelijke wezen; liefde en het goede staan in het naauwst verband. God toont zich liefde in alle zijne werken, en in zijne openbaring door alle de verschillende huishoudingen; ieder stuk van de Christelijke leer loopt daarop, als een algemeen middelpunt, uit. De wetenschap der volmaaktheid is het doel en de kroon van onze geheele opvoeding hier op aarde. Schoonheid en volmaaktheid staan in een onmiddellijk verband; van alle schoonheid is de zedelijke het groote en wezenlijke. Het hoogste Ideaal is Jezus. De verborgenheden des Christendoms (in den meest gewonen zin) bevatten in zich de gronden der vervulling van onze behoeften, schoonheid, volkomenheid. Goed en kwaad zijn door hunnen aard onafscheidelijk zaamverbonden. De val en wederoprigting des menschdoms zijn deelen van één groot ontwerp. De val heeft dadelijke strekking, om, door zijne kwade gevolgen zelve, ons karakter tot hetgeen het wezen moet te vormen. Gods beschikking en werk leidt in alles tot zijn doel; de verzoeningweg door J.C. bevestigt den geschokten grondslag der zedelijkheid. Uit naauwe vereeniging met Jezus door het geloof spruit de regtvaardiging voort, en wordt men wedergeboren tot een nieuw schepsel. Alles loopt op geestelijke en zedelijke volmaking uit. Dit is de voortreffelijkheid van den Christelijken Godsdienst. Liefde is de grondslag en bron tot ware volmaking; de omvang van alle derzelver verschillende wijzigingen, d.i. van alle de Evangeliepligten,is het kenmerk van godzaligheid. Dood is verhuizing, eene straf voor allen, maar van heilrijke gevolgen. En bij de laatste uitkomst van alles wordt het voor allen duidelijk, dat liefde van alles het begin en het einde is. - Ziet daar eenige hoofdtrekken; men leze, men toetse, en zal voorzeker veel goeds en schoons vinden, dat innerlijk ten goede roeren zal.
Ziet hier van schrijf- en redeneerwijze eene proeve: ‘Wij zien wel in ons zelven een groot wonder plaats grijpen. Eene naar Gods beeld gevormde Geestlijke Natuur, met de ligchaamlijke Natuur van het aan het zinlijke gebonden

{==700==} {>>pagina-aanduiding<<}
stof vereenigd, en te samen slechts een wezen uitmakende. Dit is reeds onbesefbaar voor ons. Dit toont reeds hoe veel onbegrijpelijks er, in de vereeniging van verschillende Naturen, plaats grijpen kan. - Dan hoe oneindig hooger en onbegrijpelijker is het nog, dat de Godheid zich heeft vereenigd met haar menschelijk Beeld, in de ziel van Jezus, geheel onbevlekt aanweezend; ja door tusschenkomst dezer ziele ook zelfs met zijn lichaam, in volkomen éénheid des Persoons? - Dit een en ander mogen wij ten voorwerp onzer bespiegeling stellen. Maar verklaring kan het ons nog niet geven. Ja wij mogen er zelfs nog niet op doorredeneeren, overmids ons daartoe te weinig het wezen niet alleen van de Godlijke, maar ook dat van de menschelijke Natuur bekend is.’ - ‘Hier derhalven blijft het Geheimnis, Verborgenheid. Maar in de volgende Huishouding zal het ons eens worden geopenbaard, en dan zullen wij eerst het volle, het verheevene, en ondoorgrondlijke tevens inzien van hetgeen God, voor ons, deed. Dan zullen wij de onberekenbare waarde leeren kennen van den prijs, voor den welken wij zijn vrij gekogt! Dan zullen wij in bewondering en aanbiddende liefde wegzinken; en verbaasd, ontzet, maar tevens in verrukking opgetogen, uitroepen: wat zijn wij, o God! dat uwe opperste Liefde ons aldus is gedagtig geweest; ons aldus, boven alle verwagting, ja boven alle mooglijkheid van wenschen, heeft beweldadigd? Ja, dan zullen wij de volle kragt van de onsterfelijkheid, van 't Hemelsch bestaan, nodig hebben, om niet te bezwijken, onder den aandrang der sterke aandoeningen, die alsdan onze ziel geheel zullen overweldigen, maar ook opheffen tot den Allerhoogsten! Dan zullen wij den Drie-Eenigen God onzen Vergeever, Verlosser en Herschepper, als van aangezicht, tot aangezigt, en niet meer zoo als hier in eenen spiegel, in eene duistere reden aanschouwende zoo als hij is, ontwaaren, en verklaard zien, hoe de Zoon zig zelven voor ons kon geven in den dood;
hoe de Vader deezen eeniggeliefden aan de waereld schenken, en zijn zoenoffer aanneemen kon; hoe de Heilige Geest daardoor kon worden in

{==701==} {>>pagina-aanduiding<<}
staat gesteld, om den geheel verbasterden mensch te herscheppen tot vernieuwing van Volmaaktheid en Heerlijkheid? En hoe wel te regt, dat voor ons nu nog onbegrijplijk Bestaan des Goddelijken Weezens, 't welk het onderwerp der Hooge Verborgenheid van de Drie-Eenheid uitmaakt, ons werd voorgedragen onder de betrekking der heiligste en tederste Liefde, in betooning der onverzetlijkste trouw en des nimmer aflaatenden welbehagens! Ja dan zal de gebrekkige Kinderkennis der Aarde, in de volledige kennis en weetenschap der Hemelen, worden veranderd. Dan zal 't stamelen van den Aardschen Sterveling worden vervangen, door eenen Lofzang, bij den welken de Engelen en Aarts-Engelen zig in de volste verrukking hunner bewondering zullen kunnen voegen.’
Dan, geven wij nog iets van eenen anderen aard: ‘Hij die alleen mijne ziel zou kunnen vernietigen, heeft mij zijn voorneemen ten deezen zelf geöpenbaard. Hoort slegts de stem van zijnen Heilgezant, zijnen geliefden Zoon. Hoort hoe die, zig bereidende tot den dood, in volle verzeekerdheid tot zijne treurende Vrienden sprak. Ik leeve en gij zult leven! Uw hart worde niet ontroerd; in 't Huis mijnes Vaders zijn veele wooningen, en ik gaa heenen om 'er u plaats te bereiden. Want daar ik ben, aldaar zal ook mijn Dienaar zijn; ja ik wil, dat daar ik ben, ook alle die geenen bij mij zijn, die de Vader mij gegeeven heeft; ik tog zal ze opwekken ten uitersten dage, en alsdan zullen zij niet meer kunnen sterven, want zij zullen den Engelen gelijk zijn! Ja ik verordineere hun zelfs het Koningrijk, gelijkerwijs mijn Vader mij dat verordineerd heeft. Wie wij derhalven verliezen mogen, uit onze dierbaarste panden, treuren wij nimmer over hen, zoo als zij die geene hope kennen. Want de Beminden van ons hart zullen eens herleeven, en wij zullen herleeven met hun! Welk een lieflijk genoegen mengt dit denkbeeld onder 't herdenken aan hun! En welke Verheevene Gedagten ook! Dit bereidt, dit stemt ons voor de Eeuwigheid. Ja dit maakt dat de onbekende kust, aan dewelke wij moeten aanlanden, ons niet meer

{==702==} {>>pagina-aanduiding<<}
vreemd zij, maar een voorwerp van verlangen. Wij hebben er reeds zoo veele nauwe, zoo veele dierbaare betrekkingen! - En de dierbaarste van alle betrekkingen, op den Grooten Beheerscher zelve dier Kust. - Doch dit niet alleen; wij vinden hier ook een spoor, om ons zoo te gedragen, dat wij ons eens aldaar juichend met hun hereenigen mogen. Dit is dus eene trouw, welke wij hun bewijzen moeten, op dat wij ook hun verlangen niet te leur stellen.’ enz.
Op de jaren van den Heer de perponcher zal het wel moeijelijk zijn, zich aan de thans algemeen aangenomene, ja ook maar aan eene zich altijd gelijke, spelling te gewennen.




Eenige Geschilpunten onder de Protestanten, eertijds met veel drift behandeld, nu bedaardelijk overwogen, naar de behoeften van onzen tijd. Door Aletophilus. Te Groningen, bij W. Zuidema. In gr. 8vo. 94 Bl. f :-15-:

Men klaagt over de groote verdorvenheid der menschen, over ongeloof en halsstarrigheid: maar zou de voorname reden niet daarin gelegen zijn, dat men een ander Evangelie leert, hetgeen met dat van Christus strijdig is, en dus geene vruchten dragen kan? Dit boeksken zal dit waarschijnlijk moeten verhelpen! Er is voor, en ook na, maar vooral in 1618 en 1619 over de bekende vijf artikelen tegen de Remonstranten zoo veel geschreven, dat het waarlijk eenige moeite kost, om eenig nieuw geschrift over dit onderwerp, hoe dan ook, in de hand te nemen; de predikers maakten over deze betwiste stukken zoo vele en zoo lang heete hoofden en koude harten, dat men bij het aanroeren van deze snaar waarlijk door eenen killen schrik overvallen wordt, en regt hartelijk verlangen moet, dat met het: ‘een dienstknecht des Heeren moet niet wisten,’ een' ieder het stilzwijgen wierd opgelegd. De stel-
{==703==} {>>pagina-aanduiding<<}
ler van deze beöordeeling hoorde van Geestelijken van de partijen en van andere Christengenootschappen zoo menige stichtelijke en in ieder opzigt uitmuntende Leerrede, en verheugde zich over de voorzigtige wijsheid, waarmede alles vermeden werd, wat het oude geschil kon herinneren, en ook de gereedste aanleiding daartoe met schranderheid ontweken; terwijl het geheel, voor hoorders van welk eene gezindheid ook in dit opzigt, leerrijk, Christelijk, nuttig en roerend was. Hij woonde, ambtshalve, in meer dan ééne Kerkelijke vergadering het Examen bij, waarin over deze geschillen opzettelijk en uitvoerig moest worden gehandeld; hij bewonderde den edelen geest van den welonderwezen jongeling en van geheel de vergadering, de eenvoudige vrijmoedigheid en het voorzigtig vermijden van uitersten, en de groote vruchtbaarheid, die men wist te geven aan moeijelijke, ingewikkelde
onderzoekingen, die voorheen zoo veel onheils stichtten, maar over welke men nu in den geest der liefde handelt en verschilt, en die men geheel wegdoet voor het volksonderwijs, immers zoo als men die vroeger behandelde, wanneer dit de schering en inslag was. Maar hij kent ook bij ondervinding den geest van den ongeoefenden en bevooroordeelden godsdienstigen; hij merkte over en weder het moeijelijke voor den Leeraar, om zoo menig heethoofd te voldoen, en huivert bij het denken aan de namelooze ellende, die het ophalen van het vroeger geschil, en het weder opzettelijk twisten, kan veroorzaken.
Onder verbetering, houdt hij dit boekje niet naar de behoeften van onzen tijd: hij meent, er is geene andere behoefte, dan te zwijgen van hetgeen, waarover men lang en onverstandig genoeg heeft geharreward. Zoo komt men, nog een geslacht of wat verder, ten aanzien dezer geschillen zoo ver, dat zij slechts nu of dan, als Kerkelijke geschiedenis, vlugtig en met een enkel woord worden aangestipt; hoezeer het verloren arbeid is, te willen bewerken, dat ieder denker, te dezen aanzien, de Godheid beschouwen

{==704==} {>>pagina-aanduiding<<}
zal uit het zelfde oogpunt. Maar zoodanig verschil deert dan toch den Godsdienst of de zeden niet.
Dit boekje is aan den Remonstrantschen kant, en geeft het algemeen bekende, hier en daar oppervlakkig genoeg. Het beschouwt eerst de geschilpunten ieder afzonderlijk, en naderhand dezelve, te zamen vereenigd, in verband. De Schrijver toont den naauwen zamenhang aan, en beweert dan, dat de meeste Gereformeerden verscheidene openlijk afkeuren, waardoor hij hen overhalen wil, dat zij ook de overige laten varen. - Nu, daardoor waren dan die geschillen voor altijd vernietigd! Wij twijfelen intusschen zeer, of dit boekje dien invloed hebben zal.
De Schrijver beklaagt van ganscher harte onze eenvoudige kerkleden, die zich door sommige Leeraars en geapprobeerde boekjes laten wegslepen; wij voegen er ook sommige niet geapprobeerde boekjes bij, en beklagen van ganscher harte den eenvoudigen leek, die zich het hoofd warm maakt met en door diepzinnige onderzoekingen, waarvan men met regt zeggen mag: scolae non vitae inserviunt.
De schriftuurlijke leer, die de Schrijver heeft voorgedragen, is, zegt hij, oneindig troostelijker en zaliger. Dan moogt gij (dit is het slot) dus denken: Jezus Christus heeft voor mij verzoening gedaan; ben ik tot het kwade geneigd, God geeft ons de krachtdadigste hulp tot het goede: tot deze heerlijke voorregten ben ik en alle Christenen verkoren. Het is waar, ik kan afvallen en afwijken van het heilig Evangeliegebod: maar dit ontrust mij niet; dit gevaar is zelfs een middel in Gods hand, om mij te leeren waken en strijden; ga ik al wakende en biddende voort, God zal mij niet begeven of verlaten: konden de eerste Christenen in de bloedigste vervolging staande blijven, hoeveel te meer wij in de aangename rust en vrede der Kerk. - Een Gereformeerd Leeraar zou misschien eene kleine verandering maken, nagenoeg in dezer voege: Naar de schriftuurlijke leer moogt gij dus denken: Ik kan, niettegenstaande mijne vele ver-
{==705==} {>>pagina-aanduiding<<}
keerdheid en innerlijke verdorvenheid, gerust zijn, dat God in Christus mijn vergevend Vader is: in dien is Hij de wereld met zichzelven verzoenende. Hoe meer ik mijne verdorvenheid gevoel, betreur en bestrijd, hoe meer behoefte ik heb bij die vergevende liefde. Moedeloos moet ik niet zijn; want God gaf mij in het Evangelie de beste aanwijzing en de krachtdadigste hulp, en belooft alle verdere hulp, die mij nog behoefte is. Hij beveelt en wil, dat ik daarvan gebruik maak. Het is waar, ik kan afwijken van het heilig Evangeliegebod, en dit ontrust mij; maar het moet mij ontrusten; zoo wordt het gezigt van dat gevaar een middel, waardoor ik leer waken en strijden. Mijne vrolijke verwachting is niet in mijzelven, maar in de Goddelijke belofte van bijstand en bewaring gegrond. Ik heb dankensstof, dat de verzoekingen niet zoo zwaar zijn als bij de vroegere vervolgingen; zij zijn mij echter zwaar genoeg; maar laat ik
toezien, want ik zou volstrekt niet te verontschuldigen zijn. Het allerminst voegt het mij, door redeneringen over mijne afhankelijkheid van God in alles, ook in het zedelijke, mij te laten ontrusten en aftrekken; dit is toch geheel strijdig met Gods duidelijke voorschriften; ik kan volkomen gerust zijn, dat geene mij onbekende beschikking van God over mij strijden kan met zijn bevel aan mij. Mij naar zijn bevel te rigten, en op Hem te vertrouwen, is mijn pligt en eenige zorg. Daardoor doe ik zijne onafhankelijkheid in geenen deele te kort. Welke verborgene raad van God er ook moge zijn, God zal die zeer wel met zijnen mij geöpenbaarden doen overeenstemmen. Dit is ook eeniglijk Gods zaak; ik weet en rigtmij naar zijne voorschriften en beloften.
Tantum! Er zijn inderdaad in den tegenwoordigen tijd verschillen, die de gemoederen zeer veel meer van elkander verwijderen; van de vroegere, die dit boekje behandelt, zeggen de verstandigen aan wederzijden: dat men altijd zoo gedacht en gesproken had! - Is de breuk dan ongeneeslijk? Wij vreezen: per accidens, voor als nog. ‘Het is kwaad, dat er partijen in den Godsdienst zijn,’ zegt

{==706==} {>>pagina-aanduiding<<}
herder, - maar men moge hemzelven nalezen; wij bedoelen zijne Brieven betreffende de beöefening der Godgeleerdheid, die voorzeker in handen zijn van ieder Geestelijken. Wij zijn het volkomen met hem eens: De heffe van den troebelen drank zinkt eindelijk; de drank wordt klaar. De loop der Voorzienigheid gaat inmiddels verder voort.

Geschiedenis van den Heer Pappel. Naar het Hoogduitsch van C.G. Salzmann. Waar achter eenige Levensberigten van Salzmann zelven. Te Amsterdam, bij J. van der Hey. 1813. In 8vo. 160 en 170 Bl. f 2-8-:

Dit is het laatste van die vele nuttige volksboekjes, welke wij aan den waardigen salzmann te danken hebben, en die hij voor zijnen Bode van Thuringen bestemde; het is zijne nalatenschap. Het is een uitmuntend verstandig en regt godvruchtig geschrift. In al ons doen Gods wil te zoeken, door het eenvoudig en hartelijk gebed, gepaard met het altijd redelijk onderzoek, wat ons als pligt wordt voorgeschreven; dit is het werkzaam middel ter verbetering van ons verwaarloosd zedelijk karakter, en van een tegenspoedig lot. Deze les van levenswijsheid moet deze geschiedenis ons inprenten. Regt naïf, overtuigend en hartelijk arbeidt salzmann tot dit zijn doel. Wij ontmoeten dezen Heer pappel zonder geloof aan God of zijne voorzienigheid, zonder zedelijke beginselen, van zijnen aanzienlijken en voordeeligen post verlaten, uitgeplunderd, en in de diepste armoede. Gelukkig viel hij in handen van eenen edelen mensch, die hem niet maar met giften helpen, maar hem zedelijk genezen wilde. De goede aanwijzing en raad viel, naar het scheen, in eenen geheel onvruchtbaren grond; pappel zocht zich door bedrog en list te redden. Dan, hij zonk radeloos tot het diepste ongeluk. Een godvruchtig man werd belangeloos zijn redder. Hij voelde nu bij den Hemelschen Vader behoefte, leerde Hem kennen, en, op salzmann's wijze, telkens raadplagen. Op dien weg werd hij volkomen geholpen; wij laten hem aan het eind des verhaals, door de

{==707==} {>>pagina-aanduiding<<}
leiding der Voorzienigheid, in goede omstandigheden, als onderwijzer der jeugd, een uitstekend nuttig mensch, gelukkig gehuwd, en verstandig door godsvrucht. Om te duidelijker den geest van dit uitmuntend geschrift te doen voelen, willen wij, met eenige bekorting, een gesprek overnemen tusschen pappel, toen hij reeds aanvankelijk op den goeden weg was, en den waardigen man, die hem het eerst dien weg had aangeprezen.
‘Nadat er veel over de goddelijke leidingen der menschen gesproken was, vraagde de Majoor eindelijk: ‘Zeg mij gul, mijn goede pappel, toen gij op reis gingt, hebt gij toen God om raad gevraagd?’
‘Gij weet, Heer Majoor! dat ik destijds God nog niet kende, en, al had ik Hem gekend, zou ik toch niet geweten hebben, hoe ik Hem om raad vragen moest.’
‘Ik houd mij veel aan den Bijbel. Ik moet u opregtelijk bekennen, dat ik daarvan het minste gedeelte versta; maar des niet te min heb ik veel daaruit geleerd. Altoos was het voor mij opmerkelijk, dat de Bijbelsche personen, wanneer zij iets gewigtigs ondernemen wilden, God raadpleegden. Ook de geschiedenis der Heidensche volken verzekert ons, dat Grieken en Romeinen, Galliërs en Germanen, de gewoonte hadden van bij hunne ondernemingen, op hunne wijze, den wil der Goden te vernemen.’
‘Mag ik opregt zeggen, dat ik alle zoogenaamde goddelijke orakels, godspraken en dergelijke voor bedrog en inbeelding houde.’
Dit wordt toegestaan. ‘Evenwel, als ik van zulke dingen lees, heb ik altijd mijne eigene denkbeelden. Uit de volstrekt algemeene gewoonte der volken, om de Godheid bij hunne ondernemingen raad te vragen, schijnt mij toch dit te volgen, dat de neiging, om den wil van God te mogen weten, den mensch natuurlijk eigen is; dat zij derhalve in zijne natuur moet zijn ingedrukt. - Gij gelooft toch immers ook, dat, indien God hemel en aarde geschapen hebbe, hij zijn werk niet aan een blind geval prijs gegeven, maar het zoo ingerigt hebbe, dat daarin alles naar zijnen wil geschieden moet.’
‘Dat geloof ik van ganscher harte, en de spreuk, die ik in mijne kindschheid leerde: “geen muschje valt van het dak, zonder den wil uwes Vaders,” is mij thans, nu ik wederom tot nadenken gekomen ben, veel waardig.’

{==708==} {>>pagina-aanduiding<<}

‘Nu, dan moet gij mij ook toestemmen, dat niets, wat de mensch onderneemt, gelukken kan, zoodra het met Gods wil strijdt; en dat hij derhalve, bij alle zijne ondernemingen, dien wil moet trachten te vernemen. - Mogelijk moet het zijn; hoe zou anders God van mij kunnen vorderen, dat ik op zijnen wil acht gave, indien er geen middel ware om dien te weten? - Ik zal u maar kortelijk zeggen, hoe ik pleeg te doen, als ik God om raad vraag. Ik zie dan niet naar de vlugt der vogelen, of naar de lever van het slagtdier, gelijk men bij de volken der oudheid gewoon was te doen; ik gebruik ook het lot niet, of geef op droomen acht. Ik geloof, dat God, hetgeen mij zijnen wil moet aankondigen, aan mijn eigen ik onafscheidelijk verbonden heeft; ik geloof, dat Hij door mijne rede mij zijnen wil bekend maakt. Wanneer ik in twijfel ben, wat ik doen of laten moet, vraag ik aan dezelve: wat is mijn pligt? En zij geeft mij altijd juiste antwoorden. Weet ik nu, wat mijn pligt zij, dan oordeel ik Gods wil te weten; want is het niet Gods wil, dat wij onzen pligt doen? - Toen ik b.v. in twijfel stond, of ik naar Berlijn zoude gaan, of t'huis blijven, zweefden mij allerlei gedachten door het hoofd; de moeijelijkheden der reis, de daarmede verbondene kosten, mijne jaren, het akkerwerk, dat mijne zorgen vorderde - dit alles ontraadde mij de reis naar Berlijn; en ik zou voorzeker t'huis gebleven zijn, had ik mij niet verpligt geacht, vooraf God om raad te vragen. Ik zette mij dus in mijn' armstoel, en overdacht: wat is thans uw pligt? En daar mijne rede antwoordde: het is uw pligt te reizen, schelde ik den bediende, liet het rijtuig inspannen, trad er in, en reed weg. Gij kunt u niet verbeelden, mijn lieve pappel, met welk eene vreugde men reist en werkt, wanneer men overtuigd is, dat men Gods wil doet. De vrees voor de moeijelijkheden der reis, het opzien tegen de reiskosten, de zorg voor mijne gezondheid en
voor mijn akkerwerk, alles zwichtte. God, dacht ik, wiens wil gij doet, zal alles goed maken. Thans keer ik vergenoegd naar mijn landgoed terug.’
‘Ja, zoo! - Op deze wijze hebt gij niet God, maar uwe eigene rede geraadpleegd.’
‘Mijne rede is een geschenk van God, die Hij ons tot leidsvrouw op de onzekere wegen dezes levens gegeven heeft. Hare stem is de stem van God.’

{==709==} {>>pagina-aanduiding<<}

‘Maar zoo had ik God ook om raad gevraagd, toen ik in twijfel stond, of ik naar Polen gaan of in het Vaderland blijven zou. Ik raadpleegde haar, en zij antwoordde: ja, - dewijl ik te Berlijn slechts 400 rijksdaalders inkomen had, en de post, dien ik in Polen kreeg, 800 rijksdaalders opbragt. Mijne rede zeide mij, dat het mijn pligt was, mijnen toestand te verbeteren. Bijgevolg -’
‘- Meent gij, was dit Gods wil. Ik voor mij geloof het nog niet, dewijl ik nog niet overtuigd ben, dat dat ding, hetwelk u dezen raad gaf, de rede geweest zij. De menschelijke rede is een zonderling ding: zij vertoont zich dikwijls als een man, die onder de pantoffel staat. De vrouw heeft op hem zulk eenen invloed, dat zij alle zijne oordeelvellingen en handelingen bestuurt. Hij is daarvan slechts het werktuig. Hij sluit een koop, gaat een verdrag aan, ontbiedt stof tot kleederen, teekent alles met zijnen naam; en nogtans is het eigenlijk de vrouw, die dit alles gedaan heeft. - De vrouw nu, onder wier pantoffel onze rede staat, is onze zinnelijkheid. Van deze wordt onze rede gewoonlijk zoo geleid, dat zij hare uitspraken naar derzelver wil moet rigten. Vraagt men haar: wat is mijn pligt? dan bekomt men een antwoord, hetwelk de zinnelijkheid streelt; en dus heeft deze, maar niet de rede, geantwoord. - Gij schijnt, Heer pappel! een liefhebber van groote verteringen geweest te zijn. De neiging tot geldspilling beheerschte u. De rede stond bij u in haren dienst; zij was gedurig werkzaam om middelen uit te vinden, ter bestrijding der groote uitgaven. Wanneer gij deze rede derhalve vraagde: wat is mijn pligt? zal ik te Berlijn blijven, of naar Poler gaan? zoo moest natuurlijk het antwoord volgen: ga! dewijl gij in Polen uwe neiging tot verspillingen gemakkelijker bevredigen kunt, dan te Berlijn. - Eigenlijk dus was het niet uwe rede, maar uwe zinnelijkheid, die deze uitspraak deed. Hebt gij mij begrepen?’
‘Volkomen, en ik moet u toestemmen, dat gij gelijk hebt. Maar, hoe is dit te verhelpen? Ik geloof, dat niet mijne rede alleen, maar ook die van meer andere brave lieden, het lot hebbe van onder de pantoffel der zinnelijkheid te staan.’
‘- - Hebt gij inderdaad gebeden?’
‘Ja, Edel Heer! dat heb ik gedaan, en ik dank u duizend-
{==710==} {>>pagina-aanduiding<<}
maal, dat gij mij het eerst de kracht des gebeds hebt doen opmerken.’
‘Hebt gij niet bespeurd, dat het gebed eene verandering bij u te weeg bragt?’
‘O! eene zeer weldadige uitwerking. Er volgde eene kalmte op, eene rust, eene opgeruimdheid, die zich beter laat gevoelen dan beschrijven.’
‘Nu, zoo kent gij dan het middel om de rede aan de pantoffel der zinnelijkheid te onttrekken. Op dien tijd, wanneer des menschen geest nabij God is, wanneer hij regt diep de waarde voelt van een kind des Vaders in den Hemel te zijn, verdwijnt voor hem al het zigtbare, waaraan zijne zinnelijkheid hing. Koningskroonen, Ridderteekens, goudklompen, alles, wat het gehemelte en den lust prikkelt, gelijk aan den anderen kant verachting, behoeftigheid, gevangenis en dood - liggen buiten zijnen gezigteinder; even gelijk voor hem, die op den top des Brockenbergs staat, lusthoven en ziekenhuizen in het dal, dat aan den voet ligt, uit het oog verdwijnen. In dat tijdstip zwijgt de zinnelijkheid; de rede gevoelt zich dan vrij; vraagt men haar alsdan: wat is mijn pligt? zoo bekomt men zeker een juist antwoord, hetwelk men als de stem van God kan aanmerken.’ enz.
De vele schriften van den waardigen salzmann zijn even zoo vele waarborgen, dat zijne gedachtenis nog jaren lang in zegening zal blijven, en zijn naam met opregte hoogachting en dankbaar gevoel genoemd zal worden bij iederen menschenvriend. Wie kent zijnen Karel van Karelsberg en zijnen Hemel op Aarde niet? Waar toont men ons onderhoudender, nuttiger volksboek, dan zijnen Bode van Thuringen? en wie las zijne Godsvereeringen zonder telkens herhaalde vruchtbare stichting? Vooral was hij een uitstekend kindervriend; zijn Zedekundig Leerboek; zijn Eerste Onderrigt in de Zedeleer voor Kinderen van 8-10 jaren; zijn Hendrik Gottschalk, of eerste Onderrigt in den Godsdienst voor Kinderen van 10-12 jaren; zijn Onderwijs in den Christelijken Godsdienst; zijne Gesprekken voor Kinderen en Kindervrienden, over de krachtdadigste middelen om Kinderen Godsdienst in te prenten; de Reizen van salzmann's Kweekelingen; de Beschrijving van het Instituut te Schnepfenthal enz. enz. versieren, en zijn onmisbaar in, de boekverzameling van kinderen en opvoeders. Het

{==711==} {>>pagina-aanduiding<<}
Kreeftenboekje, of Aanleiding tot eene onverstandige Opvoeding van Kinderen, en deszelfs tegenhanger, Koenraad Kiefer, verdienen, in ons oog, wat het voor allen verstaanbare en bruikbare betreft, verreweg den voorrang boven verre de meeste, zoo niet alle soortgelijke geschriften; en wisten wij van salzmann niets anders dan deze zijne geschriften, zoo zouden wij hem, zonder eenig uitbeding, onder de nuttigste menschen, die onze leeftijd opleverde, moeten rangschikken.
Maar hij was niet slechts nuttig in zijn boekvertrek; hij was een der werkzaamste menschen, en wel in het eigen vak, waarvoor hij als 't ware geboren was: het Instituut te Schnepfenthal bewaart alsnog zijnen welgevestigden roem, en levert voorzeker nog lang, gelijk het sinds jaren deed, de uitmuntendste kweekelingen. Als Leeraar van den Godsdienst, was zijn invloed op school- en kinder-vorming reeds aanmerkelijk op zijn dorpje Rohrborn, maar vooral toen hij Hulpprediker was bij de Andreas-kerk te Erfurt. En wat heeft hij niet naderhand in zijne betrekking tot het Philanthropijn te Dessau uitgerigt! Trouwens, hij was juist de man, die hier te huis hoorde, daar het zijn stelregel was, dat men van de kinderen het best leeren kan, hoe men kinderen moet opvoeden; hier was hij de vriend en huisgenoot van den beroemden basedow. Dan, nog was hij niet te vrede met hetgeen hij hier aan de opvoeding arbeiden kon; eene andere opvoedingsinrigting, waarbij één het geheel bestuurde, de kweekelingen leden van het huisgezin waren, en die op het platte land gevestigd werd, was zijn lievelingsplan, en hij bragt het tot stand; hij schiep zijn schnepfenthal. Hier werkte hij geheel in zijnen eigenen geest, koos zich zijne medehelpers, en bleef het hoofd dezer inrigtinge tot zijnen dood toe. Het uitmuntende dier inrigtinge, niet alleen voor het onderwijs in ieder vak, maar vooral ook voor de algeheele vorming van den mensch, is verre boven onzen lof.
Zijne uitnemende werkzaamheid, groote en bijna algemeene kunde, zijn opmerkzame geest, zijne buitengewone schranderheid en verstand zijn algemeen bekend. En ziet hier, hoe hij dat alles werd: ‘Welke mijne geliefkoosde lektuur zij?’ (dus schreef hij in 1779 aan eenen vriend,) ‘die ben ik zelf, - ja waarachtig, ik zelf! Ik weet in het geheel niet, hoe ik in dien beklagenswaardigen toestand geraakt ben, dat ik on-
{==712==} {>>pagina-aanduiding<<}
ophoudelijk denke. Ik lees naauwelijks een paar bladzijden, of ik val op eene gedachte, die mij behaagt; deze neem ik op; zij wordt allengs levendiger; eindelijk valt mij het boek uit de handen, en ik lees - mij zelven. Het is waar, langs dezen weg kom ik op menige goede gedachte; maar het tast mijne krachten zoo aan, dat, indien ik mij het ding niet spoedig afwenne, ik het gewis niet lang uithouden zal. Voor het overige: spalding, lesz en ernesti zijn mijne mannen.’ Van daar bij hem en in zijne schriften zoo iets geheel eigendommelijks; salzmann was en bleef steeds de zelfdenkende, werkzame man.
Hij hing met al zijn hart aan zijne kweekelingen, was hun vader en vriend, en maakte dit van geheel zijn gezin en iederen der onderwijzers. Voor zijne familie en vrienden was hij alles; in en buiten zijnen kring werkte hij, waar hij maar kon, en als weldoener der armen werd salzmann heinde en ver bekend. Van zijne stille weldaden mogen wij zwijgen; maar zijne verbindtenis met drie brave en werkzame burgers te Waltershausen, tot onderstand van hulpbehoevende familiën, in 1807 en vervolgens, is eene sprekende daadzaak voor het publiek. Overigens kennen wij 's mans altijd redelijke, maar naauwgezette en waarlijk teêr gemoedelijke godsvrucht. Niet alleen zijne schriften, maar geheel zijn openbaar en bijzonder leven strekt er ten bewijze van, en in zijn Opvoedingsinstituut is het redelijk vertrouwen op God altijd de hoofdzaak en grondslag. Geheel deze onderneming was, en hij erkende het altijd met de opregtste dankbaarheid, een bewijs, dat dit vertrouwen niet te leur stelt. Hij ondernam het met God, begon, hield vol bij ieder donker vooruitzigt, en bij zoo menige werkelijk belemmerende behoefte, in vertrouwen op God; zoo bragt hij het tot stand, hield het aan den gang, en kreeg het tot volkomenheid en bloei. Het was een stelregel, dien hij steeds beoefende, de noodige hulpmiddelen uit zichzelven te scheppen; door denken en doen kwam hij alles te boven. Drie dingen, gewigtige dingen, waren er, die hem staande hielden: zijn vertrouwen op God; zijne getrouwheid in zijnen post; en zijne verlustiging in de Natuur. Altijd Gods weg te houden, op Hem te vertrouwen, en ijverig te zijn in het biddend verkeer met God, waren de lessen, die zijn brave vader hem, van zijne vroegste jeugd af aan, inscherpte. Den Bijbel moest hij jaar-
{==713==} {>>pagina-aanduiding<<}
lijks geheel, het Nieuwe Verbond zelfs tweemalen, doorlezen. ‘Wanneer ik,’ zegt hij ergens, ‘dikwijls door moedeloosheid
nedergebogen, aan den rand der wanhoop stond, gaf mij eene Bijbelspreuk nieuw leven, nieuwen moed. Zelfs nu nog’ (hij was toen 76 jaren oud) ‘dienen mij deze spreuken tot vertroosting.’ Hij kreeg eene hartelijke liefde tot den goeden Hemelschen Vader, en in zijn hart werd de kiem geplant tot een vertrouwen op God, dat met de jaren zich ontwikkelde, in welks schaduw hij in den ouderdom rustte, en welks vruchten hem verkwikten en versterkten. ‘Mijne geheele werkdadigheid, mijne rust en vergenoegzaamheid,’ zegt salzmann zelf, ‘heb ik te danken aan dat levendig vertrouwen op God, hetwelk mijn goede vader in mij vestigde. God vergelde het hem in de eeuwigheid!’
Christiaan gotthilf salzmann (opdat wij 's mans levensloop nog kortelijk opgeven) werd, 1 Junij 1744, in Sömmerda, nabij Erfurt, geboren, waar zijn vader toen Predikant was. Vader en moeder gaven hem het eerste onderrigt. Voorts zond men hem naar de school te Sömmerda, en in zijn twaalfde jaar naar Langensalz; nog als grijsaard roemde hij de uitnemende verdiensten van den braven Conrector lindner, bij wien hij daar inwoonde, tot zijne vorming. Daarna, toen zijn vader zelf naar Erfurt beroepen was, kwam hij weder in het vaderlijk huis, genoot privaatlessen, en woonde de voorlezingen der Professoren aan die Hoogeschool bij. In 1761 ging hij naar Jena; van 1764 tot 1768 bereidde hij zich verder voor tot het Predikambt, bij zijnen waardigen vader; toen werd hij in het kleine dorpje Rohrborn beroepen; zijn verblijf aldaar was hem altijd merkwaardig, en het aandenken daaraan dierbaar; hier leerde hij de meest mogelijke inkorting zijner behoeften; hier had hij tijd en gelegenheid, en, bij het afgelegene zijner standplaatse en zijne geringe middelen, ook noodzake, tot zelfdenken en navorschen der waarheid; en hier huwde hij sofia magdalena schnell, de oudste, doch toen nog maar veertienjarige, dochter van den Predikant te Slotvippach; eene uitmuntende gade, die toen reeds hem alles was, en die geestkracht en standvastigheid betoonde, welke men in later tijd in haar bewonderde, toen zij een huishouden van 60 tot 80 personen had waar te nemen. Hun eerste huwelijkspand stierf zeer vroeg; maar zij schonk hem sinds nog een veertiental, waar-
{==714==} {>>pagina-aanduiding<<}
van slechts één vóór zijne ouders gestorven is. In 1772 werd hij Hulpprediker bij de St. Andreas-kerk te Erfurt. In 1781 verliet hij
dezen post voor dien van Godsdienstig Leeraar bij het Philanthropijn te Dessau. In 1784 kocht hij zijn Schnepfenthal, hetgeen hij (met zijne familie, uit 11 personen bestaande) den 7 Maart betrok. Den 15 December 1810 verloor hij zijne dierbare gade. Op zijnen verjaardag in 1811 ontving hij het verblijdend berigt der geboorte van het vijfentwintigste zijner in leven zijnde kleinkinderen. Reeds in 1808 was hij overgrootvader. Eene jichtkwaal, waarvan de anders, sinds zijn verblijf te Rohrborn, altijd gezonde man de beginselen in 1809 ontdekte, verergerde van tijd tot tijd, en den 31 October 1811 bezweek hij onder zijn lijden en stierf zacht. De volgende lente plantte men eenen vlierstruik op zijn graf; dit éénige gedenkteeken had hij begeerd; men weet, hoe hoog hij de eenvoudige vlier-thee als geneesmiddel hield. Zacht ruste de dierbare asch! - Onder het bestuur van den Heer c. salzmann bleef het Instituut in stand, en de gezamenlijke medearbeiders, meestal ook leden van 's mans familie, ondervinden op hunnen arbeid Gods kennelijken zegen. - Dit een en ander zij ter proeve, hoe belangrijk en leerzaam de bij dit werkje gevoegde Levensberigten zijn.




Onderwijs in de Fransche Taal, voor Eerstbeginnenden; door J.v. Meidinger; naar den twaalfden druk uit het Hoogduitsch vertaald. Te Groningen, bij J. Oomkens. In kl. 8vo. II en 251 Bl. f :-16-:

Leerboek der Fransche Taal, bevattende: Eene verzameling der in het spreken meest gebruikt wordende woorden, benevens zamenspraken, en een aantal spreekwijzen, spreekwoorden en taaleigen; door R. van der Pijl, Kostschoolhouder en Taalmeester te Dordrecht. Aldaar, bij A. Blussé en Zoon. In 8vo. IV en 208 Bl. f 1-:-:

Fransch Lees- en Vertaalboekje voor Eerstbeginnenden, geschikt om de Leerlingen tevens in de regels der taal te oefenen; door R. van der Pijl. Te Dordrecht, bij A. Blussé en Zoon. In kl. 8vo. IV en 78 Bl. f :-8-:



{==715==} {>>pagina-aanduiding<<}
Uitgezochte Fabelen van den beroemden Fenelon, in het Fransch. Gevolgd van eene alphabetische verklaring der daarin vervatte woorden, spreekwijzen en zaken; door R. van der Pijl. Te Dordrecht, bij A. Blussé en Zoon. In kl. 8vo. 153 Bladz. f :-12-:

Onder de groote menigte Fransche leerboeken, die ons de tegenwoordige schaarschheid aan letterkundige voortbrengselen pogen te vergoeden, nemen wij weder een viertal bijeen. Derzelver gelijke strekking toch, en het te meermalen behandelde onderwerp, verbieden ons eene meer uitvoerige beöordeeling.
No. 1 is eene Spraakkunst voor Kinderen, die de verdienste heeft van ongemerkt en geleidelijk van het allergemakkelijkste tot vertellingen op te klimmen, wier overzetting reeds eenige oefening onderstelt. Eerst geeft zij eenige regelen van uitspraak, dan een' kleinen woordenschat, vervolgens de verbuigingen en vervoegingen, daarop eenige kleine zamenspraken, meest uit de Natuurlijke Historie, (doch zeer verouderd, wat het wetenschappelijke betreft: zoo wordt het Onweder daarin verklaard, gelijk men voor eene Eeuw gewoon was; zie bl. 145.) en eindelijk verhalen en één versje, alles met de verklaring der woorden aan den voet. Deze manier is gemakkelijk en niet onaangenaam; schoon de laatste afdeeling het onderwijs in de regelen der woordvoeging, door een' kundigen Onderwijzer, vooronderstelle. Het verwondert ons zeer, dat de Schrijver, hoezeer ook, met reden, kortheid en gemakkelijkheid voor Eerstbeginnenden in het oog houdende, nogtans van de beide onvolmaakt verledene tijden, zoo min in de hulp- als eigenlijke werkwoorden, gesproken heeft. J'ai, j'ai eu, j'aurai, vindt men alleen, zonder meer, bij avoir, (echter met de ontkennende en vragende wijze) en zoo ook bij être; parler, enz. Voorts staan de vervoegingen zonder orde dooreen; of liever, er wordt slechts één model van vervoeging, parler, opgegeven. - De Vertaler mogt in de regelen der uitspraak wel wat meer bedacht hebben, dat hij voor Hollanders schreef: ae b.v. (Hoogduitsch ö) is bij ons de uitspraak van het Fransche ai en ê niet, maar wordt door sommigen nog in plaats der dubbele a geschreven. De Fransche j in jugement is een geheel andere klank dan de
Hollandsche j. De Fran-
{==716==} {>>pagina-aanduiding<<}
sche g wordt nooit als de Hollandsche uitgesproken; de Franschen kunnen dit niet. Ou klinkt niet zoo als in het Hollandsch, maar als onze oe; noch de z als onze s, maar als z.
No. 2 heeft ons minder bevallen. Het heeft niets nieuws, noch in vorm, noch in aanleg, noch in opmerkingen. Eerst geeft het eene zeer gewone woordenlijst van zelfstandige en bijvoegelijke naam- en van werkwoorden, dan zamenspraken, en vervolgens spreekwijzen, waarvan de lijst nog al volledig is, en ons het best bevallen heeft.
Ook No. 3 gelooven wij dat gemist zou kunnen worden. Het zijn opstellen, om in het Nederduitsch, en daaruit weder in het Fransch over te brengen. Meer van dien aard heeft men er immers in menigte! Die een nieuw werk uitgeeft, moet zich door eenige volkomenheid, al ware zij dan ook nog zoo gering, boven zijne voorgangers in dezelfde loopbaan onderscheiden; en zoo iets hebben wij hier niet gevonden. Achter in dit boekje worden eenige opstellen in het Hollandsch gevonden, doorgaans van denzelfden inhoud als de Fransche. Eéne aanmerking moeten wij bij deze gelegenheid maken, die echter niet alleen dit werkje, maar ook de meeste Thema-boeken treft: dat de opstellen doorgaans zulken ellendigen onzin behelzen, dat een beschaafd Onderwijzer, die dezelve gebruikt, de schouders moet ophalen. Het lust ons niet, hiervan proeven op te zamelen; wie dit begeert, zie dit boekje, zie de meeste zelfs nieuwere Thema-boeken, zelfs meidinger en agron in. Slechts twee kleine aanmerkingen: Bl. 39. worden in éénen adem alexander I. en jozef II. als Keizers van Rusland en Oostenrijk genoemd. Jozef was elf jaren vóór alexander's troonbeklimming overleden. Bl. 47. L'histoire et la grammaire sont des sciences nécessaires aux hommes. Vous êtes orfèvre, M. josse! -
Veel beter behaagt ons No. 4. Wij zijn het met den Uitgever (in zijn kort, maar welgeschreven Voorberigt) ten volle eens, dat de beöefening der beste Schrijvers de koninklijke weg is, om talen te leeren; en dat fenelon onder de Fransche Proza-schrijvers eenen der eerste, zoo niet den allereersten rang bekleede, zal wel niemand betwisten. Zijne Fabelen, die ons hier in eene nette zak-uitgave geleverd worden, hebben zijnen roem wel niet gevestigd, maar zijn toch des Schrijvers van den Telemachus geheel niet onwaardig; te minder,

{==717==} {>>pagina-aanduiding<<}
daar men twee korte Episodes uit dat meesterstuk (Apollon en le Songe mysterieux) hier ook als Fabelen heeft medegedeeld. Met genoegen zagen wij de bevallige Aventures de Mélésichton hier ook geplaatst, en hadden gaarne, zoo des Verzamelaars bestek hem dit vergund had, ook de keurige Aventures d'Aristonöus ontmoet. Uit de schriften van fenelon waait ons altijd zulk een geur der klassische Oudheid te gemoet! De Fabelen zijn ten behoeve van den edelen, te vroeg gestorvenen, Hertog van Bourgondiën opgesteld. Men ontdekt dit onder andere sprekend in de 19de Fabel, Aristée et Virgile, waar linus aan maro voorspelt, dat hij eens - door een kind vertaald zal worden, 't welk dus de eer met hem deelen zal, de bijen bezongen te hebben! Hoe komt deze trek van vleijerij bij fenelon verdwaald?
Het korte woordenboekje is doelmatig, en schijnt volledig, zoo verre het ons mogelijk was dit na te gaan.





Het Herstel van Nederland, Lierzang, uitgesproken op den Amsterdamschen Schouwburg, door den Acteur M. Westerman, den 27sten van Slagtmaand, 1813. f :-5-8

Nederlands Wapenkreet, Lierzang, uitgesproken op het Amsterdamsch Tooneel, door denzelfden. f :-4-:

Vreugdezang, bij de komst van Z.D.H. Willem Frederik, Prins van Oranje, in Amsterdam, uitgesproken op het Tooneel der Stad, door denzelfden. f :-4-: Allen voor rekening van den Auteur gedrukt, en te bekomen bij J.G. Rohloff. In gr. 8vo.

Een geliefd dichter, een boven alles gewenscht onderwerp, en hoogst genegen hoorders! neen waarlijk, wij zouden het niet wagen, met scherpe berisping op te treden, al waren ook deze drie stukjes in lange na zoo fraai niet, als zij inderdaad zijn. Wij zelven zijn bovendien veel te zeer gestemd tot juichen, medejuichen en toejuichen, dan dat koude kunstregterlijke uitmonstering van de vlekjes, die vaak het beste stuk aankleven, ons zou mogelijk zijn. Men kent de lier van wes-
{==718==} {>>pagina-aanduiding<<}
terman, die voor gade en kroost, voor huisselijk geluk en stil genot steeds zoo zuiver klinkt. En kan men dan twijselen, dat het vaderland, dat deszelfs bevrijding van het alles verpletterend juk, dat de vreugde der moeders, die geene kinderen meer in des Molochs armen zullen behoeven te werpen, hem treffende toonen doen slaan? Inderdaad, hij voldoet geheel aan deze verwachting. Hij doet meer: gelijk de uiterste teederheid van het zogende dier in woede verkeert tegen den aanrander van zijn kroost; zoo blikkert en blakert het dichtvuur van den vaderlandschen zanger met ondoofbaren gloed, waar hij, in zijnen Wapenkreet vooral, tegen onze geweldenaars uitvaart. In het laatste stuk, echter, vinden wij geheel onzen westerman weder, wien geheel Nederland één huisgezin, de Prins van Oranje de wedergegeven vader is; terwijl hij al verder, aan zijne liefde voor huwelijkstooneelen botvierende, op den jongen Vorst het oog slaat, als eenmaal op des vaders armen het vaderland verlatende, en evenwel toen reeds de hoop en troost van dien vader en dat vaderland. Vergelijkingen tusschen de onderscheidene stukken willen wij liefst niet maken. Het eerste heeft op het laatste vooruit, dat het het eerste is; doch mist daartegen misschien ook nog iets van die volkomene vrijheid en onbeklemdheid der borst, welke zich in het laatste, regtstreeks daarenboven tot Oranje gerigt, meer onverhinderd kon
uitstorten. Het middelst zou men verwachten den Heere westerman minst te voegen; doch de tijd en omstandigheid, de versche wond en het nog dreigend gevaar, vereischten dezen toon des te volkomener en dringender. Op de eerste lezing trof ons dan ook dit het allermeest; en, zoo wij, in de andere twee, zwakke zijden of zwakke plaatsen meenden aan te treffen, wij verklaarden ze gereedelijk uit de opgenoemde gronden. Lof, lof zij den man, zoo vaardig ter penne, zoo zeer ten sieraad strekkende aan het tooneel, in allen opzigte zoo waardig, het waardigste voor den Nederlander ten aanhoore van Hem te bezingen, die met zoo veel geestdrist tot de hoogste waardigheid in deze landen is geroepen! Wij verbiijden ons van ganscher harte in de goedkeuring, welke hij, na de voorlezing, van Vorst en volk zoo duidelijk en streelend mogt ondervinden. Heil het land, waar het hart zoo spreekt en zoo beäamt! waar zulke taal allen welkom is en wezenlijk beweegt! Noch laffe zorgeloosheid, noch doode-
{==719==} {>>pagina-aanduiding<<}
lijke partijschap, noch miskenning van hem, die regeert, noch verdrukking van hen, die gehoorzamen, is daar mogelijk. ô, Mogt de vaderlandsche poëzij, in het worstelen met den druk te meer ontwikkeld en volmaakt, thans haren geurigen bloei naar alle kanten vrij verspreidende, overal verkwikking, opwekking en versterking bieden aan het vaderlandsch gemoed, dat alzoo met te meer ijver en kracht medewerke, om het gebouw onzer vrijheid en welvaart te schragen! Dat westerman hiertoe het zijne doet, en onze aan hem gegeven lof niet ongegrond is, mogen een en ander voorbeeld uit elk der drie stukjes getuigen.

Juicht allen, die het Hollandsch hart 
Voelt in den boezem kloppen; 
Juicht allen, die de spijt en smart 
Al lijdend moest verkroppen: 
Heft allen fler het hoofd omhoog, 
En laat het onbelemmerd oog 
Nu vrij en vrolijk staren: 
Gij zijt, wat smaad ge ook ondervondt, 
Geen vreemdling meer op eigen grond, 
In 't midden der gevaren. 
 
Maar, zweren wij, door broedertrouw, 
Weer de oude wond te heelen; 
De twist, de bron van zoo veel rouw, 
Moet nooit ons weêr verdeelen: 
Hem, die ooit naar verwijdring tracht, 
Zal 't angstgehuil van 't nageslacht 
Zelfs uit zijn' doodslaap wekken: 
De hel, waaraan hij valt ten buit, 
Denk' nieuwe folteringen uit, 
Die hem ten geesel strekken. 
 
Jaagt, bij Oranjes vaan geschaard, 
De monsters in hun holen! 
Zijn spies, mortier en bijl en zwaard 
Laaghartig u ontstolen, 
Zwaait dan met forschen arm de knods! 
Verplettert fier der beulen trots, 

{==720==} {>>pagina-aanduiding<<}

Die woest u tegendruisten! - 
En, hebt gij ijzer, hout noch steen, 
Verplet hen, bij hun naar geween, 
Met toegeklemde vuisten! 
 
Op, broeders! op! de wapenkreet 
Roept ons vereend ten strijde. 
Dat onze moed, tot wraak gereed, 
Ons erf geheel bevrijde! 
Doet regt, doet regt aan uwen naam! 
Wischt uit, wischt uit de vuige blaam! 
En, moet ons bloed ook vloeijen,.... 
De dwingland, die tot wraak ons sart, 
Kan 't staal ons wringen in het hart, 
Maar nimmer weêr ons boeijen. 
 
Welkom, welkom in ons midden! 
Welkom, welkom duizendmaal! 
Meer, dan we immer dorsten bidden, 
Schenkt ons uwe zegepraal! 
Zie die vreugdetranen vloeijen, 
Die op onze kaken gloeijen, 
Nu ge ons bij 't gejuich genaakt. 
Ja, die tranen stroomen teeder 
Nog op de asch van 't twistvuur neder, 
Bij het jamren uitgeblaakt. 
 
Laat ons ook dien zoon aanschouwen, 
Die, nog op uw' arm getorscht, 
Toen alreeds het volst vertrouwen 
Opwekte in der moedren borst: 
Die, zoo 't scheen, hen toen reeds spelde, 
Dat al 't wee, dat haar beknelde, 
Met zijn weêrkomst vlieden zou .... 
Neen, die hoop is niet bedrogen: 
Neêrland is aan 't niet ontloopen, (onttogen) 
En Oranje aan ons getrouw! 

Wij behoeven niet te zeggen, dat het nog meer de gepastheid, dan de dichterlijke schoonheid is, waarom wij juist deze coupletten hebben uitgekipt. Deze gepastheid is buitendien hier de hoogste schoonheid; ten minste even zoo zeker, als het gelijken de eerste verdienste is van een portret.


{==1==} {>>pagina-aanduiding<<}

Mengelwerk.

Fragment, betreffende de nieuwste Duitsche wijsgeerte.

Met even dezelfde achting, welke ik voor ieder voortbrengsel van uitstekende verstanden koester, naderde ik ook de Natuur-philosophie; en ik moet bekennen, dat mij het algemeene leven, welk zij de natuur toeädemt, en de zonnen en planeten, gelijk den worm en de plant, mededeelt; de vereeniging, welke zij tusschen het eindige en het oneindige door de leer bemiddelt, dat in alle, ook de gemeenste, verschijnselen het oneindige zich openbaart; de vrede, welken zij tusschen de uiteenloopende vermogens des menschen sticht, daar zij lijf en ziel tot één maakt, den strijd tusschen het zedelijke en zinnelijke opheft, en, wat de rede bij de stoutste bespiegeling, de verbeelding in de steilste vlugt bereikt, in elkander smelt; de verwantschap, in welke zij alle dingen door het denkbeeld van het Een en Al brengt, dat dezelven zou voortbrengen, dragen en omscheppen; de innige verbinding, waarin zij den mensch met de natuur stelt; de beduidenis, welke zij aan het stellige in den Godsdienst weet te geven: deze eigendommelijkheden der Identiteits-philosophie, kan ik niet ontkennen, dat mij wonderbaar aantrokken. De natuurkunde had mij de wereldbollen slechts als massa's leeren beschouwen, welke zich zielloos naar de wet der zwaarte bewegen, en alleen waarschijnlijk, zoo als onze planeet, levende wezens van verschillende soort ter woonplaats dienen. De Natuur-philosophie bezielde deze massa's, en opgeruimder zag ik tot de sterren op, en gevoelde mij met haar bevriend door de gedachte, dat in haar, als in mij, de volheid des levens, hoewel in eene oneindig hooger magt, gelijk het bewustzijn harer schep-
{==2==} {>>pagina-aanduiding<<}
pende kracht en hares vrolijken loops in de hemelsche spheren, wone. Het Kriticisme had eene scherp getrokken grenslijn tusschen het zinnelijke en het bovenzinnelijke daargesteld, had mij het aanschouwen en het weten ontnomen, en mij slechts een gelooven aan het goddelijke, dat het verre boven den kreits mijner kennis opvoerde, gegund; de
Natuur-philosophie wierp den scheidsmuur tusschen het zinnelijke en het bovenzinnelijke neder, huwde den hemel aan de aarde, en leerde mij het oneindige in het eindige zien. Het Kriticisme had mij in een dubbel-wezen opgelost, had de rede en de zinnelijkheid in wederstrijd gezet, en eenen eeuwigen moeijelijken kamp van den pligt met de neiging voor de bestemming mijns aardschen bestaans verklaard; de Natuur-philosophie beloofde mij vereeniging van het gescheidene; het geestelijke, zeide zij, en het zinnelijke zijn één, het lijf is de verligchaamde geest en de ziel het vergeestelijkt lijf, rede en zinnelijkheid zijn slechts verschillende uitingen van eene en dezelfde kracht, en uwe bestemming is niet, met uzelven in twist te leven, maar in vrede en eendragt met u en met de natuur. De philosophen aller tijden hadden mij de rede van de verbeelding, het rijk der waarheid van het rijk der verdichting leeren onderscheiden, en mij gewaarschuwd, zoo ik de waarheid vinden wilde, het geleide der verbeelding niet te volgen, en hare spelingen met de idéën der rede niet te verwarren; de Natuur-philosophie sinolt rede en verbeelding tot één vermogen, het vermogen om het oneindige te aanschouwen, te zamen, en bragt poëzij en philosophie in de naauwste verbindtenis. Fichte's leer ontroofde mij de gansche heerlijke wereld; nooit kon ik mij met eene wijsgeerte verzoenen, welke mij de natuur slechts als eene ontkenning, als eene beperking des Iks beschouwen leerde; en onophoudelijk beschuldigde ik mij van eene tegenstrijdigheid, wanneer ik van de eene zijde de wereld wegdacht, en toch hare aanwezigheid bij iedere mijner handelingen veronderstelde. De Natuur-philosophie gaf mij de wereld, die het idealisme vernietigd had, weder,

{==3==} {>>pagina-aanduiding<<}
bespaarde mij de tegenstrijdigheid van het idealistische denken op de eene en het realistische handelen op de andere zijde; en ik verheugde mij, dat ik niet meer alleen was, met de door mijzelven geschapene schaduwbeelden in het gemoed; dat mij van alle zijden reële wezens omringden en in vriendelijke wederwerking tot mij traden. De plaatshebbende eenzijdige behandeling van den Godsdienst, het streven om al het stellige te vernietigen, de gewoonte, enkel te zedeprediken, en de godsdienstige denkbeelden, alsof de mensch een zuivere geest ware, in geene betrekking tot het gevoel en de verbeelding te brengen, had ik al lang misprezen; de Natuur-philosophie droeg het stellige als gewigtig en beduidenisvol voor, drong aan op opwekking der godsdienstige aandacht door eenen verfraaiden eerdienst, en liet mij verwachten, dat zij onzen leeftijd tot het vrome geloof terugbrengen, en de in zoo vele gemoederen uitgestorvene godsdienstige belangstelling op nieuw bezielen zou.
Deze waren de eerste indrukken, welke de Natuur-philosophie op mij maakte; deze de verwachtingen, welke zij opwekte. Doch spoedig verdween de poëtische stemming, die zich aan mij, daar ik mij met de schriften harer vrienden bezig hield, onmerkbaar had medegedeeld; de nuchtere bedaardheid, welke beproeving en overleg toelaat, greep wederom plaats, en ik deed mijn best, den zin dezer wijsgeerte bestemd en duidelijk te bevatten, den grondslag van derzelver leerstellingen te ontdekken, en mij van de resultaten, tot welke zij voert, rekenschap te geven. Nu ging het mij, even of op ééns eene schoone betoovering vernietigd wierd; nu zag ik mij niet meer van liefelijke verdichtselen, maar slechts van onbestemde en luchtige gedaanten zonder vastheid en houding omringd, en waar ik vrolijk leven gezien had, daar opende zich een afgrond, die alles groots en heerlijks dreigde te verslinden. Bij bedaard onderzoek, miste ik in de Natuur-philosophie klaarheid en duidelijkheid en welgegrondheid, ont-
{==4==} {>>pagina-aanduiding<<}
dekte ik dat zij tot de treurigste besluiten voert, en kon haar vriend niet langer zijn.
Het eerste mistrouwen tegen hare bestemdheid en duidelijkheid verwekte de taal, welke de wijzen uit hare school voeren. Vergeefs zocht ik die klaarheid, met welke zich het duidelijk gedachte denkbeeld in bestemde omtrekken daarstelt, en den bedaarden toon, op welken de bezonnene denker de slotsommen zijns onderzoeks mededeelt. Ik vond, daarentegen, eene beeldrijke, pathetieke, bij den hoogeren stijl gehoudene voordragt, welke mij meer de uitstorting eens bewogen gemoeds, dan het middel der mededeeling van klare gedachten, toescheen te zijn. Geen aristoteles, geen cartesius, geen locke, geen leibnitz, geen wolff, geen kant, hebben zich van eene zoodanige schrijfwijze bediend; slechts in eenige zamenspraken van plato en bij de Neoplatonici herinnerde ik mij eene dergelijke daarstelling gevonden te hebben, en daar ik het Neoplatonisme altijd als donkere en verwarde mystiek beschouwd had, zoo moest mijn mistrouwen door de gelijkheid, welke ik tusschen de voordragt der Natuur-philosophen en de sprake der Nieuwplatonikers geloofde op te merken, niet weinig vermeerderd worden. Vervolgens beschouwde ik deze geheele wijze van voordragt van naderbij. En nu vond ik, in plaats van verklaringen en begrips-ontwikkelingen, welke mij andere wereldwijzen gaven, godspraken, wier beteekenis de ontvlamde zieners aan de luisterende menigte overlieten te verklaren; in plaats der afscheidingen van vermaagschapte begrippen en der bestemmingen van hunnen omvang, onbestemde declamatiën van de openbaring van het oneindige in het eindige en het aanschouwen van het absolute, en waar andere philosophen bewijzen bijbragten en de eene stelling uit de andere afleidden, daar werd hier slechts vastgesteld en beweerd. Wanneer ik de schriften van andere wereldwijzen las, verdwenen de donkerheden langzamerhand, en eindelijk lag
het geheel hunner wijsgeerte in volle klaarheid voor mij; bij de lezing der Natuur-philo-
{==5==} {>>pagina-aanduiding<<}
sophen, daarentegen, bevond ik mij op den duur in eene schemering, eenige bliksemstralen braken door en verhelderden voor oogenblikken de donkerheid, maar de schemering bleef en het licht kon niet over de schaduwen zegepralen. Slechts in algemeene, en daarom onbestemde, omtrekken kon ik den inhoud der Natuur-philosophie bevatten, en te vergeefs heb ik mijn best gedaan, hare leerstellingen in duidelijke en bestemde begrippen te denken. Zelfs het grond-idé der philosophie, het idé van het absolute, hetwelk in de eenheid van het oneindige en eindige, van het ideale en reële bestaan zou, ben ik niet in staat geweest te bevatten, doordien mij de wet mijns denkens gebiedend noodzaakt, het ideale van het reële te onderscheiden. Mij, ik beken het gaarne, is de gave, om deze wijsgeerte volkomen te begrijpen, mij is het geheimzinnige vermogen, om het absolute te aanschouwen, niet verleend; ik kan mij in den aether der klare zelfbeschouwing niet verheffen, waar, zoo als de nieuwe zieners zeggen, elke donkerheid verdwijnen zal.
Zoo min mij de poging gelukte, den inhoud der Natuur-philosophie duidelijk en bestemd te vatten, even min was het mij mogelijk, haren grondslag te ontdekken, en de bewijzen voor hare beweringen te vinden. Met levendige belangneming zag ik haar de wereld zamenstellen, en mijne opmerkzaamheid werd hoog gespannen, als zij uit het absolute zijn en leven de zonnen, begaafd met bewustzijn en levenskracht, en uit de zonnen de planeten, insgelijks begaafd met bewustzijn en levenskracht, voor den dag treden, het licht tot stoffe verstijven, en de aardplaneet, uit de volheid haars levens, bewerktuigde zoo wel, als onbewerktuigde naturen voortbrengen liet. Doch, als ik dan vroeg, waardoor zij, die met een vertrouwen spreekt, alsof zij der dingen geheimste wording bespied had, hare verklaring van het ontstaan der wereld regtvaardige, zoo wist zij mij niets te antwoorden, en ik merkte, dat zij niet het minste gedaan had, om de twijfelingen te bejegenen, welke hare, van de gewone wijze van voorstelling zoo

{==6==} {>>pagina-aanduiding<<}
zeer afwijkende, beschouwingen verwekken moesten. Zoo heeft zij, om slechts één voorbeeld te vermelden, niets gedaan, om de zwarigheid tegen de voorstelling van de hemelbollen als levende wezens op te heffen, daarin gelegen, dat wij derzelver bewegingen jaren lang te voren berekenen, doch werwaarts de vogel zijne vlugt, het opgejaagde wild zijnen loop rigten zal, te voren niet bepalen kunnen, en mitsdien bij gene denkwijze genoodzaakt zouden zijn, het kleine dier willekeurige beweging toe te staan, doch het groote planeet-dier deze eigenschap der bewerktuigde wezens te ontzeggen. Intusschen liet ik mij door dergelijke zwarigheden niet afschrikken om haar verder op den voet te volgen, en merkte met levendige deelneming op, als zij mij den mensch zamenstelde, en de vorming deszelven uit de zelfstandigheid der aarde beloofde te verklaren. Doch ook hier bleef het bij de bewering, dat de mensch den schoot der eeuwig-vormende moeder ontstegen, en mitsdien een gedeelte van de massa der aarde zij; doch waarom de aarde, zoo zij de kracht om menschen te telen bezit, sedert menschengeheugen geene menschen had voortgebragt, kon zij mij even zoo min als lucretius of de schrijver van het Systême de la Nature ontouwen. Op gelijke wijze miste ik bij alle hare leerstukken het bewijs, en bevond, dat zij overal, in plaats van gronden, welke ik vorderde, met zelfgenoegzaamheid, de verklaring herhaalde: wie mijne leerstellingen niet aanneemt op vertrouwen en geloof, dien is de gave des philosopherens ontzegd, die kan zich niet in den zuiveren aether der klare zelfbeschouwing verheffen. De bevreemding, evenwel, welke in den beginne een zoo willekeurig vaststellen en beweren verwekte, verdween, toen ik bedacht, dat de Natuur-philosophie het waagt, boven het bewustzijn des menschen op te stijgen, mitsdien elk punt, waaraan zij zich zou kunnen aansluiten, uit het oog verliest, en derhalve onvermijdelijk
in het land der droomen geraken moet: want, wanneer zich de rede niet aan de daadzaken des bewustzijns houdt, wat zal dan het eerste

{==7==} {>>pagina-aanduiding<<}
lid van de keten des wijsgeerigen leerstelsels zijn? welken anderen grond hebben wij voor de wezenlijkheid (realiteit) onzer denkbeelden, dan derzelver overeenstemming met de wetten des denkens, en hunnen zamenhang met de daadzaken des bewustzijns? De verbeelding moge den kring der idéën, wier wezenlijkheid in de daadzaken des bewustzijns gegrond is, te buiten gaan; de verbeelding, welke door het spel der voorstellingen verlustigen wil, mag droomen en dweepen, en willekeurige verdichtselen scheppen: maar de rede, wier doel de waarheid is, moet elke harer vorderingen tot de daadzaken des bewustzijns en tot de noodzakelijke wetten des menschelijken geests terugbrengen. Dan, dat doet de Natuur-philosophie niet; en daarom moet ik haar voor een voortbrengsel, niet der rede, maar der verbeelding, voor eene zinrijke, naar de verwijderde analogien (gelijkvormigheden) eeniger natuurkundige ervaringen gevormde, verdichting, betreffende de wereld en de menschen, verklaren.
Doch, wat mij het meest van de Natuur-philosophie verwijderde, dat waren de troostelooze resultaten, met welke zij eindigt. Méér heeft mij geene wijsgeerte beloofd, weiniger geene dadelijk geleverd. Zij draagt een liefelijk en schitterend gewaad; doch strijkt gij haar het schoone hulsel af, zoo treedt zij u holoogig en bleek, als eene gedaante van ondragelijken aanblik, tegen. Met andere woorden: de Natuur-philosophie, die zoo veel van het aanschouwen des oneindigen, van de openbaringen Gods, van het zalige leven in het absolute spreekt, eindigt met de slotsom, dat alles, wat is en geschiedt, mitsdien ook de mensch met zijne gedachten, besluiten en handelingen, de noodzakelijke werking eener noodzakelijke levenskracht is, welke in de eeuwige, het Al vervullende, zelfstandigheid woont, onophoudelijk teelt en baart, en hare voortbrengsels verandert en omschept, om weer nieuwe voortbrengingen uit hare nooit uitgeputte volheid te laten voorttreden. Dit is het resultaat der Natuur-philosophie, waarmede zij alles, wat het leven waarde, doel

{==8==} {>>pagina-aanduiding<<}
en beduidenis geeft, het denkbeeld van Godheid en onsterfelijkheid, vrijheid en zedelijkheid, wegneemt. Laat u niet door de taal der vrome aandacht, welke de Natuurphilosophen druk spreken, en door hunne herhaalde vermeldingen van God en zijne openbaringen, van het spoor voeren! De God der Natuur-philosophie is het universum (heelal); slechts woont in hetzelve leven en bewustzijn en voortbrengend vermogen, maar geen heilige wil, geene goedheid en geregtigheid. Geloof niet, dat het zalige leven in het absolute, waarvan in de schrifren der Natuur-philosophen gesproken wordt, die zaligheid zij, welke wij, in een aanstaand tijdsgewricht van ons daarzijn, in den wasdom van ons inzigt en onze deugd hopen te vinden; neen, dit zalige leven bestaat slechts in de exaltatie (verheffing) des gemoeds, welke, zichzelve vergetende, het algemeene leven aanschouwt en bespiegelt. Het denkbeeld eener persoonlijke onsterfelijkheid is der Natuur-philosophie ten volle vreemd, en zij beweert en moet beweren, dat de mensch, zijn geest gelijk zijn ligchaam, in den schoot der planeten, waaruit hij, even als de planten, voortsproot, terugkeert, wanneer hij de, door de maat zijner levenskracht bepaalde, rij van veranderingen doorloopen heeft. De woorden: vrijheid en zedelijkheid, vindt gij wel bij de Natuur-philosophen, doch niet de denkbeelden, welke wij met deze woorden verbinden. Hunne philosophie schrijft den mensch geen vermogen toe, eigenmagtig nieuwe toestanden te beginnen, en erkent mitsdien geene vrije handelingen; alles is haar verschijning, aankondiging van het absolute, dat onder duizend vormen voor den dag treedt; en wat zij vrijheid en zedelijkheid noemt, dat is slechts het leven in eene hoogere magt (in geklommen grootte). Aldus voert de Natuur-philosophie tot de troostelooze resultaten, welke ik slechts dán met smarte en droefheid, doch met opgeving en berusting, zou aannemen, wanneer men mij de onbestaanbaarheid van het tegendeel met
onweerlegbare bewijzen kon aantoonen. Wel stort zij eene volheid des levens over de wereld uit; doch

{==9==} {>>pagina-aanduiding<<}
hetgeen meer is, den heiligen wil, die het leven eerst wet, doel en beduidenis geeft, neemt zij weg, en stelt in de plaats eener Voorzienigheid, die alles ten goede stiert, een leven-zwanger Heelal, dat zich met de eeuwige, doel en beduidenis missende, herhaling der afwisselende verschijnselen vermaakt. De scheidsmuur tusschen het zinnelijke en bovenzinnelijke rukt zij omver, door de identiteit van het ideale en reële te beweren (wezen en schijn voor hetzelfde te verklaren); doch, naauwkeurig beschouwd, is haar oneindig slechts een verhoogd eindig, slechts dát, wat in de wereld verschijnt, naar een' vergrooten maatstaf gedacht; en hetgeen wij het bovenzinnelijke noemen, omdat het nooit binnen den kring der ervaring treedt, Godheid, vrijheid en onsterfelijkheid, dat zoekt men in haar leerstelsel te vergeefs. Zij heft de tegenstelling tusschen het zinnelijke en zedelijke op, en beslecht den strijd tusschen rede en zinnelijkheid; doch ik kan den vrede, dien zij mij biedt, niet aannemen, en wil liever het redegebod onder strijd en opoffering gehoorzamen, dan mij lijdend door de natuurwet bepalen laten. De natuur geeft zij mij terug; maar zij onderwerpt mij aan de gestrenge wet harer noodzakelijkheid, en laat mij in de volheid des levens, dat mij met bedriegellijke bekoring omringt, reddeloos verloren gaan. Het gevoel der vrome aandacht wil zij opwekken, en mij leeren, het oneindige in het eindige te aanschouwen; doch zij ontneemt mij het geloof en het vertrouwen, en haar dichterlijk spel met wezenlooze beelden is geene vergoeding voor de hope op het gedijen van het goede.





{==10==} {>>pagina-aanduiding<<}

Eenige bijzonderheden, IJsland betreffende, en bovenal de heetwater-bron, onder den naam van de geyser bekend.

(Ontleend uit het Journal of a Tour in the Summer of 1809, by william jackson hooker, F.L.S. Fellow of the Wernerian Society of Edimburg. 1811.)

Of het noorden van Schotland het Ultima Thule der Ouden ware, dan niet, ligt ons weinig aan gelegen, naardemaal de zetel der Zeevaart van de Middellandsche Zee en de Levant verplaatst is in den Atlantischen Oceaan en het westen van Europa. Na de ontdekking van het Zeekompas, was niet te verwachten, dat de Engelschen en andere Volken, hunne mededingers op den woesten Oceaan, zouden nalaten, hunne ontdekkingen ook noordwaarts voort te zetten, om landen, voorheen onbekend, mede aldaar op te doen. 't Is waar, zachtere luchtstreken zijn altoos in hoogere achting geweest, van wege de voortbrengselen, welke zij opleveren, zoo zeer strekkende om zinnelijk genot voldoening te verschaffen. Weining keurigs of zinstreelends kon men verwachten te zullen aantreffen in oorden, veelal met ijs en sneeuw, de verdelgers van groei, overdekt; waar het dierenrijk in vele opzigten voedsel derft, en geene hope, om iets het leven veraangenamends te zullen vinden, zich opdeed. Dan, de wijdstrekkende Zee mogt niet ondoorzocht blijven; de moedige zeelieden vorderden daarvan schatting; en misschien is er geen stouter en voldingender proeve van de heerschappij des menschen over den kloot, welken hij bewoont, dan die de Zeevaart oplevert. De handel vond in de voortbrengselen van de noordelijkste Zeeën waren, die t'huis met groot nut en voordeel konden gebruikt worden; de groote visschen, bewoners der diepte op de kusten van Spitsbergen en Nova Zembla, werden gezocht, gevangen en ten veelvuldigen gebruike verkeerd.
Het Eiland IJsland ligt in den weg naar deze hooge noordelijke gewesten. 't Zelve werd omtrent den jare 861

{==11==} {>>pagina-aanduiding<<}
ontdekt door eenen Zeeroover, wien een storm daar heen dreef. Naderhand werd het allengskens bevolkt door vlugtelingen, die de dwingelandij elders ontweken, tot den jare 874. Ten jare 1260 werd het Eiland aan Noorwegen onderworpen; het lot diens Rijks volgende, behoorde het 1387 aan Denemarken. Dan, schoon de IJslanders, staatkundig beschouwd, Deensche onderdanen zijn, doet er zich nog een onderscheid op tusschen de afstammelingen der oude bevolking en der Denen, die in het landsbestuur geplaatst zijn.
Groot is de gemeenschap tusschen Groot-Brittanje en IJsland nimmer geweest. Dan, wij hebben van dit Eiland keurige berigten bekomen door Dr. uno van troil, die, met de Heeren joseph banks en solander, ten jare 1772 derwaarts eene reis ter waarneminge deed (*). In 1809 stelde de Heer joseph banks den Heere hooker voor, met hem dit Eiland te gaan bezigtigen. De Heer hooker heeft een Dagverhaal van dien togt geschreven en laten drukken; doch niet voor elk te koop gesteld. Een Engelsch Maandwerk deelt er ons eenige bijzonderheden uit mede, welke wij onzen Lezeren niet willen onthouden.

De luchts- en weersgesteltenisse op IJsland laat zeldzaam aan de vruchten des velds toe, de volle rijpheid te bekomen; schoon de zomer des jaars 1809 buitengemeen ongunstig was voor het groeijend rijk in 't algemeen, uit hoofde van den veelvuldigen regen. - Men

{==12==} {>>pagina-aanduiding<<}
voege hier nevens, dat een zeer groot gedeelte des Eilands steeds met ijs omkorst en met sneeuw bedekt is; andere gedeelten zijn tot eene altoosdurende dorheid verwezen, van wege de onvruchtbare wildernissen rondsom het gebergte, alsmede de rotsen, die zich in de best bebouwde gedeelten opdoen; terwijl heetwater-bronnen veel gronds beslaan. Gering is dus de hoeveelheid van bebouwbaar en vruchtbaar land.
Het persoonlijk voorkomen der inboorlingen heeft weinig of niets innemends voor den buitenlander. Op het eerste gezigt ontdekt deze maar al te veel teekens van eene huidziekte aan de handen en eene afzigtige bevolktheid op het hoofd der IJslanderen van beide de seksen. Dit is te meer te verwonderen, daar zwavel en zwavelachtige wateren nergens veelvuldiger zijn. Eenige weinige oogenblikken, aan de zorge voor reinheid besteed, zouden ruim vergoed worden door het aangenaam gevoel der verlossing van die onaangename gewaarwordingen, welk een en ander het gevolg van onreinheid is. Men moet echter bekennen, dat, in beide die gevallen van afzigtigheid, onder de voornaamste inboorlingen zeer vele uitzonderingen plaats vinden.
De lagere volksklassen zijn ten uiterste arm, ja zoo, dat de vrouwen het noodige dikwijls derven tot het grootbrengen harer kinderen: en daar deze Eilanders zoo weinig gemeenschaps met andere Volken hebben, doet er zich weinig hope van verbetering op. Niettemin moet men erkennen, dat de IJslanders, onder andere goede zielshoedanigheden, in 't algemeen eene weltevredenheid bezitten over den stand, waarin de Voorzienigheid hen geplaatst heeft; een diep gevoel van de zegeningen, welke zij mogen genieten, is bij hen een heerschend begrip. Door de ligging en de armoede zijns geboortelands afgesneden van alle gemeenschap met gelukkiger luchtstreken, waar overvloed en weelde heerschen, heeft een IJslander geen begrip van derzelver bestaan; hij eet zijn' gedroogden visch en sterke boter met een dankbaar hart. Hij gevoelt de

{==13==} {>>pagina-aanduiding<<}
Vaderlandsliefde in eene zoo grote mate als de inwoner van eenig land. Vuurbrakende bergen, aardbevingen, ziekte en hongersnood zijn niet magtig om hem den geboortegrond te doen verlaten. De weinigen, die, nu en dan, naar Denemarken overstaken, betuigden hun ernstig en sterk verlangen om naar huis te keeren, niettegenstaande alles, wat men aanwendde, om hun het verblijf aldaar aangenaam te maken. De man, die hooker's gids was op zijne meeste omzwervingen in IJsland, had twee jaren te Koppenhagen gesleten, en, schoon hij hem toestond, dat het daar eene zachter luchtstreek was en men er beter spijs en drank vond, moest hij echter betuigen, veel liever zijne dagen te slijten op den voorvaderlijken grond.
Van der IJslanderen goed zedelijk bestaan geeft de Heer hooker eene gunstige getuigenis. Voor eene bevolking van omstreeks 48000 ingezetenen vond hij slechts één gevangenhuis; en in 't zelve, op den tijd dat hij er kwam, kort vóór de zitting van het Geregtshof, was slechts één misdadiger (en dit was meer, dan het geval, zints lange, geweest was), en zaten er nog zes om kleine overtredingen. Koelheid van gesteltenisse en aswezigheid van verzoekingen ter overtreding schijnen hiertoe grootelijks mede te werken.
De godsdienstverrigtingen der IJslanderen maken weinig of geen vertoons. Hunne kerken zijn lage, gemeene gebouwen, van binnen zonder eenige sieraden. Alles gaat er hoogst eenvoudig toe. Dan, zij schijnen de inwendige kracht van den Godsdienst te kennen en nederig uit te oefenen. Geleerdheid zou men bijkans vergeefs zoeken in een land, van welks geleerden in vroegeren tijde zoo veel gesproken is.
De kleeding der IJslanderen smaakte den Heere hooker niet: die der vrouwen beschrijft hij breedvoerig; uit dezelve blijkt, dat bij de aanzienlijke geene pracht ontbreekt; zilver vergulde sieraden vallen zeer in den smaak, en vertoonen zich op eene kwistige wijze bij statelijke

{==14==} {>>pagina-aanduiding<<}
gelegenheden. - Hij vond zich eens op een' meer dan gewonen maaltijd genoodigd, op welken de spijsverteringskracht op eene meer dan gemeene proeve gezet werd. Ter gelegenheid van dit onthaal, geeft hij berigt van eene zeldzame gewoonte. Aan tafel werden zij bediend door twee vrouwen, zoo wél, ja prachtig gekleed, dat hij ze voor geene dienstmaagden konde houden. Hij vernam naderhand, dat zijne gissing gegrond geweest was, en dat het altoos de gewoonte is, dat de vrouwen van den huize de tafel bedienen, wanneer er vreemdelingen ten maaltijd zijn. Van de twee, die te dezer gelegenheid die bezigheid verrigtten, ('t welk hier niet voor laag of vernederend wordt aangezien) was de oudste eene weduwe van een' geestelijken en de jongste hare dochter, beide heusch in 't voorkomen en er wel uitziende.
Onder de bijzonderheden dezes Eilands waren de Heetwater-bronnen de voorwerpen, die hooker's aandacht sterkst trokken, en haar voornamelijk bezig hielden. Wij deelen hier mede het verslag en de waarnemingen wegens de voornaamste, de Geyser genaamd. ‘Een groote kringswijze gevormde mond verhief zich tot eene aanmerkelijke hoogte boven die, welke de meeste andere bronnen omringden. Dezelve was donker-graauw van kleur, aan den buitenkant oneffen, doch inzonderheid naar den kant van het bekken bezet met veelvuldige steenachtige verhevenheden, en geheel overdekt met eene fraaije omkorsting; zoodat men het voorkomen dier verhevenheden voegelijk kon vergelijken bij een bloemgewas. Den top van dezen steenachtigen mond bereikende, zag ik neder in eene volmaakt cirkelvormige kom, die allengskens afliep tot den mond of de pijp, of den krater in het midden, waaruit het water voortkwam. Deze mond lag tusschen de vier en vijf voeten beneden den kant van het bekken, en bleek mij, bij nadere afmeting, zeventien voeten van elke zijde af te liggen: het grootste verschil in den afstand was niet meer dan één voet. De binnenkant was niet ruw, als de buitenzijde, maar schijnbaar effen, schoon op het aan-
{==15==} {>>pagina-aanduiding<<}
raken ruw als eene vijl. In 't geheel bespeurde men er niet de kleine verhevenheden en bloemswijze uitgroeijingen, als aan de bovenzijde; alles was enkel bedekt met ontelbare kleine hoogten, op vele plaatsen glad gesleten door het vallen des waters. Het was toen niet mogelijk in de kom te gaan: want dezelve was bijkans tot den rand gevuld met water, zoo helder als ik immer zag. In het midden kon men eene kleine opbruising bespeuren en een breede doch niet dikke wasem, die echter in hoeveelheid en digtheid van tijd tot tijd toenam, zoo dikwijls de opbruising sterker werkte.
Te negen ure hoorde ik een hol onderaardsch gedruisch, 't welk zich, in zeer korten tijd, drie malen herhaalde; de twee laatste keeren volgde zulks spoediger dan de eerste of tweede maal. Het geleek volkomen op het geluid van op een' afstand afgeschoten kanon; en elk dezer geluiden ging vergezeld met eene merkbare, doch ligte schudding der aarde: bijkans onmiddellijk daarna vermeerderde de koking des waters en de wasem: alles was in eene sterke werking. In den aanvange rolde het water alleen, zonder veel geraas, over den rand van de kom; dan zulks werd terstond gevolgd door een' watersprong, ter hoogte van tien of twaalf voeten, en die slechts het water in het midden ophief, maar vergezeld ging van eene sterke en veel geraas makende uitbarsting: deze watersprong viel terug, zoo ras dezelve zijne grootste hoogte bereikt had, en alsdan liep het water nog sterker over den rand, dan te voren; en in minder dan eene halve minuut volgde een tweede sprong, op dezelfde wijze als de voorgaande. Eene andere overvloeijing van het water volgde, en alles liep meerendeels in de kom.
Vervolgens zag ik een dezer sprongen, die eene kolom van water niet minder dan negentig voeten in de hoogte wierp, en omtrent vijftig voeten in diameter had. De basis van dezen watersprong was een ontzettend groot ligchaam van witten damp of schuim. Hooger op, te midden van de dikke wolken van damp, die uit de pijp

{==16==} {>>pagina-aanduiding<<}
kwamen, zag men het water in eene gesloten kolom oprijzen, welke, op eene veel grooter hoogte, in ontelbaar vele lange, smalle strooken van schuim zich verspreidde, die of in eene regtstandige rigting zich in de lucht verhieven, of ter zijde af tot op een' verbazenden afstand zich verspreidden. De buitengewone doorzigtigheid des waters, en het schitteren der waterdruppelen in het schijnsel der zonne, bragt veel toe aan de schoonheid van dit schouwspel. Zoo ras de vierde straal was uitgeworpen, die veel minder was dan de vorige, en naauwelijks twee minuten van den eersten verschilde, zonk het water schielijk in de kom weg met een geruisch, en men zag niets meer dan eene kolom van damp, welke steeds was toegenomen van den aanvang der uitbarstinge af, en nu regtstandig tot eene verbazende hoogte oprees, dewijl er bijkans geen wind was; onder het klimmen breidde deze damp zich allengskens uit, maar nam in digtheid af, tot dat het opperste gedeelte zich ten laatste in den dampkring verloor. Ik kon in de kom niet gaan tot den rand der openinge, die, volgens sommigen, de diepte van vijftig of zestig voeten heeft. Het duurde volle twintig minuten, na het zinken van het water uit de kom, eer ik er in kon gaan, of er mijne handen in kon houden, zonder dezelve te branden.
Mijne tent had ik drie- of vierhonderd yards van de Geyser laten oprigten, nabij eene opening, in welke ik tot nog toe niets buitengewoons had opgemerkt. Terwijl ik in dezelve bezig was, met eenige planten, den voorgaanden dag verzameld, van naderbij te bezigtigen en te schikken, werd ik ontzettend verrast door een ruischend geluid, als dat van een' grooten waterval; het kwam als van onder mijne voeten. Het doek van mijne tent openschuivende, om te ontdekken van waar dit geluid kwam, zag ik binnen de honderd yards van mij eene kolom water, zich regtstandig in de lucht opheffende van de evengemelde plaats; dezelve besteeg eene zeer groote hoogte; maar, welke ook die hoogte moge geweest zijn, ik was zoo

{==17==} {>>pagina-aanduiding<<}
ontroerd, dat ik eenigen tijd niet dacht om mij des te verzekeren. In mijne eerste ontzetting haastte ik mij alleen om mijne portefeuille te krijgen, ten einde op het papier af te teekenen een vertoon, waarvan ik met woorden geen denkbeeld kon geven: dan dit vond ik bijkans even ondoenlijk, alsof ik mijne pen ter beschrijvinge had opgevat, en ik moest mij te vrede houden met slechts een weinig meer te doen dan de omtrekken en de afmetingen van die heerlijke sontein te schetsen. Nogtans werd mij tijds genoeg vergund tot het doen van waarnemingen: want gedurende anderhalf uur werd eene onafgebroken kolom van water bestendig uitgeworpen tot de hoogte van honderdvijftig voeten, met zeer weinig veranderings; zeventien voeten was de breedste diameter. Die ontzettende waterkolom werd met zulk een geweld en snelheid uitgedreven, dat dezelve bijkans tot den top ten naastenbij een zoo zamenhangend ligchaam bleef, als daar dezelve eerst ontstond: slechts eenige weinige voeten van het bovenste gedeelte begon het water zich te verwijderen, en werd het schuim door een' zachten wind ter zijde afgevoerd, zoodat hetzelve eenige schreden van de opening nederviel. - Deze wind voerde teffens de verbazende menigte van rook, die de uitbarsting vergezelde, naar de eene zijde van de waterkolom, die dus ten volle in ons oog viel, en wij konden duidelijk het grondstuk zien, deels omringd met schuim, veroorzaakt doordien de kolom stiet tegen een uitstekend stuk rots, nabij den mond des kraters; doch van daar, tot het opperste gedeelte, was er niets, 't welk de geregelde regtstandige lijnen van de zijden des watersprongs brak, en de zon, daar op schijnende, maakte eenige gedeelten van eene oogverblindende helderheid.
Met den rug naar de zon gekeerd dit heerlijk schouwspel aanziende, en het oog op den mond der pijp gevestigd houdende, hadden wij het gezigt eener allerheerlijkste verzameling van al de kleuren van den regenboog, veroorzaakt door de breking der zonnestralen, gaande door

{==18==} {>>pagina-aanduiding<<}
de druppels tusschen ons en den krater. Nadat het water tot de voorzeide verbazende hoogte was opgevoerd, waagde ik het, in het midden van het digtste der schuimwolk te gaan staan, en bleef er, tot dat mijne kleederen doornat waren; dan ik voelde naauwelijks, dat het water meer warmte had dan die mijns ligchaams. De grootste steenen, die ik daaromstreeks kon vinden, en stukken van de rots, welke wij in den krater wierpen, werden onmiddellijk door de kracht des waters weder uitgeworpen en in kleine stukjes gebroken, schoon zoo hard, dat een zware hamer ze niet zou hebben kunnen vermorselen; die stukjes werden menigmaal hooger dan het bovenste van den waterstraal opgevoerd. - De lieden, daaromstreeks wonende, onderrigtten ons, dat, bij dezen watersprong, in de lente des jaars 1808, een geweldige schok eener aardbevinge was gevoeld, welke de opening maakte van eene andere heetwater-bron, die vijftien dagen lang het uitwerpen van de andere deed ophouden.’
De Heer hooker, dien wij dus verre over de Geyser lieten spreken, voegt er veel, te lang voor onze overneming, nevens. Hij veronderstelt, dat de kracht dezer heetwater-bronnen en de veelheid des waters, door dezelve uitgeworpen, steeds toenemen. Vast gaat het, dat men de kracht dier werkinge niet wel bepalen kan. En wat zijn de heerlijkste waterwerken, door menschen kunst en vlijt aangelegd, bij dit te vergelijken?
De volcanische bergen van IJsland zijn zints eeuwen berucht geweest, en, op hoe groot eenen afstand van ons verwijderd, zagen wij er de uitwerkselen van; naardemaal de zoo vaal betrokken dampkring, ten jaare 1783, te dien tijde onverklaarbaar, naderhand bevonden is veroorzaakt te zijn door eene uitbarsting van rook, asch en vlammen, op IJsland. Welk eene ontzettende rookkolom, die de lucht voor een groot gedeelte van Europa verdonkerde!
Ongunstig weêr belette den Heer hooker zijne nieuwsgierigheid te voldoen, in het bezigtigen van de verzamelplaatsen des onderaardschen vuurs. Hij zag den berg

{==19==} {>>pagina-aanduiding<<}
Hecla en andere slechts op eenen afstand, en kon tot geene nadere kennisneming komen. Hij vermeldt te dezen opzigte: ‘De lieden, om welken gezonden was, ten einde zij mijne gidsen naar de Hecla zouden wezen, kwamen met de voor mij hoogst onaangename kennisgeving, dat zij, in den toenmaligen staat van het weder en de wegen, het op zich wilden noch konden nemen, mij derwaarts te geleiden. De rivieren waren, in de daad, zoo zeer gezwollen, dat de zoodanige, die op andere tijden zelfs voor zeer diep gehouden worden, thans niet dan met groot gevaar over te trekken waren. Mijn gewone gids verklaarde desgelijks, dat hij met mij niet wilde medegaan, maar mijne wederkomst te Skaelholt zou afwachten. Te vergeefs verzette ik mij tegen de onwilligheid en bijgeloovige vreeze dezer lieden: want, schoon de reis zeker hare moeijelijkheden zou gehad hebben, ontstond hunne vrees voornamelijk uit de noodzakelijkheid, waarin zij zouden gekomen zijn, om een' vuurbrakenden berg te beklimmen, welken velen van hen gelooven, dat de verblijsplaats der verdoemden is, en welken het gemeene volk op het Eiland deswege met den grootsten afkeer beschouwt.’
Het verschrikkelijk gehuil des winds tusschen de woeste steilten van dezen dorren berg, of de ontzettende uitbarstingen van lucht, voortkomende uit het binnenste van den berg zelven, en met woede aanstormende tegen de uitstekende punten van den vuurmond, heeft men, van overouden tijde af, gehouden voor de klagten en het gejammer der hier ingeworpenen en opgeslotenen van wege hunne misdrijven. Het ontzettende van een' uitgestrekten, volslagen dorren grond; het geschreeuw der roofvogelen; het woest voorkomen; de hoogst bezwaarlijke toegang; de herinnering aan verdelgende vuurstroomen: dit alles werkt mede, om dit begrip wegens de verblijfplaats der verdoemden bij den ligt- en bijgeloovigen IJslander te doen ontstaan en te bevestigen. - Dan, dit begrip is niet tot IJsland bepaald; het heeft invloed en overhand gekregen, waar dergelijke uitwerksels van Volcano's gelegenheid ga-
{==20==} {>>pagina-aanduiding<<}
ven, om dusdanige schrikbeelden te verwekken in eene daardoor beroerde verbeelding. Men spreekt op de Lipari-Eilanden van eenen man, die onder eede verklaard wordt naar de Helle gegaan te zijn. De Koningin anna bullein wordt, gelijk de Katholijken op Sicilie verzekeren, in de Etna gepijnigd, om dat zij den verdediger des geloofs van zijne verpligting aan de Kerk van Rome aftrok. De Japannezen plaatsen de verdoemden niet in Volcano's, maar in de kokende waterbronnen zelve. Kaemper schrijft er dit van: ‘De Monniken van Simabaza hebben bijzondere namen gegeven aan elke der Heetwater-bronnen in de nabuurschap, ontleend van derzelver hoedanigheid, van den aard des schuims aan den top, of het bezinksel op den bodem, alsmede van het geluid, 't welk zij maken bij het komen uit den grond; zij hebben dezelve bestemd tot Vagevuren voor verscheiden soorten van koop- en handwerkslieden, wier beroepsbezigheden
eenige gelijkvormigheid schenen te hebben met de bovengemelde hoedanigheden. Zoo doen zij, bij voorbeeld, de bedriegelijke drankbrouwers beneden in eene modderige bron huisvesten; terwijl zij de koks en pasteibakkers, die zich niet wel van hun werk kwijten, in eene andere plaatsen, die uitsteekt door de witheid van het schuim: twistzoekende en harrewarrende personen vinden hunne plaats, waar uit den grond een sterk murmelend geluid voortkomt.’ - Te bevreemden was het waarlijk niet, dat de IJslanders, vervuld met dusdanige denkbeelden wegens den berg Hecla, weigerden den Heer hooker derwaarts te vergezellen.
Het voornaamste, 't welk uit IJsland uitgevoerd wordt, is gedroogde visch, schapen-, lams- en ossenvleesch, boter, talk, traan, ruwe wollen lakens, kousen, wanten, schapen- en lamsvellen, dons en vederen. Voorheen bloeide de handel veel sterker dan in de laatste jaren.





{==21==} {>>pagina-aanduiding<<}

Fragmenten, Rusland betreffende.

(Promenades d'un Désaeuvré dans la ville de S.-Pétersbourg. Paris, 1812.)

Raad, waar gij zijt!

Indien ik de tooverroede van de Fé morgane, voor een dag, te mijner beschikking had, zou ik mij een genot naar mijn hand verschaffen; en zie hier, waarin het zou bestaan.
Op eenen schoonen voorjaars- of zomer-dag, zou ik, in een der beschaafdste landen van het zuidelijk Europa, iemand opligten, bekend om zijnen geest van waarneming, en vereenigende met deze hoedanigheid kunde, ondervinding, zoo als het reizen verschaft, en wereldkennis. Ik zou hem dwars door de lucht naar Petersburg voeren. Gedurende den overtogt zou hij geblinddoekt zijn; in dezen toestand zou ik hem naar dat gedeelte der Neva brengen, waar de schepen met koopwaren aankomen, in het kwartier der oude beurs. Vóór hem den blinddoek af te nemen, zou ik tot hem zeggen: ‘Mijnheer, raad, waar gij zijt!’
‘Ik bemerk,’ zou hij mij zeggen, ‘eenen reuk van koopwaren, ik merk ingepakte goederen; afwisselende geuren van oranje-appelen, van citroenen, van noten, van leer, van rozijnen, omringen mij. Op het oogenblik wordt mijn oor getroffen door het geraas der katrollen en het geschreeuw der matrozen, die koopwaren hijschen; ik bespeur het teer des touwwerks; ik hoor schepen kalefateren; ik hoor Engelsche, Deensche, Zweedsche, Duitsche en andere woorden, die mij onbekend zijn en wel zeer vreemd luiden: ik moet in de haven van eene koopstad zijn.’ Dan zou ik mijnen reiziger den blinddoek

{==22==} {>>pagina-aanduiding<<}
ontnemen, in verrukking dat hij juist geraden had. Ziende een bosch van masten, het bonte mengsel der verschillende kleederdragten rondom zich wemelen, zou hij zich genoegzaam schadeloos gesteld achten voor een oogenblik van het licht beroofd te zijn geweest.
Ik doe hem den blinddoek weer om, en met eenen nieuwen sprong bevinden wij ons, mijn opmerker en ik, in het midden van den zomertuin. Wij wandelen in de groote laan; in de schaduw harer majestueuze boomen ademt men eene aangename frischheid. Het is de verzamelplaats van de fatsoenlijke wereld in de hoofdstad. Er zijn oogenblikken van drang; men maakt elkanderen plaats, men ontwijkt elkander; de wrijving der kleederen kondigt onwillekeurige botsingen aan. Alles is welvoegelijkheid in deze trotsche allé; alles spreidt er de weelde en den rijkdom ten toon; een dampkring van aangenaam reukwerk gaat voor en volg groepen van elegante vrouwen; het is venus, door haren Zoon herkend aan den ambergeur, die van haar goddelijk haarvlechtsel uitgaat. Onder de mannen vertoont zich nu en dan een kruis in het knoopsgat; somtijds laat zich eene ster bespieden onder het hulsel van een nederig jasje; schitterende lakkeijen, Negers, Turken in liverei, kleine knaapjes op het Chineesch gekleed, loopers, dragende schals over hunne armen, of zakdoeken, ten gebruike hunner meesteressen; eene lange reeks van equipages, aan de onderscheidene uitgangen van den tuin gerangschikt. De verscheidenheid van dit tooverachtig schouwspel treft mijnen opmerker met verbazing; ik vraag hem, waar hij gelooft te zijn? ‘Het is eene andere wereld,’ zegt hij, ‘dan die van zoo even; het is eene rijke stad, maar het is niet meer eene koopstad. Ik geloof in de nabijheid te zijn van een schitterend hof; maar ik weet niet, in welke stad.’
Opdat mijn opmerker niet bespeure, dat zijne luchtreizen zich binnen denzelfden kring bepalen, onderwerp ik hem telkens bij het begin aan de kuur van den blinddoek: uit den zomertuin breng ik hem over naar het midden

{==23==} {>>pagina-aanduiding<<}
van het eiland Krestowsky. Van alle kanten burgerlieden, kunstenaars, die van hunnen arbeid poozen, sommigen kegelende, anderen wandelende met de pijp in den mond. Dezen, met hunne vrouwen en kinderen op het gras uitgestrekt, gebruiken thee uit een' grooten koperen waterketel, anderen drinken bier, of eten koud vleesch, of melkspijzen op een servet, over het zand uitgespreid. Zij zingen, zij keuvelen. ‘Mijnheer,’ zegt mijn luchtreiziger, ‘op het oogenblik kon ik in Frankrijk zijn; dit hier is de markt eener kleine stad in Duitschland. Ik herken de taal, de gezangen, de vreugdetoonen. Ik moet wel verre van het oord zijn, waar wij uitgingen!’
Eensslags plaats ik mijnen reiziger voor Kammeni-Ostroff. Ik zet hem op de brug neder; het betooverd eiland ontwikkelt zich voor ons oog; het schijnt op zilveren baren te drijven; het is omzoomd met wellustige bosschaadjen, met boomen van eene majestueuze hoogte, wier loof zich in de koelte wiegt. Op den achtergrond van dit groenend tooneel zijn hier en daar eene menigte van keurige woningen gezaaid; het geel, het wit, het rozenrood, het hemelsblaauw, de lagchendste kleuren vereenigen zich op derzelver voorgevels; het oog kan niet ontdekken, op welke wijze zij zijn gebouwd geworden; men zou zeggen, dat ze van porselein of wel van kaartpapier waren, naar verkiezing geknipt en geschilderd, ten einde tot sieraad te verstrekken; zoo ligt, dat zij het gras naauwelijks schijnen te drukken: zij kunnen in Frankrijk, in Italië, in Engeland, in Holland, in China te huis behooren; maar in haar geheel behooren zij nergens te huis. Deze luchtstreek moet zacht zijn, moet alle luchtstreken vereenigen; de hemel is schoon, het water is helder, de groei is frisch en sterk. Dit eiland is omringd van een aantal andere eilanden; overal water, overal groen; overal enkel tooverij en verblinding. ‘Mijnheer, ik weet niet, waar ik ben: ik ken noch den stijl der bouworde, noch de luchtstreek, noch het plantsoen.’
Ik breng mijnen reiziger op de nieuwe wandeling bij de

{==24==} {>>pagina-aanduiding<<}
Admiraliteit. ‘Ziedaar Engelschen,’ zegt hij, ‘ziedaar Turken, ziedaar Spanjaards, ziedaar Armeniërs; deze menschen zijn geboren aan den voet van den Caucasus. Ik heb deze volken op platen gezien, hier zijn zij in natura; zij handelen, zij loopen rond, als om zich te vertoonen: is het eene misleiding, of wel wezenlijk?... Zij spreken elk hunne taal. Het is eene verzamelplaats van verschillende natiën; maar het zijn geene kooplieden. Deze gebouwen zijn niet die eener koopstad. Ziedaar een paleis, hetwelk de woning eens grooten Monarchs moet zijn. Welke verbazende uitgebreidheid! welke ontzagverwekkende grootheid! Ik moet in eene der eerste residentiën van Europa zijn.’
De blinddoek wordt weer omgedaan, en mijn opmerken bevindt zich in het gezigt der Newsky. ‘Zie rondom u,’ zeg ik hem; ‘beschouw, Mijnheer, deze huizen, en zeg mij, waar gij gelooft te zijn?’ - ‘Deze smaakvolle huizen, deze hotels met platte danken worden,’ zou hij mij antwoorden, ‘in Italië, in Frankrijk aangetroffen; zij zijn eenvoudig en van eenen bevalligen smaak; maar geheel geen onderscheidend kenmerk duidt derzelver vaderland aan. Deze bestrating hoort niet aan de stad Londen; Londen heeft er geene van graniet; hare straten zijn noch zoo breed noch zoo uitgebreid. Amsterdam noch Venetie bieden eene gracht van deze prachtigheid aan; die dáár zijn niet de eentoonige baksteenen van Holland, noch de sombere gondels der Lagunen. De Lagunen zijn niet bezoomd met breede en geplaveide straten; en geene kaaijen van graniet, geene ijzeren balustrades omringen de wateren van den Amstel. Deze straat overtreft in lengte de beroemde straten van Berlijn; noch Turin, noch Florence bezitten er, die de uitgebreidheid van deze hebben. Ik zie niet de aloude gedenkstukken van Rome, maar ik zie zuilen van marmer; het marmer en graniet stralen overal in het oog; overal vind ik eene frischheid, eene elegantie, gelijk ik nergens gezien heb. Londen, Weenen hebben deze equipages niet; daar is de

{==25==} {>>pagina-aanduiding<<}
beweging groot, hier is ze luidruchtiger en overhaaster. Deze stad, Mijnheer, is eene der eerste steden van Europa. Het is de vijfde, door welke gij mij heden doet trekken,’ zegt mijn reiziger.
Hem aldus in onzekerheid houdende, plaats ik hem eensslags in het midden van eenen hoop landbewoners. Hij is op de Hooimarkt. Hij schrikt voor deze dikke baarden, voor deze borstelige kinnen, voor deze menschen in grove pelzen, of in pij, en in haren mutsen; deze ruige borsten, deze ontbloote halzen, deze kielen van grof linnen, deze schoenen van boombast verbazen en verstommen hem. - ‘Welke rijtuigen! welke gespannen! van mijn leven heb ik dergelijke niet gezien. Wat beteekenen die houten jokken op de halzen der paarden? Alles is boersch en sterk; alles is vreemd, tot het voorkomen der beesten toe. Doch, uit wat woest land komt die man, die geen ander rijtuig heeft dan zijn paard, aan twee lange planken vastgemaakt, wier vereenigde einden langs den grond slepen en voortbrengsels van het land voeren? Nimmer heb ik van zoo nabij de kindschheid der menschheid en hare ellende gezien!... Ziedaar, Mijnheer, de zesde stad, in welke gij mij gebragt hebt,’ zegt hij; ‘deze menschen en deze rijtuigen zijn de woningen, die deze ontzaggelijke plaats omringen, geheel vreemd. Gij hebt mij van het eene uiterste der beschaving tot het andere doen overgaan.’
‘Gij hebt, Mijnheer,’ zou ik hem dan zeggen, ‘slechts eene en dezelfde stad gezien, en in uwe verschillende togten zijt gij in denzelfden omtrek gebleven. Raad, Mijnheer, waar gij zijt?’
‘Deze stad,’ zou mijn opmerker zeggen, ‘zoo zij in Europa is, kan geene andere dan Petersburg zijn. Een voorkomen, zoo treffend, zoo verscheiden, met zoo groote trekken geteekend, is het deel van geene andere stad van Europa. Deze schijnt allen volken toe te behooren, meer dan ééne luchtstreek te bevatten, en alle uitersten te vereenigen.’

{==26==} {>>pagina-aanduiding<<}

Gelukkig de bezitter van de tooverroede van morgane! hij gaat, zonder verplaatsing, van de eene schilderij, van de eene treffende tegenstelling tot de andere over. Maar ik, arme wandelaar, die geene tooverroede te mijner beschikking heb, ik kan niet met dezelfde snelheid eene zoo rijke verscheidenheid van tafereelen doorloopen. De vlugste rossen zouden in geene vier-en-twintig uren eene reeks van zoo groote afstanden kunnen doorrennen.

De tehuiskomst van Maurits.

Zedelijk Verhaal.

Drie jaren waren er verloopen, fints de jonge maurits helger zijne geboorteplaats, het fraaije dorp Sonnemberg, had verlaten. Vele landen had hij gezien, in vele groote steden gewoond, in zijn schoon handwerk van kastemaker merkelijke vorderingen gemaakt, en keerde met verlangen en vermaak in zijn vaderland weder. Eene geliefde familie had hij aldaar gelaten, en, hetgene meer zegt in den ouderdom van vijf-entwintig jaren, eene lieve aan hem verloofde, ernestine selert genaamd. Van der jeugd af hadden zij elkander bemind, en, tot op het oogenblik der scheiding, geenerlei liefdeskwelling gevoeld; nooit hadden zij, over en weder, elkander de minste aanleiding tot jaloezij gegeven; in geboorte en middelen waren zij aan elkander gelijk; en toen maurits tot zijne ouders zeide: ‘Ik bemin ernestine selert, en zoude wel met haar willen trouwen,’ gaf zijn vader hem tot antwoord: ‘Zoo veel te beter, zoon! zij is de schoondochter, welke wij zouden gekozen hebben.’ Op dien zelfden dag sprak hij er met zijn' buurman selert over, en verzocht hem om zijne dochter.
‘Dat doet mij veel pleizier,’ gaf hem selert tot antwoord: ‘want onze ernestine heeft in vertrouwen ons gezegd, dat zij uwen zoon beminde, meer dan iets ter wereld.’ De gelukkige jonge lieden werden geroepen. ‘Wij bewilligen in uw geluk,’ spraken de ouders, ‘en uwe vereeniging zal de onze zijn; slechts ééne voorwaarde bedingen wij, te weten, dat het huwelijk drie jaren worde uitgesteld,

{==27==} {>>pagina-aanduiding<<}
en dat gij in dien tijd elkander niet ziet. Ernestine is slechts zeventien jaren oud; hare moeder wil niet, dat zij voor haar twintigste jaar vrouw zal worden. Maurits is in zijn tweeëntwintigste jaar; het wordt tijd, dat hij zijn tour make (*); hij moet de wereld leeren kennen, moeders pot te kunnen missen, en zich in zijne kunst volmaken. Na zijne wederkomst zal hij, in de naburige stad, zich als meester vestigen, en dan zal het tijd zijn, eene huishoudster te nemen. Maak u dan gereed om te vertrekken, mijn zoon! hoe vroeger, hoe beter; gij zult dan te eerder te huis zijn. Omhels uwe aanstaande; ruilt over en weder uwe ringen; belooft elkander getrouwheid, en scheidt zonder weekhartigheid; drie jaren zijn ras voorbij.’
Zonder een woord te spreken, greep maurits zijns vaders hand, en drukte die, ten teeken van gehoorzaamheid. ‘Ja, ik stem in mijn vertrek,’ zoude hij niet hebben kunnen uiten. Vervolgens drukte hij zijne arme ernestine aan zijne borst, die bitter schreide; de rozen des vermaaks waren van tranen vervangen op hare lieve wangen. ‘Drie jaren!’ zeide zij snikkende; ‘ik, die geene drie uren zijn konde, zonder hem te zien! Lieve maurits! wat zal er van mij worden?’ - ‘Gij zult aan uwen vriend denken, mijne ernestine,’ zeide maurits, den schijn van eenen moed vertoonende, welken de ontroerde toon zijner stemme logenstrafte; ‘gij zult bij uzelve zeggen: maurits bemint mij, en telt alle oogenblikken, tot op zijne wederkomst.... Dat zalige oogenblik zal komen;... ik zal wederkeeren, in mijn beroep meer bedreven, beter in staat om uwe welvaart te vergrooten, en - u gelukkig te maken.’ Ernestine schudde het hoofd; liever zoude zij minder bekwaamheids, minder welvaart gewenscht hebben, en dat haar maurits bij haar bleef: maar de ouders hadden het vonnis geveld; er moest gehoorzaamd worden. Van haren kant nam zij voor, haar bruidsgoed en het linnen voor hunne kleine huishouding te bereiden, gedurende deze lange afwezigheid, en ettelijke paren kousen voor haren vriend te breiden; het plan hunner bezigheden, hunne toekomende ver-
{==28==} {>>pagina-aanduiding<<}
eeniging betreffende, verzachtte het oogenblik des afscheids; slechts éénen dag verwierf maurits om zijne pakkaadje gereed te maken en afscheid te nemen van zijne bloedverwanten en vrienden; den tweeden dag daarna bevond hij zich reeds tien mijlen van Sonnemberg, zonder te kunnen begrijpen, hoe hij had kunnen besluiten, het te verlaten. Ernestine, in haar
kamertje opgesloten, schreide hartelijk, en had geenen lust om er uit te gaan, omdat zij haren maurits niet meer konde ontmoeten; in het vervolg, echter, zonder daarom minder bedroefd te zijn, werden beiden te rade, den vervelenden tijd ten nutte te besteden. Het spinnewiel snorde, de schaaf sulde, en de tijd verliep; niet, evenwel, volkomen eveneens voor beiden: de zachte ernestine, aan haar hartzeer en aan hare ontwerpen getrouw, veroorlofde zich geenerlei afleiding, verloor geen enkel oogenblik, en had geen ander vermaak dan haar spin- en breiwerk voort te zetten, en alle avonden bij zichzelve te zeggen: ‘Wederom een dag voorbij!’ - Maurits telde insgelijks de dagen, welke hij ver van zijne vriendin doorbragt, maar gaf zich niet geheel aan de droefheid over. Wanneer vrienden van elkander scheiden, is hij, die vertrekt, altijd het eerst getroost. Nooit was hij buiten zijn dorp geweest; met vermaak zag hij nieuwe landen, andere zeden, andere gewoonten, enz. Een geheel jaar bragt hij door met van stad tot stad te gaan, op zijn ambacht reizende. Vrij goed leerde hij het Fransch, en verbond zich, voor de nog twee overige jaren, te Lyon, bij een bekwaam schrijnwerker, baas thomas genoemd, die veel te doen had, de fraaiste modellen van huisgeraden uit Parijs ontving, en bij wien maurits veel kon leeren en veel verdienen. Baas thomas bediende de aanzienlijkste lieden van de stad, doch hield meer van de flesch en van het spel, dan van werken; uitstekend behaagde het hem, eindelijk gevonden te hebben daar hij lang naar gezocht had, een bekwaam, fatsoenlijk en zedig jongman, die altijd bij zijn werk was, en op wien hij alles kon laten staan, als hij in de kroeg was. Niets spaarde hij diensvolgens om maurits te houden, en dacht, dat daartoe een der zekerste middelen was, de
jonge jufser therese, zijne éénige dochter, dikwijls bij hem te zenden; eene kleine Lyoneesche, een aardig, levendig, olijk meisje. ‘Ga in den winkel, kleine,’ zeide de vader tot haar, als hij uitging, ‘en doe uw werk bij maurits, opdat hem de tijd niet vervele.’ Het kon zoo veel

{==29==} {>>pagina-aanduiding<<}
kwaad niet, dacht hij, indien er een weinig liefde in het spel kwame. ‘Ik kan geen' schoonzoon hebben, die mij beter voegt; ik heb geene vrouw meer; ik zal mijne dochter bij mij houden. Maurits is bekwaam en vernuftig; hij zal de schaaf niet laten stilstaan, terwijl ik mijn pleizier neem. Daarenboven is hij een knappe jongen, en zal, hoop ik, therese dien grooten doeniet van een frederik doen vergeten, dien ik heb laten gaan, uit vreeze voor kwade gevolgen. Maurits is bedachtzaam, en al ware hij het niet, het huwelijk brengt alles weer te regt.’ Frederik was een knecht, die aan juffer therese vele grappen wist te vertellen, en niets anders deed. Baas thomas had hem laten gaan; maurits was in zijne plaats gekomen, en had welhaast Papa's hart gewonnen; het hart der dochter gaf zoo veel als men wilde hebben; zij vond, dat de mooije maurits er wel eene kleine portie van verdiende; met groot vermaak ging zij hem daarom gezelschap houden in een' afzonderlijken winkel, alwaar hij werkte; zij vertelde hem duizend kleinigheden, zong voor hem een liedje van den dag, en las hem somtijds een zangspel voor, eene komedie, een' slechten roman, den almanak, de courant, in één woord, al wat haar voorkwam. 's Avonds, als het werk gedaan was, vatte zij hem bij den arm, en deed met hem eene wandeling, of, nog meerdere malen, palette zij met hem voor het huis, haar kleine voetje vooruit, haren ronden en blanken arm in de lucht, even als haar klein opgetrokken neusje, schaterende van lagchen als de palet viel, en alsdan twee rijen tanden vertoonende, witter dan ivoor, en eindelijk, alle de bevalligheden aannemende, welke dit spel ontwikkelt. - Maar werden dan Sonnemberg en de treurende ernestine vergeten? - Maurits, het is
zoo, dacht daar weinig aan, wanneer hij therese's palet op zijn raket ontving en dezelve haar terugkaatste, en niet veel meer, wanneer therese, op de schaafbank gezeten, een vrolijk airtje en aardig minneliedje voor hem zong, en allerminst nog, als zij, zich hemwaarts buigende, zoodat hunne voorhoofden elkander raakten, haar mooi handje op die van maurits gelegd, welke zij met alle hare magt drukte, hem de schaaf hielp trekken. Maar, om hem regt te doen, 's avonds in zijn kamertje gekomen, indien therese hem niet lagchende tot aan de deur volgde en hem een potsje speelde, dacht hij

{==30==} {>>pagina-aanduiding<<}
aan zijne ernestine, en gevoelde iets, dat naar wroeging zweemde. Dikmaals ook zag hij haar in den droom, teeder en beminnelijk als in hunne kindschheid. Dit beeld verzelt hem bij zijn ontwaken; hij staat op, zwerende therese niet meer te zullen aankijken: het kleine guitje tergt en plaagt hem, schreit, lagcht, pruilt, en streelt hem beurtelings: eenige minuten houdt hij vol: maar kan men, op den ouderdom van drieëntwintig jaren, lang weerstand bieden aan een zoo verleidend meisje als therese, en die zich zoo veel moeite geeft dat maurits zich niet vervele? Ik beroep mij op het geheugen mijner lezeren, om hen inschikkelijk te maken omtrent mijnen goeden maurits; zij zullen zich ongetwijfeld herinneren, hoe dikmaals in hun leven zij twee lieve meisjes tevens bemind hebben, althans indien zij beminnen noemen, hetgene therese maurits inboezemde; ernestine heeft nog geheel zijn hart, en zal daar nimmer eene medevrijster hebben; welhaast zal hij zulks doen blijken: maar maurits is jong, maar ernestine is tweehonderd mijlen, en therese slechts twee schreden van hem, en dikmaals nog digter bij hem, en vader thomas laat hun volkomene vrijheid, en heeft telkens in den mond: het huwelijk maakt alles goed; maar, nog geene roeping voelende om een' bruidschat te geven, wachtte hij geduldig af, dat er iets goed te maken zou vallen, en vergenoegde zich, ten einde elk, die om zijne dochter mogt willen uitkomen, te voorkomen, met al de wereld te zeggen, dat zij verloofd was aan zijnen meesterknecht, en dat hij geenen anderen schoonzoon zoude hebben. Nog stelliger verklaarde hij dit aan den gewezen vrijer frederik, dien hij op zekeren avond ontmoette, in zijne buurt omzwervende, en zeer bedroefd, dat hij
therese met maurits had zien paletten. Om hem alle hoop te benemen, zeide baas thomas tot hem, dat de zaak geklonken was. ‘Gij ziet dus, groote lummel, dat gij tijd en moeite verspilt: hebt gij dan niet gezien, hoe lief therese en maurits elkander hebben? Ik heb haar aan hem gegeven; alles ligt in het cement, en maurits is in staat u armen en beenen te breken, zoo gij slechts zijn wijfje aankijkt.’ Het zij uit spijt of uit bangheid, frederik hield dit voor gezegd; hij was alleen om therese te Lyon gebleven; 's anderen daags vertrok hij, in het vaste denkbeeld dat zij zoo goed als getrouwd was.

{==31==} {>>pagina-aanduiding<<}

De twee jaren, voor welke maurits zich verbonden had, liepen op het einde; gedurende dien tijd had hij van ernestine eenige zeer teedere brieven ontvangen, en hij had minder aan haar geschreven dan hij zou gedaan hebben, indien therese niet alle zijne vrije oogenblikken bezet had. Tusschen de schaaf en de palet schoot hem weinig tijds tot briefwisseling over, en, even gelijk allen, die bij zichzelven gevoelen dat zij kwalijk handelen, was hij eenigzins verlegen, en verschoof het van den eenen postdag tot den anderen. Intusschen, sints meer dan twee maanden geen berigt van Sonnemberg bekomen hebbende, begon hij ongerust te worden; en hoewel het hem eenigzins hard viel, zijn vriendinnetje te moeten verlaten, had hij eindelijk besloten, zijn ontslag te vragen, ondanks therese's oplettendheden. Maurits was, in den striktsten zin, ernestine getrouw gebleven: hij vond therese heel mooi en aardig; hij speelde met haar, nam en ontving zoo vele kusjes als hij wilde; maar hierbij had hij het ook gelaten, en nooit er om gedacht, haar te trouwen. Men oordeele over zijne verbaasdheid, toen, op zekeren avond, baas thomas met eene kleine verheuging uit de herberg kwam, hen deed uitscheiden met paletten, en hun vroeg, of zij geene gedachten hadden om een wat ernstiger spel te spelen. ‘Wanneer zal de bruiloft zijn, mijne kinderen? Het is nu voorjaar; dit is de tijd om er aan te denken, en ik geloof dat het zaak is. Ik wil, dat bij mij alles geregeld ga.... Uwe verbindtenis is geëindigd, maurits; gij zult eene andere voor uw leven met therese aangaan. Schrijf naar huis, mijn jongen; ontbied uw vaders consent en uw burgereedel, en dan, geluk op de huwelijksreis! Papa helger zal wel in zijn schik zijn, als hij hoort dat ik u mijne dochter geef,
alle mijne klanten, al wat ik heb, en dat ik voor dat alles niets anders van u verlang dan uwe beide handen en het geluk van mijne kleine therese. Lustig! spreek op; wat duivel! dat is wel een dank-heb waardig, dunkt mij. En gij, kleine zottin, geef mij een kus, in plaats van door plooijen uw boezelaar te slijten.’ Therese wierp zich blozende in haars vaders armen; en maurits, bleek als de dood, viel op zijne knieën, het aangezigt met de handen bedekkende, en wist niet, hoe hij een weigerend antwoord zoude uitbrengen. Vader thomas barste

{==32==} {>>pagina-aanduiding<<}
uit van lagchen. ‘Zot!’ zeide hij eindelijk, ‘aapt gij die groote uilskuikens van verliefden in de komedie na, die op de knieën vallen voor hare belle en den schoonvader, alsof het afgoden waren? Lustig; sta op, mijn zoon, omhels uwe bruid; ruilt uwe ringen, en - leve de vreugd! dat kost geen duit.’ Deze woorden: omhels uwe bruid, ruilt uwe ringen! gaven maurits al zijnen moed weder; hij verbeeldde zich, zijnen vader te hooren zeggen, toen hij hem zijne ernestine schonk: ga, mijn zoon! omhels uwe aanstaande! hij verbeeldde zich, dat beminde meisje te zien, in tranen zwemmende, zich in zijne armen werpen, en tot hem zeggen: lieve maurits! wat zal er zonder u van mij worden? En den ring, dien men hem afvorderde, had hij van haar ontvangen! Oogenblikkelijk rees hij op, en, op een' tevens vasten en aandoenlijken toon, bedankte hij baas thomas, en zeide tot hem, dat hij zijne vriendschap en goede oogmerken nimmer zou vergeten, dat hij therese altijd als eene zuster zou beminnen, doch dat hij haar niet konde trouwen, omdat hij in zijn land reeds verloofd was, en dat de ring, dien hij aan zijn' vinger droeg, die van zijne aanstaande was. Hij verzocht baas thomas, zijne dochter te vragen, of hij ooit met haar een eenig woord van trouwen had gesproken. Hij zoude er zelfs hebben kunnen bijvoegen, dat hij honderdmaal met haar van ernestine gepraat had, en haren ring vertoond, waarover zij met hem kortswijlde; doch hij wilde haar geene verwijten van haren vader op den hals halen. Deze verwijten daalden allen op hem neder; hij verdroeg die met zoo veel zachtmoedigheids, dat vader thomas, die een goede vent was, in het einde er van getroffen
werd. ‘Ga dan trouwen met het meisje, waaraan gij verloofd zijt,’ zeide hij op een' half gemelijken, half vriendelijken toon; ‘daar het therese niet zijn kan, hoe gij eerder vertrekt hoe het mij liever zijn zal. Mijn leven lang zal ik spijt van u hebben, en gij zult ook, ten eenigen tijde, misschien wel spijt kunnen hebben van den winkel en de dochter van vader thomas!’
Maurits vertrok 's anderen daags, met een beklemd hart, omdat hij van therese voor altoos afscheid had genomen. Zij schreide insgelijks. Doch laten wij haar niet te veel beklagen: zij is jong, mooi, en - eene Française; maurits was haar eerste minnaar niet, hij zal de laatste niet zijn, en reeds begon

{==33==} {>>pagina-aanduiding<<}
zij hem wat al te wijs en al te Duitsch te vinden. Gedurende de eerste dagen was de jonge reiziger vrij treurig. Therese's fraaije houding speelde hem door het hoofd, hare tranen wogen zwaar op zijn hart; hij kon voor zichzelven niet ontveinzen, dat hij zich omtrent haar eenigzins, en omtrent ernestine zeer veel, misgrepen had: ‘maar therese zal zich troosten, en de goede ernestine zal het mij vergeven; ik zal haar alles vertellen,’ dus dacht hij bij zichzelven; ‘zij zal mij voor mijne openhartigheid en voor mijne getrouwheid bedanken, als zij te weten komt, hoe lief therese was.’ Vol van deze zoete hoop, vervolgde hij opgeruimder zijnen weg, en hoe nader hij zijn dierbaar vaderland kwam, hoe Lyon, therese en de winkel van vader thomas meer in zijne gedachten verslaauwden; alles, wat hij rondom zich zag, vernieuwde in hem de aangenaamste herinneringen; reeds heeft de Fransche opschik plaats gemaakt voor de aardige stroohoedjes en de gelvende lokken; de wijngaarden zijn verdwenen, en hij ziet niet dan groene weiden en bloeijende boomgaarden; welhaast hoort hij niets anders dan zijne moedertaal, welke zijne ernestine wel liefelijk wist te maken, als zij met hem sprak; reeds hebben hem duizend dingen de zeden en gewoonten van zijn land herinnerd. Het was in het begin van Mei; op den eersten zondag van Mei plant al wie verliefd is een' jongen denne- of een' berke-boom, met bloemen versierd, voor het huis van zijne schoone; maurits herinnert zich zoo velen als hij voor het venster van zijne dierbare ernestine heeft geplant, en hoe gelukkig hij was, als hij 's anderen daags hoorde zeggen, dat het fraaiste meisje van het dorp den sierlijksten meiboom had gehad. Ach! konde hij vroeg genoeg te
huis zijn, om haar aldus zijne terugkomst aan te kondigen! Hij verhaast zijnen tred; hij maakt nog langer dagen; naauwelijks gunt hij zich eenige uren rust. Maar, hoe hij zich spoede, de eerste zondag van Mei verschijnt, en - hij is nog twee groote dagreizen van Sonnemberg.

(Het vervolg hierna.)





{==34==} {>>pagina-aanduiding<<}

Een olifant- en een tijger-gevecht te Lucknow, in Indië.

(Uit de Reizen van Lord valentia. Londen, 1809.)

Heden had men besloten, de Olifanten te doen vechten. De vlakte was bedekt met aanschouwers. Men had ook op de been gebragt een corps infanterie en ruiters met lansen gewapend. De Olifanten, tot het gevecht uitgekozen, volgden elk zijn wijfje. Toen zij de menigte zagen, begaven zij zich op eenen draf naar den kant der voetgangers, die zij welhaast bereikt zouden hebben, zoo het paardevolk hunne opmerkzaamheid niet had afgetrokken, door rondom hen te rijden en ze zoo na op het lijf te komen, dat zij ze somtijds met hunne lansen raakten. Tegen hen keerden dan de Olisanten hunne gramschap; maar zij deden vergeefsche moeite ter vervolging. De aldus gesarde Olifant ontmoette eensslags zijnen medevrijer (waarschijnlijk door de drijvers elkander tegengevoerd), en keerde tegen denzelven zijne woede. Hij schoot met eene geweldige beweging vooruit, en wierp zich op dezen nieuwen vijand. De schok was zoo hevig, dat doorgaans een van beiden genoodzaakt werd op zijne achterpooten te gaan staan. Hunne snuiten staken omhoog in de lucht, en zij hielden eenigen tijd aan, elkander met geweld op het lijf te dringen, de een voorwaarts gaande, de ander achteruit deinzende. Ik stond versteld, dat de Mohouts op hunne plaats konden blijven. Deze geleiders dragen zorg, bij deze gelegenheden te zitten midden op den rug van het dier, om buiten het bereik van den snuit zijns vijands te zijn. Zij schenen een levendig belang te stellen in den roem des Olifants, die zich onder hun opzigt bevond; zij moedigden hem aan, en hitsten hem met de stalen punt hunner lans op. Wanneer twee Olifanten genoeg gevochten hadden, troonde men hen naar elders, door middel van hunne wijfjes, die, in den beginne, de oorzaak hunner twisten waren. Het eerste paar, dat zich tot den strijd vertoonde, bestond uit twee lafse en tot de vlucht genegen Olifanten. Het tweede en derde paar gedroeg zich zeer goed; maar het vierde was het, dat ons het meeste vermaak verschafte. De sterkste wierp den

{==35==} {>>pagina-aanduiding<<}
ander in de rivier, en vervolgde hem daar. Hier bespoten ze eikander met water, en deden verscheiden aanvallen. De zwakste kwam, al deinzende, aan den gindschen oever, waar hij, voordeel van den grond trekkende, stand hield, en zijne partij belette voort te gaan. Zij bleven elkander eenigen tijd aanzien, tot eindelijk de Mohout van den zwaksten hem midden in den stroom dreef, waar de strijd op nieuw begon, in voege van de overwinnîng onbeslist te laten. Dit gevecht scheen over het geheel een der schoonsten van deze soort; en inderdaad, het was waardig één keer gezien te worden. Deze worsteling leverde echter geenerlei verscheidenheid; in de aanvallen bespeurde men niet de minste behendigheid; alles kwam op plomp geweld uit; het éénige leed; dat de vechtenden elkandertoebragten, was, zich wederkeerig het gezigt te ontvellen. Van de verheven plaats, waar wij ons bevonden, zagen wij alles zonder eenig gevaar. Gelukkig, voor het overige, had er hoegenaamd geen ongeluk plaats.

Tijgergevecht.

Men had met sterk paalwerk een omtrek afgeschoten van vijftig vierkante voeten, welks eene zijde werd ingenomen door een gebouw in den Aziatischen trant, omtrent twintig voeten boven den grond verheven. Dit gebouw werd beschut door eene bamboes-tralie van verscheiden voeten hoog, opdat de Tijger er niet in kon springen; gelijk men te voren reden had om te vreezen. Van de drie andere zijden was de omtrek gesloten door eene bamboes-tralie, ondersteund door sterke houten pilaren, welke men diep in den grond geheid had; hetgeen de aanschouwers; buiten dezen omtrek geplaatst, in veiligheid stelde. De Tijger was opgesloten in eene kooi, geplaatst op eene der zijden van den omtrek; men bezigde vuurwerken, om hem dezelve te doen verlaten. Hij wandelde het strijdperk verscheiden malen rond, en liet over ons zijne oogen weiden. Op hetzelfde tijdstip joeg men er een Buffel in. De Tijger trok zich terstond in eenen hoek van den omtrek terug. De Buffel had het oog op hem, maar scheen niet geneigd om den strijd te beginnen. Men joeg herhaalde malen den Tijger, door middel van vuurwerken, op, ten einde hem van plaats te doen veranderen; bij iedere beweging deed de Buffel eenige schreden, ten einde tot hem te naderen; maar zoodra de Tijger stilstond, hield hij op, en zag hem eenige oogenblikken

{==36==} {>>pagina-aanduiding<<}
strak aan. Men deed zeven Buffels binnentreden; maar wij deden te vergeefs ons best om ze tot den strijd op te hitsen, en den een of ander der partijen te bewegen den aanval te beginnen. Iemand wierp een Hond in het worstelperk; dit dier week in een hoek, werwaarts de Tijger zelf door de vuurwerken welhaast gedreven werd. De Hond liet hem de tanden zien, en terstond zocht de Tijger een anderen schuilhoek. De Nabob beval, dat men een Olifant zou brengen. De Tijger gaf, op zijne aannadering, eenen gil van schrik, en wierp zich in een hoek, van waar hij zich met eene geweldige vaart begaf, om over het paalwerk te springen. Deze proef hem niet gelukt zijnde, naderde de Olifant, door zijnen geleider bestuurd, en poogde op hem neder te storten, zich op de knieën werpende. De Tijger vermijdde den val, en liep naar een ander gedeelte van den omtrek.
Al de pogingen van den Mohout, om den Olifant te bewegen eenen tweeden aanval te doen, werden van nu af aan vruchteloos. Hij liep naar de poort, stiet ze open, en baande zich den weg om den omtrek te verlaten. De Tijger dacht er geenszins aan om van deze opening partij te trekken, maar bleef hijgende de in zijnen hoek. - Een tweede Olifant werd in het worstelperk gevoerd; deze trad regtuit op den Tijger aan, en wierp zich op de knieën, om hem te vermorselen. De Tijger vloog hem in het gezigt, en hechtte zich hieraan met tanden en klaauwen, tot eindelijk de Olifant, den kop achterover werpende, hem met zoo veel kracht tegen de aarde wierp, dat hij zich niet kon oprigten. De Olifant dacht er niet aan, om gebruik van zijne zege te maken; hij wierp zich op eene der zijden van den omtrek, en ontwortelde met zijne slagtanden een gedeelte des sterken paalwerks, ligtende gelijkelijk de pilaren, de bamboezen en een aantal aanschouwers op, die hier eene steunplaats gezocht hadden. De ontsteltenis was geweldig, en ieder ontsnapte zoo goed hij kon. De Olisant maakte ruimbaan door al de beletselen heen, gelukkiglijk zonder iemand te kwetsen; en de Tijger was al te zeer verzwakt om te volgen. De hitte was reeds, hevig, en men stelde den strijd tot 's anderen daags uit.


{==37==} {>>pagina-aanduiding<<}

Berigt omtrent de cachemiren shawls.

Deze fijne kleedingstukken komen uit Perzië, maar de wol, waaruit ze vervaardigd worden, komt uit de noordelijke provincie van Indostan, uit Cachemir. Het dier, welk deze wol levert, huist slechts op de hoogste gebergten van Cachemir, en op de bijna onbeklimbare, eeuwig met sneeuw bezaaide, alpen van Thibet. Men noemt het Bergbok, en zijn wijfje Berggeit. Het gelijkt onze bokken zeer, doch heeft regt op staande horens, en is van verschillende kleur. Daar het niet dan op de hoogste en koudste bergstreken, bij kudden, geweid wordt, en in de dalen, waar het warmer is, volstrekt niet voortkomt, zoo heeft het de natuur tegen sneeuw, wind en stormen van een dubbel deksel voorzien. Want vooreerst is het met lange, neerhangende haren, als andere bokken, begroeid; doch onder deze uitwendige bedekking komt eene zeer fijne wol voort, die jaarlijks uitgeplukt of afgeschoren wordt. Deze zachte stof wordt van Cachemir naar Perzië, tot zeer hoogen prijs, uitgevoerd, aldaar kunstig gesponnen, en tot die kostbare Shawls verarbeid, met welke de aanzienlijkste vrouwen sedert eenigen tijd in het openbaar verschijnen. In Perzië zelve wordt de el van de fijnsten dezer Shawls reeds met honderd daalders betaald; zij worden van Ispahan of Techeran door Armenische kooplieden naar Konstantinopel en het gansche Turksche rijk, ook over Kasan en Astrakan naar Petersburg en anderzins naar Europa, vervoerd. Het is dus geen wonder, dat menige groote Shawl op duizend daalders, en zelss nog hooger, te staan kwam. En de strijd over de wol van den bok, hetwelk, even als het scheren van het varken, iets zeer nietsbeduidends plagt uit te drukken, is in onze dagen misschien meer dan eens hoogst ernstig voor het naijverig vrouwenhart geworden.

De kwaadaardige boeteling.

In 1780 had te Turin een zeer zonderling tooneel in eene kerk plaats. Het was in de Vasten, in den beginne van Februarij.

{==38==} {>>pagina-aanduiding<<}
wanneer de dagen kort zijn. Een Prediker, die veel loops had, maar het doorgaans wat lang maakte, breidde zijn onderwerp (het berouw) in de namiddagspredikatie zóó lang uit, dat het reeds een uur donker was, eer hij gedaan had. Naauwelijks was de leerrede ten einde, of een der hoorders vraagt met luider stemme om gehoord te worden. Men luistert met aandacht; en dezelfde persoon gaat voort met te zeggen: dat de heilige man, die daar even met zoo veel zalving gesproken had, een zoo levendigen indruk op hem, armen zondaar, gemaakt had, dat hij het voornemen had opgevat, zijn leven geheel te verbeteren; en dat hij, om een bewijs van zijne boete te geven, in 't openbaar belijdenis wilde doen van alle zijne misdaden. Hij bekende dan, dat hij, van beroep een Advocaat, het vertrouwen zijner Cliënten bedrogen had, door hunne belangen aan derzelver partijen voor geld bloot te leggen; dat hij voorts een slecht Zoon, een slecht Echtgenoot, een slecht Vader geweest was; en, na nog veel meer misdrijven te hebben opgeteld, besloot hij zijne aanspraak daarmede, dat hij een doorslaand bewijs der opregtheid van zijn berouw wilde geven, door zijn' naam te noemen. Hij zeide daarop, dat hij die en die Advocaat was, daar en daar wonende. Doch naauwelijks had hij uitgesproken, of eene andere stem riep uit, dat hij het loog als een schelm; dat hij, die thans sprak, de genoemde Advocaat was, en niets bedreven had van 't geen hem zoo lasterlijk was aangewreven. Hij verzocht verder, men mogt toch den deugniet vatten, die daar even gesproken had, en hem strafsen voor de godvergetene pots, die hij hem, den spreker, had gespeeld. Maar het was reeds te laat; de geslepene guit had naauwelijks de stem van den Advocaat gehoord, of hij was bedacht geweest op een goed heenkomen, en, in weêrwil van alle nasporingen, heeft men hem nimmer kunnen ontdekken.

Whiston en koningin Carolina.

De beroemde whiston was een Gunsteling van Koningin carolina, die dikwijls met hem in een gemeenzaam onderhoud trad. In dusdanig eene zamenkomst sprak zij hem in dezer voege aan: ‘Mijnheer whiston! ik hoor steeds, dat gij vrijuit spreekt en elk de waarheid zegt, en niet schroomt

{==39==} {>>pagina-aanduiding<<}
hunne gebreken aan te wijzen. Niemand is zonder gebrek; ik wenschte wel, dat gij mij ook mijne gebreken vrijuit openbaarde.’ - Zij drong hierop sterker en sterker aan. In 't einde sprak whiston: ‘Naardemaal uwe Majesteit er zoo sterk op staat, moet ik gehoorzamen. - Met den voortijd komt er zeer veel volks in Londen, om hunne zaken te verrigten. Allen verlangen zij zeer natuurlijk om den Koning en de Koningin te zien. Nergens kunnen zij die begeerte gemakkelijker en gereeder voldoen, dan in de Koninklijke kapel. Maar die landlieden, welke aan zoodanige dingen niet gewoon zijn, staan verwonderd, wanneer zij zien, dat uwe Majesteit, bijkans gedurende de geheele Godsdienstoefening, met den Koning fluistert: dit doet hun vreemd; zij vertrekken met vreemde indrukken, en doen hunne landslieden, als zij t' huis komen, des een verslag, 't welk (het sta mij vrij zulks te zeggen) niet zeer tot eere van uwe Majesteit strekt.’ - De Koningin antwoordde: ‘Het spijt mij. Ik geloof, dat er maar al te veel waarheids is in 't geen gij zegt. Maar ik bid u, Mijnheer whiston, vermeld mij meer!’ - ‘Verschoon mij,’ hernam de schrandere en voorzigtige man; ‘laat ik zien, dat uwe Majesteit dit gebrek verbetere, eer ik Haar andere zeg!’

Gelukkige wending.

Den Graaf van ellington griefde het zoo zeer, dat zijne Gemalin ten zevenden male hem eene Dochter en geenen Zoon geschonken had, dat hij verklaarde, van haar te willen scheiden. ‘Het zij zoo!’ hernam de Gravin zachtzinnig en bedaard; ‘maar geef mij dan ook weder, wat ik u heb aangebragt.’ - ‘ô! Tot den laatsten schelling, Mevrouw!’ - ‘Ach neen!’ hervatte zij met eene ontroerde stem, ‘ik meen niet mijn vermogen, maar mijne jeugd, mijne schoonheid, mijne liefde, mijne...’ Zij borst uit in tranen. De Graaf, hierdoor getroffen, zweeg, zag zijne beminnelijke Echtgenoote eenige oogenblikken teeder aan, bad met een' hartelijken kus haar om vergeving, en sprak na dezen nooit een woord van scheiden meer.


{==40==} {>>pagina-aanduiding<<}

Winter.


Weg is 't bloempje, weg is 't loover; 
't Stuift de naakte velden over, 
Vliedend voor den noorder togt. 
In de nevlen weggedoken, 
Schijnt de heldre gloed gebroken, 
Die, door eigen warmte ontstoken, 
Ons zoo minzaam koestren mogt. 
 
Uitgeblakerd zijn de vonken, 
Die op groene heuvlen blonken; 
Uitgeblakerd is het vuur, 
Dat, verspreid in heldre stralen, 
Vrolijk schitterde in de dalen, 
Bij het duizendkleurig pralen 
Leven schenkende aan natuur. 
 
Vastgeklemd aan 't dorrend rietje, 
Kwijnt het, anders vrolijk, vlietje, 
In zijn kabblen eerst zoo vlug. 
Roerloos is het helder stroompje; 
't Schuurt niet meer langs 't groene zoompje; 
't Kaatst het beeld van plantje of boompje 
In zijn kalmte niet terug; 
 
Waar, bij onbewolkte dagen, 
't Riempje, dartlend uitgeslagen, 
In de golfjes plassen mogt; 
Waar de snelle bootjes dreven, 
't Wimpeltje werd opgeheven; 
Waar het zeiltje vlug mogt zweven, 
Zwellend van den zoelen togt. 
 
Ach! wat mag dat vrolijk schijnen! 
Alles schijnt verkleumd te kwijnen. 
Door de wintervorst verrast, 
Heeft de stroom zijn kracht verloren, 
Voelt zijn zachte golving storen, 
En schijnt in zichzelf te smoren, 
Ongevoelig voor zijn last. 

{==41==} {>>pagina-aanduiding<<}

Waar de landjeugd blij vergaarde, 
Troepswijs speelde, dartlend paarde, 
Is het eenzaam, doodsch en naar; 
Winden, die er buldrend loeijen, 
Doen de sneeuw te zamen vloeijen 
En tot steile bergen groeijen, 
Dreigend prangend aan elkaar. 
 
Uit het bar en donker noorden 
Snelt langs heuvel, veld en boorden 
De onbetembre wintervorst; 
En geen vlietje, beekje of stroompje, 
En geen plantje, kruidje of boompje, 
En geen veldje, beekje of zoompje, 
Dat zijn juk niet kwijnend torscht. 
 
Slechts de zeegod, woedend bruisend, 
Buldrend tegen de ijsschots druischend, 
Worstelt woelend uit den band, 
Doet den dwingland rugwaarts snellen, 
Die hem in den band dorst knellen, 
Wijl de golven steigrend zwellen, 
Vlieden aan het huilend strand. 
 
Doch hij laat, in toorne ontstoken, 
Zulk een smaad niet ongewroken, 
En zijn wrevel groeit slechts aan: 
Door de baren weggedreven, 
Doet hij de angstige oevers beven, 
En, ontzettend opgeheven, 
Dreigt hij 't al te doen vergaan. 
 
Langzaam nadren ons de dagen, 
Schuw hun heldren glans te wagen 
Aan den zwarten neveldamp. 
Traag voor ons gezigt verschenen, 
Zijn zij weder snel verdwenen, 
Kwijnende in de nachten henen, 
Als een uitgeblaakte lamp. 

{==42==} {>>pagina-aanduiding<<}

Zoo, als geen ontijdig woeden 
Van de felberoerde vloeden, 
Als geen vroege herfst-orkaan, 
Als geen noodweer, losgebroken, 
Boven onze kruin ontstoken, 
't Hulkje, in 't golvend nat gedoken, 
Eer wij 't duchten, doen vergaan; 
 
Zoo, wanneer 't de levensbaren 
Ongestoord ten eind mag varen, 
Dekt de winter eens ons hoofd; 
Daar wij, in 't vertragend drijven, 
Eens verkleumen en verstijven, 
Tot wij eindlijk roerloos blijven, 
Door het tobben afgesloofd. 
 
't Bloed, dat wij, bij 't duurzaam gloeijen, 
Snel door de adren voelen vloeijen; 
Dat nog onbedwingbaar bruist; 
Dat, verhit door 't tegenstreven, 
In het hart den moed doet leven, 
Die, nog wars van toe te geven, 
't Dreigend noodlot tegendruischt; 
 
Ach! dat bloed zal trager snellen, 
Niet in hart en adren zwellen 
Met die onasmeetbre kracht; 
En de gloed, wiens helder gloren 
Thans de driften aan kan sporen, 
Door geen kouden dwang te smoren, 
Kwijnt eens in den sombren nacht. 
 
Maar, mijn lieve! zoudt gij schromen, 
Om den winter door te komen? 
Neen! hij heeft zijn zoetheid ook; 
En de sneeuw daalt in de vlekken, 
Om zich stuivende uit te strekken, 
En het plantje zacht te dekken, 
Dat in 't hart der aarde ontlook. 

{==43==} {>>pagina-aanduiding<<}

Zoo dekke, als de bruine lokken 
Vlieden voor de witte vlokken, 
Ons een hagelblanke naam! 
En de aan ons zoo dierbre spruitjes 
Warmen we, als de sneeuw de kruidjes; 
Schutten hen voor gure buitjes, 
Zonder smet en zonder blaam. 
 
Voor die spruitjes, voor die plantjes, 
Lieve en onafscheidbre pandjes, 
Breekt een nieuwe lente door. 
Laat dan 't bloed zijn loop vertragen, 
't Hoofd de witte sneeuwvlok dragen; 
't Hart, waar' 't ook met ijs omslagen, 
Blaakt in onverkoelbren gloor. 
 
In dien warmen gloor gekoesterd, 
En getroeteld en gevoedsterd, 
Schieten onze loten op. 
Ja! zij zullen zamenhechten, 
Den gebogen stam omvlechten, 
Die zich nog tracht op te regten 
Met den kaal gestormden top. 
 
Laat dan ijs en sneeuwjagt drijven; 
Laat verkleumen en verstijven, 
Wat geen heldren gloed meer voeelt: 
Harten, liefdrijk zaamgevloten, 
Door hun teerbeminde loten 
Naauw omstrengeld, vast omsloten, 
Gloeijen eeuwig onverkoeld! 
 
M.W. 







{==44==} {>>pagina-aanduiding<<}

Hollandsche schouwburg.

November, December, 1812.

Met het levendigst genoegen hebben wij de vertooning van het Treurspel De Cid bijgewoond; en wij betuigen volmondig, dat nimmer het spel van Mejuffrouw grevelink ons zoo zeer behaagd heeft als dien avond. Wij huldigen met vermaak de bekwaamheid dezer verdienstelijke Vrouw, en wenschen hartelijk, dat zij bij voortduring ons meêr en meêr in de gelegenheid stelle, haar den verdienden lof toe te zwaaijen.
De Heer snoek heeft den Cid, volgens gewoonte, meesterlijk gespeeld. Over het geheel heeft hij een verwonderenswaardig jeugdig vuur ten toon gespreid, dat alleen gevoel van kunst kan inboezemen. Zijn: twee woorden, Graaf! zijn lierzang, en vooral zijn tooneel met Chimene, hebben ons diep getroffen. De Heeren jelgerhuis, sardet, van hulst enz. hebben alles bijgebragt tot het wél slagen dezer representatie. Vooral heeft de Heer sardet ons veel genoegen gegeven.
Hariadan Barbarossa, Het gevaarvol Kasteel, Menschenhaat en Berouw, gaan wij met stilzwijgen voorbij, wijl deze stukken het Publiek genoegzaam en naar waarde bekend zijn. Alleen zullen wij aanstippen, dat Barbarossa zeer goed, en Het gevaarvol Kasteel zeer slecht is uitgevoerd.
Abufar is wél vertoond. Nogtans moeten wij de aanmerking maken, dat het ensemble op verre na zóó niet is geweest als weleer. Er hebben gapingen plaats gehad, welke wij met bevreemding hebben gadegeslagen. Mejuffrouw kamphuizen en de Heer van hulst duiden het ons niet ten kwade, wanneer wij de aanmerking maken, dat beiden de versificatie van dit schoon Tooneelspel veel te kort gedaan hebben; ook was de Heer van hulst in het eerste en laatste bedrijf niet op zijn dreef.
Frederik van Oostenrijk heeft een deerlijk lot getroffen, hetwelk men echter geenszins aan de uitvoering te wijten hebbe; neen, dit Tooneelstuk (zoo het al beslist zij, dat het een Tooneelstuk is) is voortreffelijk uitgevoerd: de Heeren jelgerhuis, westerman, majofskt, kamphuizen, van hulst,

{==45==} {>>pagina-aanduiding<<}
evers, enz. hebben alles gedaan, wat in hun vermogen was, om het Publiek te behagen; maar dit waarachtig Knoetengewrocht heeft hetzelve zoo zeer mishaagd, dat er niets aan te doen was. Intusschen moeten wij der staatkundige oogmerken van den Auteur regt doen wedervaren: het is inderdaad aardig gevonden, het stuk onder het geraas van trommelen, trompetten, pauken en gejuich (op het tooneel, wel te verstaan!) te doen eindigen; dan hoort men ten minste het gefluit der aanschouwers niet. Wij recommanderen dit nieuw huismiddeltje den tegenwoordigen oorspronkelijken Melodrama schrijveren, als probatum, aan.
Het Turfschip van Breda is een beter lot te beurt gevallen, en dit kon wel niet anders zijn; een trek uit de Geschiedenis van ons Vaderland, hoe ook opgedist, doet altijd veel vermaak. Intusschen kunnen wij ons met het een en ander, in dit stuk voorkomende, dat tegen de Historie aandruischt, niet vereenigen. Dan, het is meer onze taak, het spelen, dan wel het stuk zelve na te gaan, (dit zal op zijn tijd wel eens gebeuren) en dan zeggen wij, het stuk is goed gespeeld en wel verzorgd geweest; al de rollen zijn op eene waardige wijze vervuld geworden, en de Heer van well en Mejuffrouw sardet hebben meer van hunne rollen gemaakt, dan de Schrijver en wij zelven ons hadden kunnen voorstellen. De Heer p. snoeck heeft hartelijk doen lagchen, en zich vooral van het gooijen der turven dapper gekweten. Weder eene nieuwe uitvinding! Eertijds poeijerde men het Publiek blind; zou men het nu blind willen turven?! Indien dit het geval mogt zijn, (dat wij evenwel niet willen onderstellen) zouden wij gaarne ons enjeu terugnemen.
Stille Waters hebben diepe gronden, is zeer aardig gespeeld. De rollen van den Baron en de Baronnesse doen eer aan het bekende talent van den Heer en Mejuffrouw kamphuizen in dit vak. Van Wallen wordt regt aardig door den Heer van hulst voorgesteld; en wij zien altijd met vernieuwd vermaak Mejuffrouw freubel als Antoinette, en den Heer rombach als den hongerigen parasit.
De Huichelaar en De jaloersche Vrouw, ziet daar de twee kapitale Blijspelen, welke deze maand zijn vertoond. In het laattgemelde hebben wij wederom onze eerste Kunstenaresse mogen bewonderen. Beide zijn in waarheid meesterlijk gespeeld, en hebben een ensemble opgeleverd, dat niets te wenschen heeft

{==46==} {>>pagina-aanduiding<<}
gelaten. Gaarne zouden wij over deze twee voortreffelijke vertooningen, gelijk mede over Armand en Constance, De Ouderliefde, De Kuiper, enz. verder uitweiden, ware het niet, dat ons bestek ons ditmaal gebood, een weinig plaats te laten voor de twee nieuwe Balletten, die gedurende deze Tooneelmaand verschenen zijn, en welks eerste een weinig dient uitgeplozen te worden.
De Vergoding van Aspasia in de Elysesche Velden, of een dwaze Dag van Pluto; groot Ballet-Pantomime, in drie Bedrijven, gecomponeerd en gemonteerd door den Balletmeester la chapelle, etc. etc.
Wij hebben met innig leedwezen bespeurd, dat dit mythologisch Ballet het, inderdaad ook al te keurige, Amsterdamsche Publiek wederom niet erg bevallen heeft. Zeker, eene gruwzame onregrvaardigheid! Immers, of dit kunstproduct van onzen tegenwoordigen Balletmeester zulk een droevig lot al dan niet verdiend hebbe, mogen onze Lezers zelve beslissen, na het kort en zakelijk verslag, dat wij van hetzelve, voor zoo veel zulks mogelijk is, hun zullen aanbieden.
Bij het ophalen van het gordijn, verbeeldt het tooneel eene, voor de Hel niet onaardige, antichambre, welke uitzigt op een' fraaijen tuin heeft. Eenige Duiveltjes en Duivelinnetjes dansen lustig voor Vader Pluto, die meer naar een' Griekschen Koning dan naar den Hellegod gelijkt. Een andere welgemaakte Satan, die wij vernemen, dat, volgens opgave van den Heere la chapelle, de Eerste Minister van Pluto is, komt hem rapport maken, dat Aspasia behouden is aangekomen. Pluto, die, ofschoon gehuwd, evenwel nog veel van eene losse grap houdt, en die Aspasia bij reputatie kent, beveelt hem, haar even als eene fatsoenlijke vrouw te recipiëren. Aanstonds worden de toebereidselen hiertoe gemaakt, en weldra verkondigt een luidruchtige marsch, dat Aspasia zal verschijnen. Zij verschijnt ook inderdaad, destiglijk door eene menigte Duivels en tunique gedragen, en zittende (denkelijk voor de luchtigheid) in eene soort van ambulant looverhutje. Zij treedt uit hetzelve, en men biedt haar Pluto aan, die het dadelijk voor de kiezen krijgt. Hij laat zijne Duiveltjes het beste beentje vooruit zetten, en beveelt hun eens rond te springen, intusschen dat hij Aspasia niet onduidelijk te kennen geeft, dat zij hem geheel van de wijs geholpen heeft. Aspasia, die hare beenen ook zeer wel tot haar wil heeft, zegt, (zeker om de Duivelinnen de

{==47==} {>>pagina-aanduiding<<}
loef af te steken) dat zij ook een deuntje dansen wil. Pluto geraakt hierdoor geheel buiten zichzelven, en wordt eindelijk zoo mal, dat hij, na het eindigen van den dans, de kroon van zijn hoofd neemt, en die haar opzet. Nu gaan zij, gansch liefjes, een collation nuttigen, waarbij Pluto, indien het mogelijk zij, nog verliefder wordt, en zoodanig den wijn aanspreekt, dat hij, een oogenblik daarna, even als tot dadelijkheden wil overgaan. Dan Aspasia, die toch de apparences redden wil, wijst hem terug; Pluto, om zich te verkoelen, zet eene Grieksche twee-pints kan voor den mond, en ledigt die, ter eere zijner nieuwe amourette. Maar thans geraakt de boel in het honderd! Proserpina, die door den Eersten Minister berigt van Pluto's nieuwe caprice ontvangen heeft, komt met een staand zeil, vlak vóór den wind, de zaal binnenstuiven, veegt den beschonken Vuurkoning deerlijk het jak uit, zendt hem om een knapuiltje te gaan doen, (waaraan hij even als een betrapte hoenderdief voldoet) en laat Mejuffrouw Aspasia een warm vertrekje, vooraan in de Hel, aanwijzen, nadat eenige, volgens de Fabelkunde ons onbekende, Furiën haar zoo wat heen en weêr gesleurd hebben. Aspasia, die nu hoog en droog in het heetste gedeelte van de Hel zit te lamenteren, ontvangt een bezoek van den Eersten Minister, die haar ook al vertelt, dat hij het wit van hare oogen niet heeft kunnen zien, zonder aangedaan te worden; dan hij krijgt dadelijk zijn congé. Proserpina met eene geheele bende van hare lijswacht morrelen nog een weinig met Aspasia; dan Pluto, die nu nuchter is als een pas geworpen kalf, komt, versierd met de reeds aan Aspasia
gegeven kroon, aanzetten, en een einde aan dit travailleren maken; hij jaagt Vrouw, Minister, knechts etc. etc. ..... naar den Duivel, zouden wij haast gezegd hebben, zoo wij niet van den Persoon zelven spraken. Hierop kuijert hij met Aspasia voor de aardigheid een weinig door de Hel. Proserpina kan echter zulk een' hoon niet verdragen; zij ijlt op een' gevleugelden Draak naar Jupiter, ten einde van dit voorval mentie in de notulen van den Olimp te maken, en zijne hooge autoriteit in te roepen; intusschen dat de Eerste Minister van Pluto, die zoo stijfhoofdig als een Oldenburger Herborist (alias Grasmaaijer) is, Aspasia weder bij de kladden krijgt, en haar voor het helsche Tribunal doet verschijnen. Hier wordt zij in permanente vergadering gedoemd tot .... de

{==48==} {>>pagina-aanduiding<<}
lieve hemel weet, tot wat! - maar Pluto, die, even als alle dronkaards, een' zeer fijnen reuk heeft, krijgt de lucht van het gevaar, waarin zijn hartlapje zich bevindt; dadelijk verschijnt hij in het Tribunal, en, zonder eenige de minste attentie voor den Raad of deszelfs zwaarwigtigen President, scheurt hij dezen het Wetboek (dat, in vertrouwen gezegd, veel van een' Haagschen Schutters-Almanak heeft) uit de handen, en jaagt de gansche Santekraam weg, hen met fakkels op den pokkel latende slaan, (dat eene volstrekte zotheid aankondigt; want een' Duivel met vuur te slaan, is even als een Kreeft in zijn element te werpen.) Thans verandert het tooneel, en verbeeldt de Elysésche Velden. Hier herkent Aspasia een legio harer oude minnaren; dat Pluto niet heel aardig of aanmoedigend toeschijnt. Het dondert! Jupiter daalt met Proserpina neder, geeft Pluto eene duchtige les, maakt peis in het huishouden, en vertrekt, na Aspasia een handkusje toegeworpen te hebben. Aspasia wordt een kroontje opgezet, de verstoorde huisvrouw kruipt weder bij haar trouweloozen echtgenoot, en alles neemt een vrolijk einde.
Wij maken den Balletmeester la chapelle ons compliment over dit voortbrengsel van zijn vernuft, en danken hem vooral, dat hij ons het raadsel heeft opgelost, welke Religie men in de Hel voor de heerschende houdt. Wij weten nu, dat de Turksche Leer door Pluto aangenomen en voor de zijne erkend is; immers de zilveren Halve-maantjes, waarmede de drapering van het boven aangehaalde ambulante looverhutje zoo rijkelijk gestikt is, hebben zulks boven allen twijfel verheven.
Mejuffrouwen polly de heus, matrat en brulé, de Heeren corniol, van well en bretel, hebben zich allen, met en benevens het gansche Corps de Ballet, allerloffelijkst gekweten. Men kan niemand verwijten, zijnen pligt niet gedaan te hebben; en wij gelooven, dat de, met dien des Publieks eenigzins verschillende, sinaak des Heeren la chapelle de eenige oorzaak is, dat dit schoone kunstgewrocht zoo diep in de Tooneel-hel gevallen is.
Henry en Louise, of de Roovers, komiek Ballet-Pantomime, heeft ons zoo zeer bevallen, dat wij het bijna als een waardig sappiement op Aspasia aanmerken. Wij hebben het koddig vernaft van den Heer van well ditmaal niet herkend.





{==49==} {>>pagina-aanduiding<<}

Mengelwerk.

De echt.

Door Mr. W. Bilderdijk.

תיליל ץוה הוה ﬦדא


Daar is, daar is een Macht die 't groot Heelal gebiedt; 
Een Wijsheid, die bepaalt, verordent, en voorziet; 
Zy vormde ons voor geluk. Ja, uit uw' kring verzonken, 
ô Stervling, waar ge in wierdt, van dartle weelde dronken 
Uw' God trotseerde en naar de kroon stakt, om in 't slijk 
Te wriemlen met den worm, in 't stofkleed u gelijk; 
Ja, zwerver op deze aard, en balling van Gods Eden, 
Door d'opgeladen vloek verpletterd en vertreden, 
Slaat de Almacht die u wrocht u nog met teêrheid gâ, 
En 't zalig Eden volgt den droeven vluchtling na. 
Het zalig Eden, hoe! - Ja, waar gy de aard moogt bouwen, 
In d'arbeid zalig zijn, in rustend Godbetrouwen, 
En, in een teedre Gâ (vervulling van uw lot) 
Zijn hoogste weldaad smaakt, uw eenigst zelfgenot. - 
 
Mijn vrienden! lijden we ooit wanneer we 't lijden deelen 
Met haar die 't ons verzoet? Zijn 't paradijsprieelen, 

{==50==} {>>pagina-aanduiding<<}

Door de Almacht-zelv geplant, Eufraat of Hiddekel, 
Waaruit de vreugde schuimt in 't borlen van haar wel, 
En in heur kronklend vocht, den lusthof doorgeschoten, 
Den hemel wederkaatst van 's Hoogsten keurgenooten? 
Neen, daar, by al de vreugd van 's warelds morgenstond, 
Zoekt Adam in dien hof naar 't zalig Eden rond, 
Zoekt zelfvoldoening, zoekt berusting in 't genoegen, 
En voelt, in 't volst genot, zijn' boezem wreevlig zwoegen. 
De schatting van 't Heelal, hem knielend toegebracht, 
Der Godheid schaduwbeeld in 's aardrijks oppermacht, 
De rijke bogaardherfst, de lentedosch der dalen, 
't Betoovrend woudmuzyk van duizend nachtegalen, 
Het mollig velddons, dat zich uitbreidt waar hy rust, 
Of 't streelend luchtgezuis dat hem de wangen kust 
En 't hoofd bewierookt met den geurwalm der jasmijnen; 
Ja zelf de broederdienst van vlugge Serafijnen, 
Vervult dat ijdel niet dat overblijft in 't hart, 
Zich-zelv' nog onbekend, en blind in 't geen het smart. 
Maar de Almacht kent het, geeft, voorkomt zijns gunstlings beden, 
En, toen zijn weêrhelft wierd, werd Eden 't eerst tot Eden. 
 
ô Zalige Echt! ô gy waar 't aardrijk door bestaat; 
In u is 't paradijs. De palmboom en granaat 
Ontspruiten aan uw zij't ja, purpren dadeltrossen 
Ontluiken aan de schorsch van Finlands heesterbosschen 
En de eik zweet honig; zelfs het onheil, waar gy treedt, 
Mengt zaligheden, mengt verrukking aan zijn leed. 
 
ô Mocht ik, heilige Echt (gy, eenigst goed op aarde! 
Gy, spiegel van dien God, die weêr- aan weêrhelft paarde, 
En beeld zijns wezens, liefde, en leven, en genot!) 
U zingen met een' toon, u waardig en dien God! 
Hoe galmde de aard my toe! - hoe de ongenaakbre kringen, 
U vreemd, waar de Englenrei zich uitputte u te zingen 
En 't niet vermocht! - Maar neen, van uit zijn lichtgewaad 
Benijdde 't Englendom verbannen' Adams zaad. 
't Bewondert uw geheim, en slaat met heilig beven 
Zijn oogen neêr by 't bed, waarom ze als wachters zweven, 
En zegen daauwen; en hun zegenende hand 
Ontziet den voorhang die uw heiligdom bespant. 

{==51==} {>>pagina-aanduiding<<}

Ja, ze is ontzachbaar, ja, ze is heilig, ook voor Engelen, 
Die koets, die zielen teelt door ziel in ziel te mengelen; 
Waar 't saamgesmolten één zich uitbreidt en vergoodt, 
En 't wijd heelal volstroomt van uit een' vruchtbren schoot. 
 
Span snaren, ô mijn hand! maar wacht u, haar te roeren! 
De tijden zijn voorby van hart-, van zielvervoeren. 
Uw vingers siddren met de zangstem, in mijn keel 
Verroest by 't hikkend wee en foltrend leedgekweel. 
Ontheilig 't outer niet met lang verschrompeld lover! 
Geef, wien de loopbaan voegt, en lier en fakkel over! 
En gy, mijn vrienden, gy mijn volgers op het pad 
Dat Vondel, dat Homeer, dat Pindarus betrad! 
Gy, wien het bruischend bloed door jeugdige aders vloeien, 
Het voorhoofd vlammen kan, wann er gy 't hart voelt gloeien, 
Verangt my. 'K sta aan u de cyter juichende af, 
En zijge op uwen toon wellustig neêr in 't graf. 
Slechts moge ik van den rand, reeds gapende aan mijn voeten, 
Met momplend kniegebuig de Heilgodes begroeten, 
En werpen haar van verr', om konstgebrek beschaamd, 
Den kus des eerbieds toe, waar heel mijn ziel in aâmt! 
Vergunt my 't, dichters! en, gewijden, stoort geen tonen, 
Naauw hoorbaar! Laat uw gunst hen sterken en verschoonen, 
En deele uw borst in mijn verrukking! 'k Zing niet, neen, 
'k Betracht een offerplicht, en kwijt mijn hart alleen. 
 
Gelukkig die u kent! wien uw gewijde boeien 
Omslingren, die van myrth en hemelrozen gloeien 
En nooit verwelkend, nooit ontbladerd of verbloeid, 
Maar, Godgeheiligde echt, uit Pisons bron besproeid! 
Driewerf gelukkig hy! - Van hier de flonkervieren 
Der kronen die het hoofd der koningen versieren, 
De gloed van 't purper, en de schittring van 't metaal 
Dat op de harten heerscht! - Van hier het vreugdemaal 
Der weelde, wit beschuimd van 't nat der muskadellen 
Met dartle hand geplengd! - Roemt ijdle waterbellen 
Om 't valsch schakeersel van heur kleuren, om heur glans, 
En huppelt met haar om in kinderlijken dans 
Naar 't blazen van den wind waarop zy drijven, dwazen 
Wier zielen op den schijn en leêge luchtgreep azen! 

{==52==} {>>pagina-aanduiding<<}

Verkoopt uw rust, uw heil! en staat voor nietig kaf 
De nooddruft van uw hart, uw zielsvervulling af. 
Leeft, vreemdling op deze aard, en vreemd aan die uw zijde 
Bekleedt, en 't hart, uw vreemd, aan tooi of weelde wijdde; 
En sterft rampzalig, zoo die weêrhelft u verried: 
Maar lastert, wie ge ook zijt, het heilig huwlijk niet. 
Vergeefsch was 't, voor 't altaar, by wierook en gebeden 
De handen saamgelegd met rasvervlogen eeden. 
Geen God ontsing hen, of bezegelde in dien knoop 
Het zoet des levens, en uw roekelooze hoop. 
De band der echt klemt om geen handen, Trouwgenooten. 
De harten vordert zy; die houdt zy saamgesloten. 
 
De harten? - zegge ik wel? - Neen, weinig! - neen, te min. 
Geen harten. - 't Zelfde hart neemt beider boezem in. 
Één saamgesmolten hart vervult u, Echtelingen, 
En door geweld noch dood van één of los te wringen. 
Maar neen, ook dit zegt niets. Men klinkt geen twee tot één; 
Men maakt door 't sineltend vuur het wezen niet gemeen. 
't Wordt samenmengsel, 't wordt verbinding in zijn deelen; 
Slechts schijnbaar is 't geheel, by 't innig soortverschelen. 
Neen, dat is de echt niet, waar het een het andre wijkt, 
En mengling van gevoel eenzelvigheid gelijkt; 
Daar worstling, en bedwang, en wederzijds verdrukken, 
Den wil door wil verheert, den wil voor wil doet bukken. 
Het echte huwlijksjuk kent strijd noch evenaar; 
Maar één, één zelfde ziel vervult het minnend paar. 
 
Één zelfde ziel, een hart, dat, zelf van 't uw gereten, 
U aanbidt; zonder u, van doodsche smart verbeten, 
In stillen weemoed kwijnde, en, bloedende aan zijn wond, 
In u-alleen 't heelal, en heel zich-zelf hervond: 
Zie, stervling, daar de Gâ die uw geluk zal maken, 
Indien ge een hart bezit dat aard noch waan kan smaken, 
Maar zielvervulling en vernoegend zelfgenot. 
Zy is op 't wijd der aard de hoogste gaaf van God. 
Wat baatte 't voor uw rust, heel Peru uit te delven? 
Hier vindt gy 't, wat gy zocht: 't ontbrekende aan u-zelven! 
Dit zoent, by 't ledig niet der kinderlijke vreugd, 
Dit, by de morgenstond, de ontluiking van uw jeugd, 

{==53==} {>>pagina-aanduiding<<}

Het golven van uw borst; in droomen, by 't ontwaken, 
In 't eenzame, in 't gewoel, in droefheid, in vermaken. 
Hier dorstte uw boezem naar, zich-zelv' nog onbewust, 
En dwarrelde onbestemd, verwildrend, zonder rust; 
Tot u de onzichtbre hand naar 't dier kleinood geleidde, 
Die parel die op 't strand naar uwe ontmoeting beidde! 
Mijn vrienden, dus is 't waar: De welgelukkige Echt 
Wordt, naar der Vaadren spreuk, door de Almacht-zelv gelegd. 
 
Wanneer des Schilders hand een groep van beelden mengelt; 
Wanneer hy op 't paneel zijn kunstfestoenen strengelt, 
Wier schoon ons de oogen niet, maar 't innig hart ontzet, 
En Floraas glorie zwijmt by 't bloemhof der palet: 
't Is geen toevalligheid, die vormen, kleuren, standen 
Vereende; 't is geen klem van uitgedachte banden. 
Hy schiep ze als broeders niet, verschillende in hun aart, 
Afzonderlijk, voor zich, en eenzaam, ongepaard. 
Neen; 't is één groep, één krans, en niet gevormd by stukken. 
Zijn geest omving ze in eens, en wist zich uit te drukken. 
't Geheel is 's werkmans doel, en geen bijzonder deel. 
Die werkman is hier God; - het echtpaar, één geheel. 
 
Vlecht tuiltjens, Lycidas! Huw Lentes schoonste rozen 
Aan 't goudgekelkte hart der zilvren tijdeloozen, 
En geef haar schittring kracht door 't sombre korenblaauw, 
Of 't veldviooltjen, van Auroraas tranen laauw. 
Schakeer er bladers door met knopjens, half ontsloten, 
Door bruine myrth verhoogd met veldhaagpalm doorschoten, 
En win den prijs van 't dal by Chloës wedermin! 
Het pronkstuk van 't paneel heeft eindloos meerder in. 
Uw roos kan in 't sestoen met andre bloemen paren: 
Het wies voor 't kransjen niet noch Chloës blonde hairen; 
Maar God, en 's Malers kunst, in scheppingkracht gemeen, 
Wrocht alles voor zijn plaats, en voor die plaats alleen. 
 
Neen, de Ega is voor één, en niet voor meer, geboren. 
Zy kiest zich geen' gemaal; zy wordt niet uitgekoren. 
Ze is eenig; wordt herkend; en 't in haar kloppend hart 
Gevoelt wien ze aanbehoort, om wien - alleen zy werd. 

{==54==} {>>pagina-aanduiding<<}

't Hereent, wat, één in God, in 't lichaam zich verdeelde: 
't Hereent zich! en (ô God!) zie daar de hoogste weelde! 
Mijn borst, bezwijk niet; neen, stort uw verrukking uit: 
't Is de indruk van God-zelv', dien de Echtkoets in zich sluit! 
't Is 't beeld der Godheid dat zich meêdeelt aan de zinnen! 
Juich, stervling! juich, ô juich! 't is Godheid, ons beminnen. 
't Is vlam, waarin de ziel zich uit-, zich overgiet, 
En weêrkeert in zich-zelv, en wat zy roert, doorvliet. - 
Bezieling, levenskracht, bewoont haar; waar zich 't wezen 
In uitbreidt, in verheft, en, hooger opgerezen, 
Den Englen nadert, ja beneên zich in zijn vaart 
Verdwijnen ziet, en door der heemlen hoofdstof waart; 
Waar, Liefde, uw zetel is, uit de Almacht-zelv geboren; 
Uw hand den teugel houdt der duïzend zangrenchoren, 
In famenstemming met d'ondenkbren levenstoon 
Dier schepping, die in God herspiegelt op zijn throon; 
En volle zaligheid het aanzijn door mag stroomen; 
Ja; uitzwelt, als een vloed geborsten uit zijn zoomen, 
Of 't onbetoombre licht, dat door de oneindigheid 
Zijn wezen uitschiet in de stralen die 't verspreidt. 
 
ô Eerste, ô hoogste wet, die de Almacht gaf by 't leven, 
Gy door haar vinger-zelv' in 't sterflijk hart gedreven 
En onuitwisbaar! Wet, die aarde en stof erkent, 
En dier - en plantrijk eert, waarheen ons oog zich wendt! 
Gy, zaligheid van 't stof, op 't aardrijk, in de wateren, 
Sints zy 't ‘vertalrijkt u’ door lucht en zeên deed klateren, 
En zegen van 't bestaan! - Waarvoor de worm slechts leeft, 
En weêrkeert tot het niet, als hy gehoorzaamd heeft! 
Die 't plantjen blindlings volgt in 't telen van zijn zaden, 
Bezwangerd door een lucht met bloemstofmeel beladen! 
Wat zijt ge aan Adams kroost, dan 't zegel van die Echt 
Die, eens voor de eenwigheid, de harten samenhecht? - 
Neen, 't is de wellust niet, die op de lichte vlerken 
Des Zesirs henenvliegt door hof en wandelperken, 
En hier op 't roosjen aast, daar 't eglentiertjen kust, 
En ginds zijn heete dorst op 't leliekelkjen bluscht. 
Neen, 't is geen wufte drift, waarvan zich 't hart voelt zwoegen 
Naar oogenbliklijk zoet van wisselziek genoegen, 

{==55==} {>>pagina-aanduiding<<}

Die heil, die zaligheid in 't harte stert. De wet 
Der Almacht is verknocht aan 't heilig huwlijksbed. 
Waar ooit de dartle knaap zich in den slijkpoel bade, 
Geen lust dan in den arm der teêrgeliefde Gade: 
Geen kroost, geen dierbaar kroost, waarin ge u - zelv' herteelt, 
Dan uit haar zuivren schoot, die heel uw aanzijn deelt, 
In wie-alleen gy leeft; wier lijden en genieten 
Uw ramp, uw wellust maakt in 't stosloos samenvlieten; 
Wier adem gy vervult, en wier gevoelig hart 
Geen droppel bloeds verwarmt dan dat u heilig werd. 
 
Rijs stouter, ô mijn toon! en donder den verwaten' 
In 't oor als Ebals stem. - Vergaan zy, die u haten, 
ô Keten, goudener dan 't fijnstgezuiverd goud, 
Verband der maatschappy, en, menschdom, uw behoud! 
Aan u hangt Volk en Staat; de toekomst, die 't verzwelgen 
Van 't rijpe heden boet door nieuwontsproten telgen, 
En 't vluchtig oogenblik op dees verganklijke aard 
Tot eeuwigheden vormt, steeds uit zich-zelf herbaard; 
En 't uitzicht, dat de dood braveeren durft in 't woeden. 
Door u is 't, dat Natuur zich d'arbeid ziet vergoeden 
Van 't geen zy voortbracht en verteerd ziet, keer aan keer; 
En 't sterven, waar gy heerscht, is geen versterven meer. 
Gy plant de zielen voort van oud- en oudervaderen, 
Wien één ontzachbre dag hun afkomst zal vergaderen 
Als parels, aan een snoer geregen; niet in 't gras 
Geworpen en verstrooid als onrijp boomgewas, 
En door den voet des tijds in 's aardrijks slib vertreden. - 
Uw schakels druppelen van louter zaligheden, 
Van balsem, die de smart van 's levens ramp verzacht; 
En tijd noch lotgeval heeft op haar during kracht. 
Maar 't zijn geen handen, 't zijn geen leden, die ge omvademt. 
Onstoflijk is uw aart, als hy die in ons ademt, 
De onsterfelijke geest; en - 't zich hervindend één 
Vlijt in uw banden saam, gevoel- en aartgemeen. 
 
Ja, Plato, ja 't is waar: geen stervling is volkomen; 
De weêrhelft van hem-zelv' werd hem van 't hart genomen, 
En de opgescheurde borst bloedt troostloos, kermt, en hijgt, 
Terwijl zijn wanhoopkreet ten hoogen hemel stijgt. 

{==56==} {>>pagina-aanduiding<<}

Hy doolt het aardrijk om, streeft bergen op en neder, 
En zoekt dat eigendom, dat deel zijns aanzijns, weder. 
Helaas! de drift der jeugd, die oog en geest verblindt, 
Het bruischende ongeduld, dat merg en vleesch verslindt, 
Bedriegt hem. 't Is een schijn, die voor zijne oogen fladdert; 
Een blinkende aspisslang, met moordvenijn bezwadderd; 
Hy grijpt ze, en waant in haar den hemel zijn gewin. 
De honger bijt naar brood, en zwelgt de doodpil in! 
Dus paren leeuw en draak, dus lamm'ren met harpijen, 
Gereed zich onder 't juk des echtgareels te vlijen. 
Maar welk gespan (mijn God!) van wederstrevigheên! 
De borstwond blijft en knaagt, en 't leven is geween. 
 
Vergader, breede Raad der menschelijke driften 
In Redens naam gedaagd om goed en kwaad te schiften; 
En gy, ô Reden-zelv, zit voor in dezen kring! 
Om niet beraamt ge uw lot, vermeetle sterveling! 
Zoek schoonheid, deugd, verstand; kies lijfsbevalligheden; 
Peil harten; 't is vergeessch, om ziel in ziel te kneden. 
Een bondgenootschap dat u draaglijk is, misschien, 
Waar vrede en rust in steunt op wederzijdsch ontzien, 
Believen, plichtgevoel, en daaglijksch zelfverzaken, 
Inschiklijkheid tot grond van 't huisgeluk moet maken, 
En Liefde een schuld is door rechtvaardigheid betaald, 
Dit, mooglijk, wrocht uw zorg, indien zy 't doel niet faalt. 
Maar ach! de eenzelvigheid des wezens blijft ontbreken! 
't Is staatkunst, in het kleed der huwlijksmin versteken. 
't Is waanecht, die alom op 't wareldrond gebiedt; 
Maar de Echt, die de Almacht vormt, helaas, gy kent haar niet. 
 
Hoe! liefde als schuld betaald! Te geven om te geven? - 
Eén heilloos koopverdrag is heel het menschlijk leven? - 
Zoo is het, hemel! Ja, ook de echtkoets werd verdrag: - 
De deugd is handelgeest in dees verlichten dag! 
De plicht, de liefde, 't recht, 't hangt alles aan verbonden. 
Gevoel en menschlijkheid zijn uitgedachte vonden, 
Aan 't Bygeloof verwant, en vrucht van dweepery. 
Ook de echt is hersenschim; haar keten, dwinglandy. 

{==57==} {>>pagina-aanduiding<<}

'k Herken de taal der eeuw; haar wanbegrip; haar zeden. 
Ga, dartle, geef u veil aan de ongebondenheden 
Der wellust; ren 't vermaak in d'arm eens booswichts na; 
En maak de wanhoop uit van d' u getrouwen Gâ. 
Wat zocht ge, in hem de hand voor 't echtaltaar te geven 
Dan dwangloosheid, genot van 't rasvervliegend leven? - 
Het zalven van zijn wee, het deelen van zijn pijn, 
In 't leed eens Echtgenoots zijn lotgenoot te zijn; - 
Wie 't vergde, wulpsche vrouw, zijn eisch ware onrechtvaardig. - 
Ook hy, voor wien gy 't deedt, is hy dat offer waardig? 
Wat zocht hy in uw' arm? - Vermaak en dartle lust, 
(Verdwenen met den waas, uw' wangen afgekust), 
Die plaats maakt voor den haat, den afkeer van 't vervelen! 
Of, mooglijk was uw goud het voorwerp van zijn streelen! - 
Uw goud! - ô Hemelmacht, men bidt dien afgod aan, 
En de echt, de heilige echt, zou nog op de aard bestaan! 
 
Hoe kan zy 't? Heeft Natuur hare orde niet verbroken? - 
‘De kunnen zijn gelijk.’ Dat vonnis is gesproken. 
De nieuwe Wijsheid die thands voorlicht, bracht dit uit, 
En heel Europa knielt voor 't heerlijk raadsbesiuit. 
Neen, 't is de Schepper niet, die, één in zijn gewrochren, 
Aan 't talloos schepslenheir zijne éénheid kon verknochten, 
Die alles voor zijn stand, zijne orde, en plaatsing schiep, 
In 't roepen 't aanzijn gaf, en nimmer tweewerf riep: 
Neen, 't is die God niet, die u voorbracht, stervelingen! 
Een geest is 't, zwak als wy, van wien wy 't licht ontsingen. 
Dees vormde 't menschdom by miljoenen uit het slijk, 
En wierp ze door elkaâr, eens Kadmus oogst gelijk; 
En liet aan 't wuft Geval, een godheid meer verheven, 
Om elk uit dezen hoop een eigen lot te geven. - 
Zie daar Gelijkheids leer; haar grondslag, en heur aart. - 
Neen, geen gelijk bestaat waar God zich God verklaart! 
Geen kunnen zijn gelijk. Hy vormde u tot gebieden, 
Verheven Rijksmonarch, wiens opslag tijgers vlieden 
En de Abissijnsche leeuw met eerbied gadeslaat! 
Hy prentte u d'afdruk van zijn godheid in 't gelaat, 
En gaf uw' arm de kracht om stier en ros te dwingen, 
Te worstlen met Natuur, en de aard uw brood te ontwringen; 

{==58==} {>>pagina-aanduiding<<}

En zachte aanminnigheid was 't aandeel van de Vrouw, 
Wier arm uw rust, uw heil, uw hemel wezen zou. 
't Ontzag was 't uwe; 't schoon, haar eigendom. Haar leden, 
Voor weêrstand niet gevormd maar malsche tederheden, 
Bestemmen 't argloos hart dat in haar oogstraal lacht, 
Het uwe onwetend zoekt, om uw bescherming pracht, 
De nooddruft van het uwe in 't hongren zal vervullen, 
Daar liesde en zedigheid haar 't minlijk aanschijn hullen. 
Geen steigrend hairbosch, als uw voorhoofd overschaâuwt; 
Geen ruigbegroeide rand die 't glimmend oog bebraauwt, 
De bliksems van den moed uit zijn spelonken slingrend; 
Geen norsche en woeste baard, die, mond en kaak omwingrend, 
Een borst belommert, zelv met stopplen overdekt, 
Omschanst haar teder schoon, zoo zacht als onbevlekt, 
Met golvend rag gesierd, en lelien, en rozen; 
Waar schaamte en lust in speelt met wederkeerig blozen, 
De bron der wellust in hare appels lieflijk zwelt 
Vab levensstroomen, uit Gods volheid opgeweld, 
En 't donzig huidsatijn, tot lustgevoel geschapen, 
De malsche spieren kleedt, voor 't u omtogen wapen. 
Zy, Koning van 't heelal, uw edelste onderdaan, 
Bidt, in uw' arm geklemd, in u haar schepper aan; 
Ontsangt uw' wil, uw wet, met eerbied, met genoegen; 
En stort zich uit in 't hart dat u de borst doet zwoegen. 
Kent, kent ze een wareld, kent ze een zoetheid, één genot, 
Dan 't lezen in uw oog, haar wetboek, en haar God? 
Gevoelt ze één trek, één drift, dan in uw hart te leven? - 
Neen, stervling, 't waar zich-zelv' en u den doodsteek geven. 
 
Men roem' my de Arria, de moedige Egâ, niet, 
Die Petus 't bloedig staal van uit haar boezem biedt, 
En, met Romeinschen trots, haar weêrhelfts zwak beschaamde. 
Zy stierf, maar met een hart dat voor de glorie aâmde! 
Ook dit was ontrouw. Ja! 't behoort den Echtgenoot 
Niet minder onverdeeld dan de onbevlekte schoot. 
 
ô Gy, der Britten roem, Homeer van later dagen, 
Oorspronklijk in uw lied, der Englen welbehagen, 
Gy, zanger, op den klank van wiens vergode keel 
De zilvren zwanenstoet van Izis stroomgareel 

{==59==} {>>pagina-aanduiding<<}

De wieken uitslaat om zijn' nagalm op te vangen; 
Kom, leen me een' enklen toon uit uw verheven zangen! 
U blies de Siloïet met heilige aandrift aan. 
Gy zongt geene afgoôn, gy geen' afgesleten' waan, 
Maar de Almacht, maar Heur werk; gy, d'oorsprong onzer rampen. 
Den zegepraal der Hel, bezweken onder 't kampen, 
En 't menschdom, prooi der list, in Satans strik verward. 
Maar gy, gy schetste ons ook hun onschuld, eedle Bard! 
't Aartsouderlijke paar in 't eerst en zalig blaken; 
't Verrukkende oogenblik van Adams blijd ontwaken; 
De streelende aanblik van een weêrhelst, van een bruid, 
Uit de eigen borst gescheurd die ze in haar armen sluit, 
En brandend wederzoekt, en eeuwig aan zal hangen. 
ô Roept ze, en 't levend rood wordt vuurgloed op haar wangen: 
‘ô Gy, van wien ik ben, voor wien-alleen zy leeft, 
Wier aanzijn zonder u noch doel noch oorzaak heeft! 
Mijn wezen eer ik was! - ontsang, ontfang my weder, 
Uw eigendom, uw vleesch, gedwee, gehoorzaam, teder. 
Spreek, wil voor my, beveel; ik volg wat gy gebiedt: 
God is uw wet, gy mijne, en meer betaamt my niet, 
Niets, niets dan gy bestaat voor die, uit u genomen, 
Uw' adem en uw bloed haar aders door voelt stroomen. 
In u, haar wareldrend, haar hoofd en opperheer, 
Bepaalt zich al haar wensch, haar zaligheid, en eer. 
Ach! 't morgenkoeltjen ruisch' verkwiklijk door onze ooren, 
Gemengeld aan den zang der vliegende orgelchoren; 
De stralende uchtendzon die 't bloeiend veld ontsluit, 
Schepp' parels zonder tal op 't natbedaauwde kruid; 
De bloemhof walm' haar zoet; al wat dezeaard moog schenken, 
Wat is 't voor Evaas hart by éénen van uw wenken! 
Ja, God onttrok me uw zij', en schonk me u weêr als vrouw, 
Op dat ik 't gene ik was volmaakter wezen zou.’ 
 
Zoo sprak ze in Miltons zang, dien de Englen nog hergalmen! 
Zoo sprak ze in Edens hof, in 't lustprieel der palmen 
Die ze overschaâuwden, en, betooverd door heur taal, 
Zich bogen van 't ontzach voor haar en haar Gemaal! 
Zoo spreekt ze (en sterker nog) in 't hart van elke Gade, 
Die in haar edel lot Gods Almacht niet versmaadde, 

{==60==} {>>pagina-aanduiding<<}

Maar, pronkstuk van zijn hand en laatste kunstgewrocht, 
Zijn meesterstuk op de aard geheel vervullen mocht! 
Zy kent geen wareld, neen; geen glorie; geen tooneelen 
Van ijdle mommery, die dwaze zinnen streelen. 
Haar Egâ leeft ze alleen. Hem bloeit haar zuivre schoot 
In telgen, zijner waard, en wie zijn ziel doorvloot. 
Hem offert ze alles op met lust en welbehagen; 
En fier is ze, aan zijn zij' het aakligst lot te dragen. 
 
Verdwijn dan, welke bloem van 't oogverlokkend schoon! 
Ontbladerd roosjen, breek van de ambrozijnen koon, 
En, blonde schedel, schud de goudstof uit uw hairen; 
De huwlijksketen bloeit in weêrwil van de jaren. 
Haar goud duurt eeuwig, en verzilvert door geen tijd. - 
Bevoorrecht sterveling, die haar is ingewijd! 
 
Van waar die gruwel dan, op 't aardrijk uitgegoten - 
Gedrochtlijk denkbeeld - hoe! - verwijderde Echtgenooten! 
De broeder legg' de hand aan 's broeders leven! 't Bloed 
Des vaders spatte 't kroost met teêrheid opgevoed 
In 't aanzicht, kleve 't aan, en druipe 't van de handen! 
Belang, en hartstocht, scheur', Natuur, uw hechtste banden. 
Maar heiliger is de echt; maar naauwer sluit haar knoop. - 
Eene eeuw, der Hel verknocht, draagt eed en trouw te koop, 
Maar scheurt zich 't hart in tweên, en rijt het zich aan flarden? - 
Kan zaligheid ten vloek, en hel uit hemel worden? 
 
Wel hem, die twijflen mocht! Hy kende 't zielverdriet, 
Aan 't menschlijk lot verknocht, in al zijn' omvang niet. 
Het menschdom bleef hem nog beminlijk, en het leven 
Een weldaad, waard den God wiens gunst het heeft gegeven. 
Hij denkt zich in den schoot der huiselijke rust 
Geen gruwzaam twistvuur, dat steeds voortsmeult, nooit geblust; 
Geen krocht, waar haat en wrok hun sijflende adders broeien; 
De wanden van 't gehuil der doemelingen loeien; 
Een nooitverzaadbre gier het ingewand verteert; 
Het afgewenteld leed gedurig wederkeert; 
Verkwiklijk ooft en vocht zich aanbiên aan de lippen, 
Om de uitgestrekte hand, den dorren mond, te ontglippen; 

{==61==} {>>pagina-aanduiding<<}

En 't folterende wiel nooit stilstaat, nooit verpoost. - 
Hy maalt zich 't kwijnen niet van 't opgeofferd kroost, 
Dat, jammerlijke vrucht der zegenlooze sponde, 
Der oudren echt verwenscht met de eerste levensstonde. - 
Doch neen, een spook der Hel vermomm' zich in heur' schiju, 
Geen Echt, het werk van God, kan ooit onzalig zijn. 
 
Heur schijn -? den naam van Echt -? ô Gruweltijd, ô zeden, 
Waar de ondeugd onder 't kleed der deugden op durft treden, 
't Gezag der wetten tot beschutfel heeft, en 't recht 
Zijn zegel aan 't vergrijp van 't gruwzaamst misbruik hecht! 
ô Zalige eeuw, eer 't goud, tot ons verderf ontgraven, 
Eer weelde en dartelheid de zielen mocht verslaven; 
Toen 't aardrijk heiligdom, de hemel tempel was, 
Geen adder de onschuld trof terwijl zy bloemen las, 
En de Echt geen outer had dan 't geen de Liefde vierde! 
Maar wee de onzalige axt, de hand die haar bestierde, 
Die 't eerst het vuig metaal uit 's moeders ingewand 
Ontblootte, en zich vergreep aan 't schitterende zand! 
Een zwarte stikdamp, straks uit 's afgronds poel gebroken, 
Omhulde een wangedrocht, omringd van duizend spoken, 
Die, opgedonderd door de mijnbreuk, aarde en lucht 
Verpestten. Uit was 't toen met reine Liefdezucht. 
Van toen verborg zich de Echt: een helslang, krom van leden, 
Verdrong, in valschen dosch, de spruit van 't hemelsch Eden. 
 
Beef teedre Jongling, beef, beminnelijke Maagd, 
Voor 't monster, dat heur naam op 't schaamtloos voorhoofd draagt 
En snood ontheiligt! Beeft, uw eenig heil te wagen, 
Uw eeuwig, mooglijk! - Wacht uit listige verdragen 
Of ijdel Kerkgebaar geen zaliging voor 't bed 
Door Eigenbaat gespreid, door lage drift besmet, 
En honend voor den God, haar oorsprong, en haar wreker. 
Wat mengt gy de akonyt aan 's levens reinen beker, 
U ingeschonken? En gy, Wijsgeer, roekloos stout, 
Die over de Almacht-zelv uw oppervierschaar houdt, 
Haar wetten afweegt, toetst, en afschaft of bezegelt, 
Terwijl gy zeden, plicht, Natuur, en Staten regelt, 
En nieuwe bronnen graaft voor waarheid en voor recht, 
Of sla de handen niet aan 't heiligdom der Echt, 

{==62==} {>>pagina-aanduiding<<}

't Is, waar God zichtbaarst woont. Draag eerbied aan haar banden. 
En sidder, wat Hy stichtte, onzinnig aan te randen. 
Het schuddende aardrijk zie zijne oorden, beurt by beurt, 
Door toomlooze oproerzueht en dwinglandy verscheurd; 
Het vaderlijk gezag, verbasterd en geschonden, 
Vernietigd, en verplaatst door nietige verbonden; 
Het snoer der maatschappy door tuimelzucht geslaakt; 
De volken tot een prooi van blinde twist gemaakt, 
Waar macht en vrees voor macht zich eindloos weder streven, 
En worstlen, als een storm waarvan de stranden beven, 
Tot, nu, 't ontteugeld graauw de zetels nederrukk', 
En dan, de menschlijkheid verplet worde onder 't juk. 
Waar, waarom moet ge ook hier des Hoogsten wet vertreden, 
Voor bloemen die Hy schenkt uw knellende ijzers smeden, 
En oorlog zaaien in de harten? - Neen, ô neen, 
De Godheid lei in de Echt Haar onverdeelbaar één. 
 
Men zegt, eer Adam nog, uit d'eersten slaap geschoten, 
Zijn weêrhelft aan de borst, waarin zy lag besloten, 
Mocht drukken, en in haar zich-zelven spieglen zag; 
Terwijl hy, moê gedwaald, op 't mollig moschbed lag, 
En met een zuchtend hart naar 't medeschepsel haakte 
Dat de eenzaamheid der aard voor hem verdraaglijk maakte, - 
Dat de Almacht hem een' droom verschijnen deed voor 't oog. 
Het scheen, of Edens hof, of alles, zich bewoog, 
En de Eeuwige afdaalde om zijns gunstlings klacht te ontfangen. 
‘Wat wilt gy (riep Gods stem)? ontdek uw zielsverlangen.’ - 
Hy antwoordt: ‘Groote God, zie al wat adem heeft; 
't Paart alles met een gade in wie zijn weêrschijn leeft: 
En ik -! ik ben alleen. - Wat kostte 't, op mijn beden, 
Uit d'eigen' klei met my een deelgenoot te kneden, 
Met wie ik danken, en uw weldaân smaken moeht! 
Dan waar mijn lot volmaakt; dan ware uw werk volwrocht’! 
De Godheid schudde 't hoofd, en greep een handvol aarde, 
En bootste 't tot een vrouw, die hy aan Adam paarde. 
't Was Lilith; Lilith, ach! - Geheel haars egaas vreugd, 
Bekoorlijk in gestalte, en hem gelijk in jeugd, 
Zal ze Adam dierbaar zijn en zijn geluk vohnaken! - 
Ach hemel! vruchtloos lacht de wellust van haar kaken; 

{==63==} {>>pagina-aanduiding<<}

En vruchtloos strookt zijn hand 't aanminnige gelaat; 
Of legt haar de offers voor van palmbosch en granaat; 
Of leidt ze door een beemd van lelien en rozen; 
En smelt van liefde en lust in 't eerbre liefdekozen. 
De trotsche weigert zich en slaat zijn gaven af. 
‘Hoe (zegt ze)! 't is één God, die beiden 't leven gaf, 
Eén stof, waaruit wy zijn; en gy, zoudt ge u vermeten, 
My de uwe, en dezen hof uw eigendom te heeten? 
'k Begeer uw giften niet; een deel behoort aan my: 
Gelijk zijn we in geboort', gelijk in heerschappy. 
Zoek arbeid of vermaak; ik zal het mijne vinden!’ - 
Zoo spreekt ze, en zweeft in 't rond op vleugels van de winden. 
Gods Englen voeren haar van uit haar woeste vlucht 
Te rug: - ze ontvliedt op nieuw, en heft zich in de lucht, 
En werpt zich, afgeweerd van 't hemels zalige oorden, 
Den Duivlen in den arm, om Adams kroost te moorden. 
Zie daar Gelijkheid in haar werking. - ‘Groote God! 
(Roept Adam) 'k heb gedwaald: voleindig Gy mijn lot!’ - 
Thands schrikt hy en ontwaakt; maar (hemel!) hoe bewogen! - 
Wat schouwspel toont zich thands voor zijn ontsluitende oogen! 
't Is Eva, 't is de vrouw, die God hem heeft bestemd, 
(Zijn hart verkondt het hem, dat thands in vreugde zwemt) 
Die vleesch is van zijn vleesch, en aandeel van hem-zelven. 
‘Beheerscher (roept hy uit) van aard en stargewelven! 
Gy, Gy-alleen zijt wijs. Gy schonkt my mijn manïn!’ 
Hereening met zich-zelv', zie daar de huwlijksmin! 
 
Zegt my, beemden en valleien, 
Holle rots, en tierig woud, 
Waar Gods schepsels spelemeien 
Als Natuur hun bruiloft houdt; 
Waar de boschleeuw zijn leeuwinne, 
Waar de ram het ooilam dekt; 
En de tooverkracht der minne 
't Vischjen uit zijn stroombed trekt: 
 
Zegt my, wat er in dat woelen 
Van de dartelende lust, 

{==64==} {>>pagina-aanduiding<<}

In dat juichen, in dat joelen, 
Meer dan dronkenschap berust? 
Ach! de gloed der zonnestralen 
Drijft de gisting in het bloed; 
En wat leeft door ademhalen, 
Bruischt en huppelt van den gloed. 
 
Teelzucht prikkelt hart en nieren, 
Door een Lentekoorts ontgloeid. 
Bosch en veldhaag tierelieren; 
Woesteny en akker loeit. 
De Echo voert naar verre heiden 
't Hijgend wrenschen door de lucht, 
Van den springhengst uit de weiden, 
Aan de gâ, die om hem zucht. 
 
Teelzucht stompt des tijgers tanden, 
Voor zijn weêrpaar zacht en teêr: 
De aspis van Cyrenes zanden 
Legt vergis en wrevel neêr. 
Maar - de jaartijd is verstreken, 
't Ziedend bloed heeft uitgegest, 
En - gevoel en liefde weken 
Uit het moordvol gruwelnest. - 
 
Aan de bron der liefde nader, 
Daalt de vogel uit de lucht, 
En zijn hart gevoelt zich vader 
Van zijn naauw verwekte vrucht. 
't Gaaitjen stooft het pluimloos kieken, 
En hy deelt haar kindermin, 
Wappert om op vlugge wieken, 
En verzadigt zijn gezin. 

{==65==} {>>pagina-aanduiding<<}

Maar het jong beproest zijn krachten, 
En die teêre knoop schiet los. 
't Rijst op de uitgebreide schachten, 
En verliest zich in het bosch: 
Met den vader en de moeder 
Houdt nu man en gaaitjen op; 
Ieder zoekt zich lust en voeder 
In een eik of lindentop. - 
 
Anders heeft u God beschoren, 
(Telgen uit een' hooger stam!) 
Die de Vrouw, voor u geboren, 
Uit uw' eigen' boezem nam. 
Hy verdeelde tot hereenon; 
Hy hereent voor de eeuwigheid. 
't Laatste licht heeft uitgeschenen, 
Eer het echte paar zich scheidt. 
 
Hallel Hem, die 't stof verengelt, 
De aard verhemelt, door een echt 
Die de zielen samenmengelt, 
Niet in breekbre snoeren vlecht! 
Juicht, gelukkige Echtgenooten! 
Wat de zaligheid voltooit, 
Is in éénen band besloten, 
En die band ontbindt zich nooit. 



{==66==} {>>pagina-aanduiding<<}

Oorspronkelijke koepokken, ontdekt in het dorp Malchow, bij Berlijn.

(Uit het Fransch.)

Het Comité Centraal van de Koepokinenting, gevestigd bij zijne Excellentie den Minister van Binnenlandsche Zaken, heeft van Berlijn zeer omstandige narigten ontvangen omtrent de aanwezigheid van koepokken, niet verre van die stad. Die narigten heeft het Comité te danken aan den Heer la bouisse, Lid van het Legioen van Eer, Chirurgijn-Majoor van het vierde Regiment Cuirassiers, en aan den Heer bremer, Arts, Hofraad, en Geneesheer van het Instituut der Koepokinenting te Berlijn.
Het was op den 14 Mei 1812, zestien jaren, bij den dag af, na de eerste proeven, door Dr. jenner in Engeland genomen, dat de Heer bremer, bij eenen zieke te Malchow ontboden, een dorp, drie mijlen van Berlijn, op de boerderij van den Baljuw welle, koeijen zag, welke aan de spenen puisten hadden, de meeste van welke reeds in roven veranderd waren. Intusschen had eene dezer koeijen nog twee puisten, opgevuld met vocht, en wier grootte, gedaante en kleur alle de kenmerken van pokstoffe hadden, bij den mensch, door de koepokinenting van arm tot arm, veroorzaakt. De aanduidingen, op de plaats zelve opgemaakt, zijn hieromtrent eenstemmig, dat zij als eene zekere waarheid aankondigen, dat de grease, of het water in de voeten, eene ziekte, bijzonder eigen aan de paarden, in den omtrek van Malchow niet bekend is; dat, diensvolgens, de koepokken, volgens het gevoelen van Dr. sacco, van Milaan, klaarblijkelijk op deze koeijen van zelve zich ontwikkeld hebben; dat, gedurende den loop harer ziekte, de koeijen vermagerd zijn, en minder melk hebben gegeven, hoewel zij goed en genoeg voedsel gehad hadden; en eindelijk, dat de boerinnen, die gewoon waren haar te melken en te behandelen,

{==67==} {>>pagina-aanduiding<<}
niet dan bezwaarlijk haar konden aanraken, van wege de groote gevoeligheid, welke zich aan de uijers dezer dieren had ontwikkeld.
Dr. bremer had het geluk, in het dorp Malchow vier kinderen te vinden, die de kinderziekte nog niet gehad hadden, en ook niet gevaccineerd waren; op den zelfden 14 Mei entte hij dezen de stoffe van de twee koepuisten in. Den 16den begaf hij zich wederom naar Malchow, ter voortzettinge van zijne waarnemingen. Hij zag aldaar eene melkster, op den 14den afwezig geweest zijnde, welke onder het koemelken drie puisten aan de regterhand had bekomen. Zij waren van 2 tot 2⅓ lijn breed, en vertoonden alle de wezenlijke kenmerken van de echte koepokstoffe.
Eene van deze puisten begon zich te vertoonen; de andere was reeds zeer verre gevorderd, en de derde, hoewel reeds uit nieuwsgierigheid geopend, bevatte genoegzame zeer heldere koepokstoffe, dat de Heer bremer dezelve aan acht kinderen in het dorp, het eene na het andere, konde inenten. De melkster had eene zeer zware koorts gehad, en de oksel-klieren waren gezwollen en pijnlijk.
Dr. bremer deed, door den Heer guimpel, een bekwaam Natuurlijke Historie-schilder, eene teekening maken van de hand dezer melkster. De puisten besloegen dezelfde plaatsen als die van de Engelsche melkster, waarvan Dr. jenner eene afbeelding in zijn werk geplaatst heeft, en bij welke hij de koepokstoffe, voor de eerste maal, waarnam.
Dag aan dag hield men aan met het bezoeken van de vier kinderen, die met de stoffe van de koe, en van de acht, die met de stoffe van de melkster gevaccineerd waren. Alle deze twaalf kinderen hebben de echte koepokken gehad; drie andere, die gevaccineerd zijn met de stoffe van de tweede en derde generatie dezer koepok, zijn door Dr. bremer vertoond aan de Geneeskundige

{==68==} {>>pagina-aanduiding<<}
Societeit te Berlijn, welke, in de puistjes, alle de kenmerken der echte koepokstoffe herkend heeft.
Op den 14 Junij deden de Heeren bremer en la bouisse de inenting met de stoffe, verkregen van de roven, van de koe te Malchow genomen. Beiden bekwamen de echte koepokken, wier vocht aan vijfentwintig andere kinderen, met een gelukkigen uitslag, werd ingeënt.
Vermits er te Berlijn geene kinderziekte is, heeft men, tot nog toe, geen dezer gevaccineerden aan tegenproeve kunnen onderwerpen; men heeft zich bepaald bij het vaccineren van eenige koeijen, die de koepokken gehad hadden; bij geene derzelven heeft de stoffe zich ontwikkeld.
Men heeft waargenomen, dat, hoe de stoffe nader bij haren oorsprong van de koe genomen wordt, hoe de uitwerksels treffender zijn. De kracht van alle de toevallen vermindert door de achtervolgende overbrenging van mensch tot mensch. Waarnemingen, te Holstein, Lombardije, Westfalen en in verscheiden oorden van Frankrijk gedaan, bevestigen dit gevoelen.
Her Comité twijfelt niet, of, door naauwkeurige waarnemingen, deze ziekte bij de talrijke kudden in Holland zoude kunnen ontdekt worden. Van nieuws beveelt het dit belangrijk onderwerp aan de aandacht van deskundigen.
Blijkbaar schijnt het derhalve, dat de koepokken geene ziekte zijn, aan de Groot-Britannische koeijen bijzonder eigen.
De Heer la bouisse heeft aan het Comité roven gezonden, van de koe te Malchow genomen. Met derzelver gepulveriseerde en tot eene lijmige zelfstandigheid gebragte stoffe zijn in het hospitaal van het Comité acht kinderen ingeënt; bij geen derzelven heeft de koepokstoffe zich ontwikkeld.
Ook zijn er korsten of roven gezonden, genomen van de koepokstoffe van een meisje, hetwelk te Malchow met de stoffe van de koe gevaccineerd was. Het Comité heeft deze korsten ingeënt op twaalf kinderen, en drie

{==69==} {>>pagina-aanduiding<<}
derzelven hebben de ware koepok bekomen. De proeven van de Heeren bremer en la bouisse zijn beslissende. Het Comité verwacht het resultaat van te werk gestelde tegenproeven; en er is grond om te gelooven, dat derzelver uitslag het gevoelen zal bevestigen, welk men mag aannemen volgens de proefondervindelijke en analytische methode, in dit opzigt gevolgd door deze twee ijverige voorstanders van Dr. jenner's ontdekking.

Aan den Redacteur van het Tijdschrift van Kunsten en Wetenschappen.

Mijn Heer!

Mijne denkbeelden omtrent de mogelijkheid der cultuur van buitenlandsche Boomgewassen zijn niet van heden of gisteren. Opmerkingen, die ik zelf maakte, en andere, die ik vond in Reisbeschrijvingen, deden mij gelooven, dat men, mits gebruik makende van behoorlijke voorzorgen, wel niet alles, maar bijna alles, kan overplanten van de eene luchtstreek naar de andere: nog meer - dat men onder de beide zoo zeer verwijderde Polen niet zelden dezelfde gewassen vindt, die op beide plaatsen wél voortkomen, zonder dat men een spoor vindt van overplanting, dat misschien in de Oudheid verloren is geraakt. Ik zou gaarne de proef nemen van iets, dat mij zeer waarschijnlijk voorkomt; maar, dit ligt in allen opzigte buiten mijn bereik. Ik zou daarom wenschen, dat mijne idéen niet geheel verloren gingen, maar in praktijk gebragt wierden door een' of anderen liefhebber, wien zulks beter vlijde.
Denkt UEd. er ook zoo over, heb dan de goedheid het bijgevoegde te plaatsen. Ik geloof, dat het tegen het voorjaar practicabelst zou zijn. Dit is echter nog niet zeker: een kenner van de behandeling in de Oranjerij zal dit beter weten, wijl zulks altoos zeer veel verschilt van de

{==70==} {>>pagina-aanduiding<<}
behandeling op den kouden grond; maar, zoo veel schijnt mij waar te zijn, dat, als men het werk, dat ik voorstel, wilde overdrijven, men niet zou slagen. Dus blijf ik bij mijn symbolum, festina lente.
Wat er meê gebeurt, zal ik wel vernemen door uw Tijdschrift, waarvan ik ben
de bestendige Lezer.

Iets over de kweeking van buitenlandsche boomgewassen.


Hier kweekt men vrucht 
Uit vreemde lucht, 
En helpt Natuur 
Door kunst en vuur. 

Dit herinner ik mij, als het begin van een opschrift voor eene Kweekerij, langen tijd geleden, gelezen te hebben op den Leiderdorpschen weg; het was, naar mijvoorstaat, gemaakt door den edelen jan de kruyff, den Vader. Het is zoo, dat wij, door middel van stookkassen, alhier vele dingen kunnen aankweeken, die aan ons land niet eigen zijn. Men heeft eens aan Prins willem den V in den Akademietuin te Franeker een kop koffij met suiker aangeboden, beide aldaar aangekweekt en verder bereid. Ik was, weinige dagen later, aldaar. Dit was, kan men zeggen, eene zeer zorgvuldige aankweeking, die men, als een rariteit, wel kan bewonderen, maar die voor algemeen gebruik te kostbaar, en dus niet geschikt zou zijn. Dit geloof ik ook; niettemin bewijst het, wat kunst en vlijt vermogen: maar, van waar komt het, dat men hier te lande vreemde vruchten, ook buiten de stookkassen, heeft kunnen aankweeken? Men heeft perziken, abrikozen, druiven, somtijds meloenen, die geen inboorlingen van Nederland zijn, en echter wel tieren; wel is waar, het eene jaar beter dan het andere: al dacht men ook maar aan aardappelen, tabak, rabarber, saffraan, die al mede

{==71==} {>>pagina-aanduiding<<}
geen inlanders zijn, en echter goed voortkomen en groot nut doen.
Het nadenken over het bovengemelde heeft mij vervolgens op andere gedachten gebragt, en doen gelooven, dat men met vlijt en zorg bijna alles uit het eene klimaat in het andere kan overbrengen, even goed als de druiven uit Champagne naar de Kaap, om er Constantia-wijn uit te trekken, en de Amerikaansche aardappelen naar Holland, Engeland, Frankrijk, enz.; altoos, echter, onder die bepaling, dat men voorzigtig te werk ga; waarbij ik ook nog geloof, dat sommige van de aldus overgeplante vruchten wel zelden of nooit die geheele volkomenheid van smaak en geur zullen erlangen, die zij oorspronkelijk in haar vaderland hadden; maar dat zij toch altoos aangenaam en smakelijk zullen zijn, even goed als ananassen, meloenen, enz. in onze stookkassen niet alleen, maar ook de laatste somtijds op den kouden grond gekweekt, als het saizoen gunstig was.
Het ontbreekt mij aan tijd, en ook aan zoo veel gronds, als noodig zou zijn, om proeven van dien aard te nemen; ook is daartoe geld noodig; maar, als ik nu alle die ingrediënten had, zou ik gelooven, dat men nog vele andere goede en aangename vruchten op onzen grond zou kunnen overbrengen, even goed als andere soortgelijke: men brengt zelfs vreemde dieren over, en zij blijven welvarende, ofschoon men met dezelve niet zoo vrij kan leven, als met plantgewassen of boomen. Die proef zou wat gevaarlijk zijn, maar zeer zeker maar al te wél gelukken. Wat planten aangaat, noem ik er in dit geschrift geene, dan zulke, die ik zelf hier te lande heb gezien, geproefd, of wel gekweekt.
De vruchten dan, die ik zou wenschen over te brengen, zouden vooreerst en voornamelijk zijn china's-appelen, citroenen, granaat-appelen, palm-, dadel- en brood-vruchten. Dit schijnt mij niet onuitvoerbaar; maar, als men tot deze proeven alleen zich bepalen wil, is daartoe veel gelds noodig, en een langer leeftijd, dan ik mijzelven kan toedenken - ten minste, naar mijn inzien, wel tien jaren:

{==72==} {>>pagina-aanduiding<<}
doch, wie buitendien eene Oranjerij heeft, kan het gemakkelijk en onkostbaar doen. Ik wil mijne gedachten gaarne mededeelen aan iemand, die misschien jonger, en beter in de gelegenheid is, dan ik.
Eene algemeene en bewezene aanmerking is, dat de overbrenging van vruchten op vreemden grond niet plotseling en op eenmaal kan geschieden, of men loopt gevaar, om door overhaasting al de vrucht van zijne poging te verliezen. Dus festina lente, of haast u langzaam. - Wilt gij nu weten, hoe ik de zaak behandelen zou, als ik mij in de gelegenheid bevond, om dezelve naar behooren uit te voeren? ik zal 't u zeggen.
Vooraf moet men de algemeen erkende en bewezene waarheid ook hierbij vooral in 't oog houden, dat, als men gaat enten op wild, hard en sappeloos hout, als esdoorn, hazelaar enz., zoo als de verkeerde zuinigheid van vele boomkweekers thans heeft uitgevonden, men alsdan zeer zeker den smaak, den geur, de sappigheid, ook der beste vruchten, trapswijze zoodanig vermindert en verbastert, dat zij onkenbaar worden: of men ze al perziken, suiker-peren, pippelingen, Reine-Claude enz. noemen wil, zij zijn niet, wat hare voorouders waren, maar slechts ontaarde loten van eenen edelen verloren stam. Dus, tot deze enting moet ook niets gebruikt worden, dan de beste soort der beste vruchtboomen, als perziken, kersen, beste pruimen enz., met één woord, het sijnste, edelste en saprijkste.
Eene Oranjerij hebbende, ent men nu op tien of twaalf zulke boompjes, twee aan twee, bovengenoemde uitlandsche vruchten, granaten, citroenen, oranjes, enz. wijl een enkele zou kunnen mislukken. Dit eerste geslacht in de gewone Oranjerij tot kracht gekomen zijnde, mogelijk na 2 à 3 jaren, neemt men daarvan wederom enten, en plaatst die, als voren, op tien of twaalf soortgelijke sijne boompjes; doch in eene kas van mindere warmte. Na 2 à 3 jaren neemt men van dit gewas, reeds aan mindere hette gewoon, al wederom loten, ent die op soortgelijke

{==73==} {>>pagina-aanduiding<<}
boompjes, en kweekt ze op, nogmaals in koudere temperatuur. En zoo voortgaande van geslacht tot geslacht, en van meerdere temperatuur tot mindere, komt men eindelijk zoo ver, dat men het, na 10 of 12 jaren, wagen durft, de alsdan laatste afstammelingen, die trapswijze aan kouder clima zijn gewend geworden, in de open lucht te plaatsen; slechts met die voorzorg, dat men altoos op goede, fijne vruchtboomen ente, en in plaatsing en overige behandeling even zoo te werk ga, als men thans gewoon is met perziken te doen.
Ik beken, dit is een ding, waarvan het perspectief ver verwijderd is, - het vereischt dus geduld; maar ik ben altoos van begrip geweest, dat, als iets niet begonnen wordt, het ook niet zal geëindigd worden, en men dus over het pro en contra nooit zal kunnen oordeelen. Daarbij, ondersteld, dat men eenmaal eene Oranjerij heeft, zoo loopen er geene extra-kosten op; ook geene bijzondere oppassing: de moeite, van om de 2 à 3 jaren een tiental boompjes in te enten, is inderdaad niet groot: mislukt het, er is niets verloren; en kwam er iets van, dan zou het mij ten minste, als Cultivateur, een meer dan gewoon genoegen geven, te zijn geslaagd, al ware het ook maar ten halve. En wie weet, hoe gewigtig eenmaal de gevolgen konden zijn van eene zoo geringe proeve! - Dan, wat hiervan zij, zelf geene gelegenheid hebbende tot de uitvoering, deel ik mijne gedachten welmeenend mede, en vergenoeg mij met de hope, dat dezelve tot iets nuttig mogen zijn.




Fragmenten, Rusland betreffende.

Het onderaardsch gewelf.

Het geldt hier niet de geheimvolle en ingebeelde onderaardsche gewelven van Camille, van Udolpho en van Miss radcliff, maar een wezenlijk onderaardsch gewelf,

{==74==} {>>pagina-aanduiding<<}
gedolven onder een' met smaak vervaardigden zuilengang van de Ionische orde, en gelegen te Petersburg zelve, op de hooimarkt.
Verbeeld u twee of drie groote gewelfde kelders, ondersteund door muren, pilaren en bindten, geheel zwart door rook en roet, wier dikke dampen bovendien verdubbeld worden door den stikkenden stoom van eene sombere lamp, en door de gloeijende uitvloeisels eener groote kagchel, welker mond, den krater van den Vesuvius gelijk, opgepakte dampen uitbraakt. Men zou zeggen dat het eene ruimte zonder grenzen was, zoo diep is de duisternis. Bossen stroo, van afstand tot afstand geplaatst, en langs de gastvrije muren gespreid, verwachten wie zich hier zou willen ontlasten van zijne werkzaamheden en zich aan den slaap overgeven. Het luik dezer donkere plaats opent zich gedienstig, en biedt eene schuilplaats aan elken vermoeiden voorbijganger. Dit onderaardsche verblijf is de algemeene slaapkamer der Lazzaronis van Petersburg; dat is te zeggen, der handwerkslieden, der te markt gekomen boeren, en andere personen van de arbeidende klasse, die zich van overal herwaarts begeven, het zij uit gebrek aan een nachtverblijf, het zij om de moeite uit te winnen van naar hunne hutten te keeren, die dikwijls vijf of zes wersten van daar gelegen zijn, en alzoo tijd en krachten te sparen, zoo ze des anderen morgens hunne werkzaamheden in de nabuurschap hebben te hervatten. Vóór zich, door het luik, in deze andere wereld neer te storten, heeft men dikwijls, in de kroeg daarnaast, eenige teugen uit de Lethe gedronken, die, met de bovenwereld, de wetten van het evenwigt en de zwaartekracht hebben doen vergeten, en dan stort men zich, in den letterlijken zin, in het gebied der schimmen.
De verwelkoming beantwoordt aan de wijze, op welke men aangeland is; geene complimenten. De portier, een nieuwe charon, ontvangt de koperen munt uit de handen der slaapgasten, en op het oogenblik dat de kopeks in zijne bus geworpen zijn, bevinden zich de aangekomenen

{==75==} {>>pagina-aanduiding<<}
in den schoot des zwarten gebieds. Door de dampen der dronkenschap en der duisterni heen, is het dikwijls moeijelijk genoeg, eene gemakkel ke plaats te zoeken; de ligging is somtijds al vrij hard, anneer het toeval de vrienden van morpheus stuurt naar de inst gedekte punten der groote legerstede, Te allen tijde is de Rus, te vrede met zich neer te leggen, waar de behoefte van den slaap hem overvalt, weinig kiesch op zijne rustplaats; maar het is hier vooral, dat hij niet wijkt van de plek, waar hij zich eenmaal heeft neergelegen. Wel te verstaan overigens, dat, zoo des avonds de rekening der penningen eenige zwarigheid ontmoette, de schrandere portier, in plaats van bij de binnenkomst te laten betalen, slechts bij het vertrek met zijne nota voor den dag komt.
Ter zijde van den portier bevindt zich een Russische restaurateur; want, zoo er lieden zijn, die des nachts geen oog kunnen sluiten, wanneer ze de maag gevuld hebben, er zijn er anderen, die niet kunnen inslapen, zoo zij dit werktuig niets gegeven hebben, om zijne krachten in beweging te houden. Men heeft derhalve bij der hand kleine soupétjes, volkomenlijk toebereid, kliekjes, overblijfsels van vleesch of visch, pasteijen in olie, gebakken, en andere soortgelijke geregten. Men heeft tot in de geringste begeerte van den gast voorzien: niet alleen zijn de porties geheel toebereid, maar de brokken zijn zelfs gesneden en vaneen gescheiden. Men heeft dus geen mes van noode, en het eerste het beste puntige stokje dient voor vork. De afwezigheid dezer werktuigen heeft overigens het voordeel, van de gevolgen te voorkomen van eenig verschil van gevoelens, welk het vreedzaam rijk van den Slaap zou kunnen storen; want thans zouden zich alle bewijzen voor en tegen bepalen tot de handeling der vuisten. Om dezelfde reden worden de bijlen en alle snijdende werktuigen, bij het binnentreden, aan den portier ter hand gesteld. Ik moet opmerken, dat er, bij de terugname dezer toevertrouwde voorwerpen, nooit twist of dwaling ontstaat, schoon ze noch genommerd, noch met let-
{==76==} {>>pagina-aanduiding<<}
ters geteekend zijn. Een ieder vindt weer, wat hem toebehoort, schoon zelfs de blik en het gevoel van den portier mogten te kort schieten.
Tegen vijf ure in den morgen ziet men de zwarte kolk zich openen: eene kolom van dikke dampen, uit alle rlei soort van uitwasemingen bestaande, rijst statig op uit dezelve; en guyton-morveau zelf, met zijne vermogende toerusting, zou moeite hebben om de kunst der luchtzuiveringe hier te doen zegepralen. Duizend gestalten, de een al grotesker dan de ander, komen te voorschijn uit den boezem dezer schaduwen, die getrouwelijk aan het licht terug geven, wat de nachtelijke afgrond aan levendige wezens bevatte.
De restaurateur van den vorigen dag weet, als een handig man, van de gelegenheid gebruik te maken; een nieuwe proteus, biedt hij, in de houding van een limonadiër, den genen, die uit de andere wereld terugkomen, sbiten aan, die in een' ontzaggelijk grooten koperen ketel heet gehouden wordt en zijn' lekkeren geur in de verte verspreidt; de versche eijerkoek vergezelt den begunstigden drank, die, uit gebrek aan kroegen, welke nog gesloten zijn, talrijke liefhebbers vindt. De nieuwe bewoners der ondermaansche wereld begeven zich weer aan hunnen arbeid, en niemand heeft de nieuwsgierigheid gehad, naar den naam, de afkomst of het handwerk te vernemen des genen, die aan zijne zijde ronkte. Het is buitendien eene volksgewoonte bij den Rus, geen woord te laten hooren, wanneer hij zich des avonds, of des namiddags, te slapen legt. Hij breekt het stilzwijgen niet dan op het oogenblik dat hij opstaat. De Rus bepaalt zich altijd geheel tot hetgeen hij zijn moet.
Deze soort van hol is, mijns oordeels, een der treffelijke inrigtingen van de hoofdstad: er kon niets beter bedachts, en meer geschikt naar het plaatselijke, de behoeften en zeden van het arbeidend gedeelte des Rusischen volks, bestaan. - ‘Maar bedden, dekens?’ - De Russische boer kent derzelver gebruik niet; hij draagt zijn leger

{==77==} {>>pagina-aanduiding<<}
bij zich: des winters is het zijn pels, des zomers zijn kiel van linnen of pij, die hem voor bed dienen. Alzoo legt hij zich neder, en t'huis, en in de huizen, waar hij zich in dienst bevindt. Onder de goede hoedanigheden van den Russischen bediende is dit er eene, die men niet over het hoofd moet zien. Hij is nooit verlegen om te slapen; elke plaats is hem wel; hij behoeft slechts de ruimte, voor de lengte van een mensch berekend. Zoo de koetsiers op hunne bokken, en de jockeys op hunne paarden slapen, de knechts slapen op de eerste de beste bank, onder eene tafel, op den grond.
Het is wel der moeite waardig, voor eenen vreemdeling, eene hellevaart te doen naar dit rijk der schaduwen, of, zoo gij wilt, deze nationale slaapkamer te bezigtigen. Zoo dikwijls het mij gebeurt, langs de hooimarkt te gaan, mij herinnerende dat ik in eene stad ben, waar de uitersten elkander raken, en wenschende voor den middelstand de gemakken des levens, welke de rijken en het gemeen genieten, zeg ik: welk een ontzaggelijke afstand van dezen zuilengang tot deze valdeur des onderaardschen gewelfs!

Te zien en gezien te worden.

Neem het roersel weg, waarvan hier gesproken wordt, wat een komen en gaan in de wereld uitgewonnen! Ik zelf, ik beken het, zou mede verscheiden treden minder van mijn leven gedaan hebben.
Deze soort van vermaak heb ik nergens meer in trein gevonden, dan in deze stad; en, wat mij betreft, ben ik verre van mij er over te beklagen: ik houd er zeer veel van, mij in het midden van mijns gelijken te bevinden. Zeker wijze der oudheid verlangde, dat zijn huis geheel met vensters zou zijn, opdat het algemeen getuige van alle zijne handelingen mogt wezen. Welnu! ik vind hier al een mooi begin van die algeheele venstering. Nergens heb ik, als hier, groote ruiten gevonden, die, van vijf, somtijds van zes en welligt meer voeten, een geheel raam

{==78==} {>>pagina-aanduiding<<}
met één stuk glas vullen, in groote huizen, zoo wel' als in eenvoudige huisjes van ééne verdieping. Iedereen wil van deze reusachtige glazen hebben: staatsministers, kooplieden, modewinkels, naaisters, horlogemakers, schoenmakers zelfs, allen willen zien, gezien zijn of doen zien door een volkomen spiegel. - Het ver-gezigt van de Newsky alleen, van de wallen tot aan het paleis van Anitschkoff, bevat acht-en-negentig van deze glasramen, van welke zich slechts twee in hotéls van Grooten bevinden; al de overigen behooren tot mode-magazijns, winkels of bijzondere huizen. De wezenlijke spiegelglazen al te duur zijnde voor de min rijke volksklasse, heeft de kunstvlijt der fabrikanten daarin voorzien, door ruiten van gewoon glas te leveren, groot genoeg om een geheel raam te vullen, schoon tot een veel gematigder prijs.
Deze tak van weelde is sedert eenige jaren verbazend toegenomen. Het is omtrent vijf-en-twintig jaar, dat de Keizerin catharina II. spiegelglazen liet zetten in sommige ramen van haar nieuw pavelijoen te Tsarskoe-Selo: echter besloegen zij slechts de helft van een raam. Men sprak, in der tijd, veel van deze nieuwe soort van regt Keizerlijke luxe, en vertoonde deze ruiten den reizigers als eene merkwaardigheid. Op dit oogenblik gaat een koopman in lakens (de Heer ilyinn) op de Fontanka een huis bouwen, waarin de elf ramen van de voornaamste verdieping, door hemzelven bewoond, voorzien worden met even zulke vensterglazen als die van Tsarkoe-Selo. Men vindt dit gezigt zeer fraai, zonder er over verbaasd te staan; en ik heb zelfs de aanmerking hooren maken, dat spiegelglazen van een enkel stuk veel beter zouden voldaan hebben. Het huis van een eenvoudig burger, in de Morskoi, heeft alle zijne ramen met geheele spiegelglazen, welker ieder ten minste tweehonderd roebels kan kosten. En neem in aanmerking, dat, de winter in Rusland dubbele ramen vorderende, de hoeveelheid der spiegelglazen, en bij gevolg ook de onkosten, moet verdubbeld worden.

{==79==} {>>pagina-aanduiding<<}

Gedurende den dag maken deze groote ruiten, door welke men het vertrek in zijn geheel niet te wel onderscheidt, het aanzien der huizen een weinig somber. Het oog, aan het houten latwerk in de gewone ramen gewend, vindt geen smaak in dit groote ledig. Maar des avonds, bij het licht der talrijke lampions à reverbere, van welke vooral de winkels tot verkwisting toe voorzien zijn, leveren deze ramen met enkele glasruiten een verrukkelijk schouwspel. Het binnenste der magazijnen is gerangschikt en gestoffeerd met eene weelde en eene kieschheid, van welke men zich geen denkbeeld kan vormen. Kasten van Acajou-hout, draperien van zijde in de schitterendste kleuren, bronswerk, vazen van bloemen voorzien, alles loopt zamen om er toover-schouwplaatsen van te maken. En dan dat fraaije parterre van natuurlijke bloemen, die rij van aankomende, jonge schoonheden, rondom eene tafel geschaard, en die, al schikkende aan eene pélerine, een hoed, of eenig ander stuk, geen enkele der schattingen van bewondering laten ontglippen, welke haar de wandelaar betaalt, daar hij als onwillens stilstaat bij dit verrukkelijk schouwspel. In het hart van den winter is dit tooneel nog belangrijker. Het glas voor het verblindend licht der lampions verdwijnende, meent men open ramen te zien; en men staat geheel verbaasd, de jonge werksters, met naakte armen, den boezem met een doorzigtig mouzelin bedekt, te zien lagchen, zingen, zich aan de vreugde overgeven, bij eene koude van vijfen-twintig graden (Reaum.), voor een open raam, voorzien van oranjeboomen en hortensias in bloei: regt treffende tegenwerking met de beijsde baarden der Isvochiks, die, om hunne verkleumde leden te verwarmen, zich in de handen kloppen, en te voet draven naast hunne sleden!
‘Ik geef dat zien en gezien worden toe, zoo gij slechts van vrouwen wilt spreken. Maar de mannen?’ ... Wel! ter goeder trouw, Mijne Heeren; hebt gij u deze kleine zwakheid ook niet te verwijten, als eene erfenis onzer goede moeder, Adams gade? Zonder te spreken van

{==80==} {>>pagina-aanduiding<<}
het vermaak van te zien, zijt gij nooit, man als gij zijt, bezweken voor het vermaak van gezien te worden, en zelfs geheel en al ongehinderd? Of, onderstellende dat het was door het doorschijnende van een vensterglas, was het om dezelfde reden, als onze philosooph met zijn glazen huis?....

De tehuiskomst van Maurits.

(Vervolg en slot van bl. 33.)

In den avond bevindt zich maurits in een groot dorp; Nesselrode genaamd. Vermoeid van zijn verhaast en vruchteloos loopen, als zijnde het oogenblik om den meiboom te planten voorbij, besluit hij, dien dag niet verder te gaan, en den nacht te Nesselrode te vertoeven. Alles scheen aldaar tot het meiseest gereed te zijn; de straat was schoon; de fonteinen waren met takken versierd; er stonden hooge staken, aan wier toppen groote ruikers met wapperende linten waren vastgehecht; sierlijke meiboomen duidden de woonplaatsen der jonge-dochters aan; allen waren met bloemen versierd: doch zijn oog viel op een denneboom, waaraan geene andere dan witte bloemen waren, met een rouwlint vastgemaakt; de straat was ledig. Om aan de herberg te komen, die aan het andere einde van het dorp was, moest hij voorbij de kerk en het kerkhof gaan: beiden stonden open; de kerk scheen hem vol vrouwente wezen, en op het kerkhof waren mannen met het graven van een graf bezig. Deze vertooning gaf hem den sleutel van alles: ongetwijfeld was in dit dorp een belangrijk wezen overleden; dat verlies deed de algemeene vreugde opschorten, en de denneboom, met rouwlinten versierd, was voor het sterf huis geplant: hij gevoelde eene hartklopping, waarmede zich welhaast eene aandoening van vergenoegen paarde, dat hij niet te Sonnemberg was. ‘Ach God!’ dacht hij, ‘indien ik bij mijne tehuiskomst een graf had zien graven, hoe zoude ik geschrikt hebben! en indien deze treurige meiboom voor ernestine's huis gestaan had! ...’ Dermate trof hem deze gedachte, dat hij, met deze smartelijke gewaarwording niet in de herberg willende gaan, zich nederzette op eene aangename, met boomen beplante plek, naast de kerk gelegen; hij zocht zich gerust te stel-
{==81==} {>>pagina-aanduiding<<}
len met bij zichzelven te zeggen, dat hij niet te Sonnemberg was, dat hij niemand te Nesselrode
kende, alwaar hij nooit voorheen geweest was, en - dat ieder genoeg aan zijne eigen zorgen heeft. Zijn hart was gedurig beklemd; dit schreef hij toe aan het sterke kontrast tusschen de toebereidsels tot het lentefeest en die van eene begrafenis. Alles roudom hem vertoonde blijken van dat akelige kontrast. De plek was nog onlangs ten dans gereed gemaakt; zij was met sijn, plat getreden zand bedekt; banken van versche graszoden, tafels, eene hoogte voor het orkest, en eenige bloemkransen aan de boomen, alles wees aan, dat dit de plaats van het landelijk bal was: maar, in stede van de tambourin en de sluit, hoorde men klagende orgeltoonen, zich met treurige en godsdienstige gezangen parende; in stede van jonge en luchtige danseressen, met een vluggen voet het dansperk drukkende, kwamen groepen jonge meisjes, in rouwgewaad gekleed, allen in de hand houdende een krans van rozemarijn met wit leverkruid doorvlochten, in stillen en statelijken optogt uit den tempel, wachtende ongetwijfeld op de komst der lijkstaatsie. Het was volle maan; haar zacht licht kaatste van haar half gesluijerd gelaat terug door de bladeren van het geboomte, en teekende op hare wangen eene bleekheid, met dien toestand strookende. Zij spraken onder elkander van de overledenen, en maurits begreep uit hare gesprekken, dat deze een schoon en jong meisje was. ‘Arme zelie, zoo jong en zoo schoon!’ zeide eene van haar, plaats nemende op de bank, op welke maurits zat; ‘ach! waarop kan men bouwen?’ - ‘Ja, maar zoo kwijnende en zoo ongelukkig!’ zeide eene tweede; ‘zij verlangde niets anders, zegt men, dan te sterven.’ - ‘Zou zij niet-beter gedaan hebben,’ sprak eene derde, ‘dat zij hendrik, den broeder van maria, die haar zoo teeder lief had, bemind en getrouwd had? Dan ware zij tegenwoordig, in ons midden, gelukkig en vergenoegd geweest,
in stede van in het graf te zinken. En die arme hendrik, hoe ongelukkig is hij thans! In lang zal hij voor ons geene liedjes maken.’ - ‘Hebt gij de laatste romance op de arme zelie gezien?’ zeide eene van haar: ‘ach, hoe aandoenlijk is zij! Zijne zuster heeft mij die geleend, ik heb haar straks van buiten geleerd, want zij gaat op de wijze van plaisir d'amour.’ - ‘Wij heb-
{==82==} {>>pagina-aanduiding<<}
ben die niet gezien,’ zeiden allen: ‘Zing haar eene voor ons, rose, wijl gij ze kent.’ - ‘Ach! ik weet niet, of ik op dit oogenblik wel zou durven zingen,’ zeide rose, naar den kant van de kerk ziende; ‘indien men eens aankwam; het zou maria misschien bedroeven, als zij hoorde zingen.’ - ‘En waar is maria? zij was bij ons in de kerk.’ - ‘Zij heeft hare arme vriendin in de kist helpen leggen; zij zal welhaast komen. Zie, daar is zij! Hoe bedrukt! Zij zal niet willen lijden, dat wij zingen.’ - ‘Wij zullen het haar vragen,’ zeiden ze: ‘het is eene hulde aan zelie.’
Maria kwam; zij was zwaarder in den rouw dan de overigen, geheel in het zwart gekleed, en in de hand houdende den ruiker van witte bloemen, met een floers verbonden, dien maurits aan den denneboom gezien had. Allen omsingelden haar terstond: men maakte plaats voor haar op de bank. - ‘Maria, zing eens voor ons, eer de lijkstaatsie komt, de romance, welke uwbroeder op de arme zelie heeft gemaakt,’ zeiden allen te gelijk tot haar. ‘Ik kan niet zingen,’ zeide maria, hare hand op haar hart leggende; ‘inderdaad, ik kan niet; maar ik geloof, dat gij de romance kent, rose. Zing die zachtjes.’ Thans ontstond er eene diepe stilte om naar rose te luisteren, welke met eene zachte stem, doch langzaam en vol uitdrukking, de volgende coupletten zong, van welke maurits geen woord miste.

	De arme zelie.

Romance.
De lente wordt gevierd in beemd en dalen; 
De schoone meimaand treedt bevallig in; 
De herder gaat in 't vrolijk buurtje dwalen, 
Plukt bloempjes voor zijn schoone, bij 't herhalen 
Van 't zoete lied der min. (Bis.) 
 
De lieve maagd, met kransjes toegetreden, 
Vlecht ze in 't prieel, en tooit het naar haar zin; 
Dan keert ze, al huppelend, met vlugge schreden, 
Naar 't jeugdig groen, en zingt er, wel te vreden, 
Den rondezang der min. 

{==83==} {>>pagina-aanduiding<<}

Maar ach! zelie ontvlugt, vol weemoed, de oogen; 
Zij schuwt het licht, dwaalt droevig 't lommer in; 
Nabij een bron door droefheid neêrgebogen, 
De hand voor 't aanzigt, schreit ze, in 't hart bewogen, 
De tranen van de min. 
 
De ondankbre, dien zij minde, is haar ontvloden, 
Verliet het dorp, en keerde er nimmer in; 
Hij heeft, verrukt, haar hand en hart geboden, 
En trouwloos, wuft, meineedig, na 't vergoden, 
Verried hij snood de min. 
 
De lente vlugt; zelie, moê van 't zwerven, 
Ziet aan de lente nooit een nieuw begin; 
't Verscheurend leed doet haar het leven derven; 
Zij, als een bloem, die kwijnend moet versterven, 
Zwicht voor d'orkaan der min. 
 
Ach! keert de meimaand, keert de feesttijd weder, 
Geen vreugd neem' weêr dees droeve streken in; 
Men zet' zich spraakloos bij haar grafsteen neder, 
Strooi' schreijend bloempjes, en bejammer' teeder 
Het offer van de min! 

De zang eindigde, maar de stilte bleef voortduren; de meisjes schreiden; maurits zelf kon zijne tranen niet bedwingen; hij dacht, hoe weinig het verscheelde, of hij zou ook misschien zijner ernestine den dood gedaan hebben.
‘Hoe akelig moet het zijn, zóó van liefde te sterven!’ zeide eindelijk de lieve rose: ‘Maar, waarom ook niet zijne onbestendigheid nagevolgd? Waarom beminde zij uwen broeder hendrik niet, die zoo mooi, zoo aardig is, en zulke fraaije liedjes maakt? Ik zou hem wel lieshebben, als hij zin in mij had. Ach! hoe veel beter zou zelie gedaan hebben! Niet waar, maria?’ - ‘Telkens zeide zij tot mij,’ hernam deze, ‘dat men slechts éénmaal kan beminnen, en dat zij geen hart meer had weg te geven.’ - ‘Maar,’ zeide eene andere, ‘heeft zij ten minste zich niet wat al te schielijk aan de wanhoop overgegeven? Was zij wel zeker, dat haar vriend ongetrouw was?’ - ‘Ach! maar al te

{==84==} {>>pagina-aanduiding<<}
zeker. Sedert lang twijfelde zij er reeds aan; zij zag het uit zijne brieven. Wanneer men bemint zoo als zelie beminde, raadt het hart alles; doch zij zeide bij zichzelve: hij zal wederkomen, ik zal hem wedervinden, en ik zal het vermaak hebben hem te vergeven. Sedert drie maanden is deze hoop verdwenen; haar werd berigt, dat hij getrouwd was, en dat hij zijne vrouw aanbad. Denk eens, hoe hard dit zijn moet! Sedert heeft zij altijd gekwijnd: zij zou wel in het leven hebben willen blijven, want zij had hare ouders lief; doch de droefheid heeft de overhand gehad. In de maand Mei, zeide zij tot mij, heeft hij mij verlaten; in meimaand zal ik het leven derven! Meimaand is gekomen, en zelie is niet meer.’
‘Vertel ons hare geheele geschiedenis, maria,’ zeide het meisje; ‘gij weet die beter dan wij, gij, die hare vriendin waart.’
Maria bewilligde er in; men schikte zich rondom haar; maurits kwam insgelijks nader, en was geheel gehoor. ‘Hare geschiedenis is zeer kort,’ zeide maria. ‘Van hare kindschheid af had zij’.... Op dit oogenblik liet zich de doodklok hooren. ‘Op een anderen dag zal ik u de geschiedenis van de arme zelie verhalen,’ zeide maria, opstaande; ‘laten wij voor het tegenwoordige haar naar hare laatste woning verzellen, en onze bloemkransen op haar graf leggen.’
Treurig en twee aan twee begonnen zij den optogt; maurits volgde haar: hij wilde insgelijks de laatste eere bewijzen aan het ofser van de min. De kist naderde, voorafgegaan van eenige fakkels, die door het maanlicht overschenen werden; zes jongelingen droegen het lijk: ligt viel het, onder dezelven den braven hendrik, maria's broeder, aan zijne droefheid te onderscheiden; maar, tot maurits groote verwondering, deze alleen schreide, deze alleen had eene diep bedroefde houding. De meer bejaarde mannen, die het lijk volgden, hij-zelf, die den voorgang had, en die, ongetwijfeld, de vader of de naaste bloedverwant der overledene was, vertoonde, even als alle de anderen, slechts eene welvoegelijke en sombere houding, doch zonder eenig blijk van diepen rouw. De kist werd in het graf gezet. De leeraar deed eene korte, vrij koude redevoering, over de broosheid van het leven; vervolgens traden de meisjes toe, en elk wierp haar kransje van rozemarijn op de kist, en maria haren ruiker van witte bloemen, aan welken een geschre-
{==85==} {>>pagina-aanduiding<<}
ven papier was gebonden, hetwelk de leeraar hardop voorlas: het waren rijmpjes, de kunstelooze uitvloeden van het eenvoudige en gevoelige hart van een landmeisje, doch die de omstanders meer troffen dan de geheele redevoering, welke zij gehoord hadden.

Spoedig is de jeugd vervlogen; 
Als een bloem, die vlugtig prijkt, 
Streelt zij voor een poosje onze oogen, 
Kwijnt, vermindert ... en bezwijkt. 
 
Ach! dit leven, ras genoten, 
Baart slechts kommer, angst en druk; 
En, wanneer 't is weggevloten, 
Vinden we eerst het waar geluk. 
 
Van de onsterflijkheid omgeven, 
Vindt de ziel haar grootheid weêr, 
En de kroon van 't eenwig leven 
Derft haar luister nimmermeer. 

Nu werd de kist mer aarde bedekt. Met dof geluid plofte de vallende kluit op de kist, en scheen insgelijks op het hart van maurits te zinken. Deze jonge bloem, onder de zeissen des rampspoeds en der trouweloosheid bezweken, en die alleen scheen betreurd te worden van eene vriendin en van den minnaar, dien zij verworpen had, vervulde zijn geheele hart met droefheid. De menigte ging uit elkander. Hendrik en maria alleen bleven, en stonden gearmd bij het graf. Maurits voelde zich gedrongen, aldaar ten minste een traan te storten; hij trad nader. Maria zag hem aan met een treurigen glimlach. ‘Kendet gij haar?’ vroeg zij: ‘met deelneming heb ik u de lijkstaatsie zien volgen; thans zie ik uwe tranen vloeijen: zijt gij haar bloedverwant, haar vriend, of slechts haar landgenoot?’ Met bevreemding hoorde maurits haar aan. ‘Ik versta u niet,’ zeide hij; ‘ik ben een reiziger; het geval alleen heeft mij, in dit treurig oogenblik, herwaarts geleid; en zij, die in dit graf rust, was uwe vriendin?’
‘ô Ja! zonder twijfel,’ antwoordde het meisje, ‘mijne zeer lieve vriendin; doch slechts sedert twee maanden dat zij bij mijnen vader gewoond heeft, die een Geneesheer is. Mij-
{==86==} {>>pagina-aanduiding<<}
ne arme zelie was van eene vergelegene plaats en zeer krank. Hare ouders, haar ziende verkwijnen, hadden haar bij mijnen vader gebragt, om haar te genezen. Zij was zoo goed, zoo geduldig, zoo dankbaar voor onze oppassing, dat wij haar teeder beminden. Maar, helaas! geene baat hebben onze oppassingen gedaan; hare kwaal zat in het hart, en daarvan wordt men niet genezen.... Ach! de arme zelie, wat heeft zij niet geleden! en hoe betreur ik haar! Ik zeg u dank voor uwe tranen, u, die haar niet kende.’
‘Wij zijn de eenigen, die haar beschreijen,’ zeide maurits; ‘hare bloedverwanten schenen mij zeer bedaard te zijn.’ - ‘Hare bloedverwanten?’ hernam maria; ‘zij heeft er geene hier, zoo als ik u reeds gezegd heb: zij was eene vreemdelinge. Haar vader, insgelijks van hartzeer wegkwijnende, heeft niet hier kunnen komen om haar te begraven; het is mijn vader, die zijne plaats bekleed heeft. Hij betreurt zelie; maar zij was zijne dochter niet, hoewel ik haar als eene zuster beminde.’
‘Zelie? zij heette zelie, zeidet gij? En haar familie-naam? dien wilde ik ook wel weten: dikmaals, zeer dikmaals zal ik denken om het arme offer van de min!’
‘Ach!’ zeide maria,’ gij hebt de romance van de arme ‘zelie gehoord; wij allen noemden haar zoo; het is een mooije verzierde naam, dien mijn broeder haar in zijne zangen gaf, en dien zij had aangenomen; zij hield er meer van dan van haren eigen naam, dien zij niet meer mogt hooren. Maria, zeide zij, toen wij eerst kennis maakten, noem mij niet, bid ik u, zoo als hij mij noemde, die mij vermoord heeft; noem mij niet lieve ernestine!’
‘Ernestine!’ ... zeide maurits met afgebroken stem, en verbleekende als een doode. - ‘Ja, ernestine selert, van Sonnemberg.’.... Dit woord had zij nog niet uitgesproken, of zij ziet den iongen vreemdeling wezenloos op het graf nederstorten, met eene flaauwe stem den naam ernestine herhalende. Maria roept haren broeder tot hulp, die zich een weinig verwijderd had; te gader heffen zij den ongelukkigen jongeling op, die zijne stervende oogen voor een oogenblik opent, en nog den naam van ernestine stamelt. ‘Hemel! het is maurits!’ roept maria. Hij doet eene poging; hij zegt nog: ‘Ja! maurits, de moordenaar van er-
{==87==} {>>pagina-aanduiding<<}
nestine’ .... en valt onmagtig en als dood ter aarde. Hendrik voert hem naar zijnen vader. Alle middelen worden vruchteloos aan hem beproefd. Nogtans bekomt hij voor een oogenblik, om van maria te verstaan, dat een jong reiziger, frederik genaamd, te Sonnemberg de stellige tijding had gebragt, dat maurits te Lyon met de dochter van zijnen meester getrouwd was; deze jongeling had het uit den eigen mond van den vader der jonge vrouw; met zijne eigen oogen, vertelde hij, had hij maurits en zijne vrouw in de verrukking des geluks gezien. Het was niet mogelijk, er aan te twijfelen: hare verontwaardigde ouders wilden niet meer van hem hooren spreken; en dit berigt was de doodsteek voor de gevoelige ernestine. Hare ouders, vreezende dat het haar in de zinnen slaan zoude, hadden haar naar den Arts van Nesselrode gebragt, die zeer beroemd was door het genezen van ziekten der ziele. Dan de ziel van de arme
ernestine was doodelijk gewond, en noch de kunde des Geneesheers, noch de vriendschap zijner dochter, noch zijns zoons liefde konden haar redden. - Maurits belastte maria met zijne verontschuldiging bij zijne ouders en bij die van ernestine. Zacht ontsliep hij in den morgen. Dezelfde maan, welke ernestine's lijkstaatsie had verlicht, verlichtte ook de zijne; en zij rusten naast elkander.

Sir Izaak Newton's geduld.

Sir izaaknewton had een klein, zeer bij hem geliefd hondje, Diamant geheeten. Op eenen avond uit zijn studeervertrek geroepen zijnde, liet hij daar dit hondje achter. Na weinig minuten afwezens in de kamer wederkeerende, had hij het verdriet van te zien, dat Diamant de kaars om ver geloopen, en deze den brand gestoken had in eenige papieren, die jaren arbeids inhielden en meest verbrand waren. Het verlies hiervan was voor newton, toen reeds hoogbejaard, onherstelbaar. Dan, zoo zeer bezat hij zichzelven, dat hij het alleen bij de uitboezeming liet berusten: ‘ô Diamant! Diamant! gij weet niet, welk eene schade gij mij hebt toegebragt!’






{==88==} {>>pagina-aanduiding<<}

Hollandsche schouwburg.

December, 1812. - Januarij, 1813.

Vóór dat wij een' aanvang maken met de aanmerkingen, waartoe de uitvoering der, in de laatst afgeloopene maand, vertoonde stukken ons ruime stoffe oplevert, moeten wij ons van eene zeer aangename verpligting kwijten. Wij betuigen dan onzen dank aan de tegenwoordige Tooneel-directie voor het voortreffelijk répertoire, met welk zij ons in de jongst verloopene vier weken vergast heeft; waarlijk, men kan geene meerdere verscheidenheid verlangen: de toeloop, welken de Schouwburg dan ook gehad heeft, is een ondubbelzinnig bewijs, dat Amstel's Tooneelminnaren het goede weten te waarderen, al loopt er tusschen beiden dan wel eens iets van Sint Anna door. Enfin! geen goud zonder schuim.
Emilia Galotti is regt meesterlijk uitgevoerd. Wij hebben met innerlijk genoegen den geheelen loop van het stuk gadegeslagen, en eene regt aangename zamenwerking in hetzelve ontdekt. De tooneelen van Marinelli met de Gravin, die van Odoardo met Emilia, zijn geweest zoo als zij behoorden, en kenschetsen de in hun vak geoesende kunstenaren. Het driewerf herhaald: lach! van de Gravin is ontzettend gezegd. Het publiek heeft met ons den schok gevoeld, dien lessing beoogde, toen hij zijne Emilia Galotti daarstelde. Wij maken ons compliment aan de Heeren snoek, majofski, kamphuizen, evers, en aan Mejuffrouwen wattier-ziesenis, sardet en kamphuizen. Hun spel heeft ons dien avond zoo verrukt, dat wij der Directie de aanmerking omtrent het gebrabbel van eenen Kamerdienaar, die aan de Gravin eene portie nonsens heeft toegediend, vrierdschappelijk kwijtscheiden.
Rodogune heeft, hetgeen wij hier boven aan de Directie betuigd hebben, volkomen gestaafd. Met welk eene geestdrift is dit uitmuntend Treurspel ontvangen, en hoe kunstvol is het gespeeld! Nimmer vergeten wij het oogenblik, waarin Cleopatra

{==89==} {>>pagina-aanduiding<<}
de monologue heeft, die hare geheele ziel afinaalt; wij bedoelen:

‘Hoe averegts doorgrondt gij mijne veinzerij!’ enz. 

En vooral hebben wij eene levendige herinnering behouden van de waardigheid, waarmede:

‘Gij Parthen! die om uw Prinses hier zijt vergaard, 
Gij Syriërs! die eerst mijne onderdanen waart, 
Gij Vorsten! Helden!’ enz. 

gereciteerd is.
Wat de overige rollen aangaat, wij verklaren, dat allen te zamen hebben gewerkt, ten einde een schitterend geheel daar te stellen. Mejuffrouw grevelink heeft zich van de Rodogune verdienstelijk gekweten; Antiochus en Seleucus zijn voor treffelijk uitgevoerd; alleen wenschten wij, dat, wanneer de Heer evers zich door een zeer verschoonlijk jeugdig vuur laat wegslepen, hij nogtans den edelen tragischen stand niet vergat, en vooral zijn veelvuldig gesticuleren (in den wind schermen) daarliet. Hij heeft alles van de natuur voor zich, ô laat hij dit niet verwaarloozen! Wij vereeren zijne in dit saizoen gedane pogingen; zij beloven ons veel, zeer veel. Jammer zoude het zijn, wanneer de jonge, bekwame kunstenaar in zijnen loop bleef steken, of wanneer verkeerde raadgevingen hem hinderlijk wierden voor eene toekomst, die hem roem belooft!
Gijsbrecht van Aemstel heeft drie representatiën gehad, en, eere zij de Amsterdammers! met drie volle Schouwburgen. Badeloch is twee malen door Mejuff. wattier-ziesenis, en éénmaal door Mejuff. grevelink vervuld. Wattier heeft wonderen gedaan; en grevelink heeft gepoogd, haar op den voet te volgen. Is zulks haar niet in alles gelukt, wel nu! dit streven is daarom niet minder loffelijk. Beiden hebben den hoogschatteren van Vader vondel's kunstgewrocht behaagd; beiden hebben zij de verdiende hulde voor haren welbesteden ijver door dreunend handgeklap ontvangen.
Gijsbrecht is dit liefelijk lot zoo geheel niet te beurt gevallen. De Heer a. snoek heeft zich van denzelven twee malen

{==90==} {>>pagina-aanduiding<<}
meesterlijk gekweten; hij heeft ons den vervolgden held met mannen-ernst, den teederen echtgenoot, den bezorgden vader met zielsangst afgemaald; dan, helaas! het smert, het grieft ons zulks te moeten zeggen, dit is het geval bij den Heer jelgerhuis niet geweest; hij heeft zich door zijn spel al weder laten wegvoeren, is eindelijk in het vijfde bedrijf als een razende Roeland te werk gegaan, en heeft in hetzelve deerlijk den kreupelen waard geslagen. Het, wapen! wapen! dat, volgens den Dichter, tot den rei van Edelingen gezegd wordt, is door hem aan het publiek vrij bars geadresseerd. Waarom deze afwijking van den Dichter?.... Wij kennen maar ééne reden hiervoor, namelijk: dat de Heer jelgerhuis, wanende Gijsbrecht zelf te zijn, en den aanstaanden storm van den Heere van Vooren duchtende, liever met het parterre dan met zijne Edelingen de kans heeft willen wagen. En niet onvernuftig! Vijfhonderd man doen meer af dan acht of tien. Inderdaad, de Heer jelgerhuis heeft groot gelijk!
De Heeren snoek, sardet en westerman hebben beurtelings den Bode vervuld, en aan het publiek veel genoegen gegeven.
De Heeren van hulst, rombach, evers, zijn met de rol van Arend van Aemstel bedeeld geweest. Naar ons gevoelen, heeft de Heer rombach dit jaar zich het best van deze rol gekweten.
De Heer zeegers, als Portier, heeft, gedurende de drie representatiën van Gijsbrecht, zich eenmaal verstout, het vers:

‘Dáár is de vader zelf, zoo bleek als afgevast.’ 

naar zijn goedvinden te veranderen, en op zijne wijze deerlijk te verminken, zeggende:

‘Dáár is de vader zelf, zoo bleek als daar en toe.’ 

Wat kan de Heer zeegers ons antwoorden, wanneer wij hem zeggen, dat het noch aan hem, noch aan iemand staat, verzen van vondel te veranderen; dat hij het publiek beleedigt, wanneer hij dusdanige zeer kwalijk geplaatste vrijheden zich veroorlooft, en dat het wel eens van de zijde diens

{==91==} {>>pagina-aanduiding<<}
zelsden publieks onstuimig op zijn dak zoude kunnen waaijen, bijaldien hij recidiveerde.
Waarom de Spie altijd, met den manhaften toon van een' gepensionneerden korporaal, het publiek tegenstapt, en dezen regel bits toeduwt:

‘Wat wordt er niet al tijd met kibbelen versleten!’ 

kunnen wij niet bevroeden. Deze niet zeer gemakkelijke rol wordt door den Heer p. snoeck, die haar in waarheid travesteert, volstrekt niet begrepen.
Eindelijk verklaren wij volmondig, dat de Rei der Amsterdamsche Maagden, hoe meesterlijk en treffend door Mejuffr. wattier-ziesenis gereciteerd, en desgelijks fraai door Mejuffr. grevelink voorgedragen, ons mede als eene zeer groote afwijking is voorgekomen, die veel tegenstrijdigs in zich bevat, wanneer Badeloch, als Badeloch, dezelve uitboezemt.
Decoratiën, Costumes, en zoogenaamd accessoire, zijn door de Directie goed in acht genomen en verbeteren zich in dit Treurspel ieder jaar.
Macbeth is mede deftig vertoond en met veel warmte gespeeld; ofschoon anders het stuk zelve, de rol van Fredegonde uitgezonderd, weinig gelegenheid geeft om vuur of warmte te verspreiden. Mejuffrouw wattier-ziesenis heeft ons weder ten duidelijkste vertoond, hoe verre de kunst het brengen, en hoe zij de natuur, ook waar deze eene helsche Furie baarde, op zijde streven kan. De tooneelen met Macbeth zijn onverbeterlijk door haar uitgevoerd; de monologue:

‘Ziedaar zijn' strik bereid!’ enz. 

is door de bekwame Vrouw op eene wijze gereciteerd, die ons geheel betooverd heeft. Jammer, dat wij bij deze gelegenheid de droevige aanmerking hebben moeten herhalen, dat ook de grootste Tooneelkunstenaren somtijds tegen onze zoo rijke en krachtvolle moedertaal grovelijk zondigen. (Wij zijn voornemens, bij eene volgende kritiek, onzen Lezeren eene naauwkeurige lijst mede te deelen van al de grove taalsonten, gedurende vier weken, door onderscheidene Tooneelkunstenaars van den Amsterdamschen Schouwburg onder het spelen begaan.) Het tooneel der slaapwandelaresse is boven onzen, boven allen

{==92==} {>>pagina-aanduiding<<}
lof verheven, wanneer het zóó uitgewerkt vertoond wordt als deze keer.
De Heer a. snoek heeft alles aan de rol van Macbeth besteed, wat ijver, kunst, genie, en zijn tragisch talent, hem hebben kunnen ingeven; dan, Macbeth is en blijft eene voor het tooneel verlorene rol.
De Heeren evers, westerman, rombach en van hulst hebben niet onverdienstelijk gespeeld. (Berigt aan den Heer rombach: dat Duncan, wanneer hij zegt:

‘Wat zeg ik?... Zoo hij 't rijk eens kwalijk mogt regeren! 
Zoo hij mijn hoop bedroog!...’ 

hij zulks ter zijde moet zeggen, en niet tegen Sévar; dit levert anders eene grove tegenstrijdigheid op.) Wij hebben opgemerkt, dat er ditmaal tegen de Costumes ijsselijk misdaan is. Macbeth, Fredegonde en hun Zoon leverden de kleeding van drie onderscheidene tijdvakken op. De Heer westerman alleen was de Schot, en nog niet geheel en al.
De Cid is ditmaal even zoo voortreffelijk uitgevoerd als de vorige keer.
Rhadamistus en Zenobia is ten voordeele van den Heer a. snoek vertoond. De toeloop, welke dezer vertooning is te beurt gevallen, duidt den bekwamen man, op eene hoogst aangename wijze, de achting aan, die ieder beminnaar van het ware schoon hem zoo hartelijk toedraagt. Hij heeft den Rhadamistus, volgens de nieuwe, allezins loffelijke vertaling, geereëerd; en wij wenschen hem opregtelijk geluk met de toejuiching, welke hij met denzelven behaald heeft. Wij hebben geene reden om ons eenige aanmerking te veroorloven, of het moest deze zijn, dat het ons toegeschenen is, dat hij eenige passages te zacht, te flaauw heeft voorgedragen; iets, dat ons zelfs in talma soms gehinderd heeft.
Mejuffrouw grevelink maakt waarlijk sedert eenigen tijd reusachtige vorderingen. Zij heeft Zenobia met al het vuur eener jeugdige, ongelukkige, en tevens teedere vrouw afgeschilderd. Wij hebben haar van harte toegejuicht, en moedigen haar op nieuw aan, ons meer en meer blijken van wel beoefende kunst te geven.
De Heer jelgerhuis heeft met krijgshaftige waardigheid den Farasmanes voorgesteld, en, bijaldien hij zich in eenige

{==93==} {>>pagina-aanduiding<<}
passages niet overschreeuwd had, ware er luttel aanmerking op zijn spel geweest; nogtans heeft hij de voortreffelijk vertaalde regels:

‘Natuur, stiefmoederlijk in dit schrikbarend oord, 
Brengt hier slechts oorlogsvolk, geen goud, maar ijzer voort; 
Zijn ruig bewassen grond,’ enz. 

te kort gedaan, door bij het woord ijzer op zijn harnas te slaan, dat eene volstrekt valsche aanwijzing is, want deze beweging kondigt iets plaatselijks, iets persoonlijks aan, en gevolgelijk duidt de Heer jelgerhuis, door eene kwalijk geplaatste pantomime, zichzelven aan, als het schrikbarend oord, dat ruig bewassen is.
De Heer evers, als Arzames, en de Heer van hulst, als Hièro, hebben verdienstelijk uitgemunt; de laatste regels van Hièro, in het vijfde bedrijf:

‘Ik kende hem, ô Vorst! en diende uit trouw-betooning’ enz. 

zijn door den Heer van hulst met veel oordeel gezegd. - Het stuk is overigens met een volmaakt ensemble vertoond.
De Speler is deze laatste reize op verre na niet met dat ensemble gespeeld, hetwelk wij in dit stuk gewoon zijn. Verscheidene rollen waren niet gekend; en over het geheel hebben menigte gapingen eene koelheid veroorzaakt, welke wij niet verwachteden in een stuk, sedert jaren op het vaste répertoire van den Schouwburg geplaatst. Weder een bewijs, dat men er menigmaal luchtig over heen loopt.
De Ortenbergsche Familie is tweemaal met succes vertoond. Dit stuk heeft veel overeenkomst met caigniez Caroline et Storm, ou Frédéric digne du Trône. Hetzelve is niet onverdienstelijk gespeeld; even als De gewaande Graaf; een drama, dat belangrijker in de ontknooping had kunnen zijn, doch waarin de Heeren rombach en majofski bewijzen van geoefende kunst gegeven hebben.
De onechte Zoon hebben wij niet kunnen zien; wij moeten dus ons oordeel omtrent het tegenwoordig spelen van dit Tooneelspel tot eene volgende gelegenheid opschorten.
De belagchelijke Juffers, eene verminkte navolging van moliere's Précieuses Ridicules, is op eene manier gespeeld, die ons

{==94==} {>>pagina-aanduiding<<}
deed wanhopen, immer in het hooge Blijspel het ware vis comica meer te zullen ontmoeten.
Middernacht, of de Nieuwjaarswenschen, is met zulk een lief ensemble vertoond, dat er niets van te regt gekomen is; het schijnt, of men er zich op toelegt, deze soort van stukjes moedwillig te vermoorden.
Er is zoo weinig toe noodig, is weder met genoegen door het publiek ontvangen. Steeds hulde aan de waarheid doende, maken wij thans eene loffelijke vermelding van het spel des Heeren kamphuizen, die deze keer den minijverigen krijgsman regt aardig afgebeeld, en ons door zijne levendigheid zeer behaagd heeft. De Heer rombach is een ware Pratle.
Asschepoester is op een' zoo kouden avond gespeeld, dat men zelfs in het hoekje van den haard bevroor. Wij maken dus geene aanmerkingen, noch op het spelen, noch op het zingen dezer Opera, en willen niet eens weten, dat wij in dezelve regt koddige toonen van de Heeren rombach en struik gehoord hebben.
De zangzieke Kleermaker heeft ons hartelijk verlustigd. De Heer majofski is volmaakt in de rol van Barbeau. Zang en spel, alles is voortreffelijk. Alleen veroorloven wij ons de aanmerking, of het niet veel zoude afdoen, bijaldien het nemen van de maat, met alle de belagchelijke eigenschappen, door menigen snijder ons zoo trotsch vertoond, geschiedde. Mejuffrouw adams doet hare kleine rol goed uitkomen, en de Heer snoeck is niet onaardig als Benini. De Heer oberg heeft met de rol van Cavatini gedebuteerd, en is ons niet onbehagelijk toegeschenen. Wij hopen meer geoefende proeven van hem te zullen zien, en moedigen hem daartoe aan.
Camille is bij lange niet met die zorg vertoond als de vorige keer, en heeft dus noodwendig veel van het schoon moeten missen, dat de arbeidzame d'alayrac den liefhebberen der toonkunst in dit kunstgewrocht zoo overvloedig mededeelt. Wij zwaaijen Mejuffrouw kamphuizen, als Camille, den welverdienden lof toe; had men haar beter ondersteund, zij ware gewis nog schitterender geslaagd: het is jammer voor de kunst, en beleedigend voor het publiek, wanneer ware talenten der onachtzaamheid worden prijs gegeven; men benadeelt, ja bluscht daardoor de eerzucht uit des kunstenaars; men.... Dan, genoeg voor ditmaal! - De Heer majofski is weder als to

{==95==} {>>pagina-aanduiding<<}
voren de levendige, de jeugdige, de vrolijke Marcelin geweest; en Mejuffrouw adams blijft steeds de aardige Laurette. - De Heer struik heeft zijne partij fiksch gezongen, uitgenomen in de Duo: ô God der Min! - Waarom de Heer p. snoeck heeft kunnen goedvinden, den hoed den geheelen avond op zijn hoofd te houden, ofschoon zijn meester, den beleefden man voorstellende, met ongedekten hoofde naast hem stond en sprak, kunnen wij niet bevroeden. - De Heer neits heeft, zijne oude gewoonte opvolgende, dapper met de armen in de lucht geschermd en braaf wartaal uitgesproken. - Het eerste koor is goed gezongen.
Kloris en Roosje, dat in weêrwil des goeden smaaks op het répertoire blijft, is met veel, zeer veel zorg dit jaar vertoond geworden; het ware beter geweest, die zorg aan Camille te besteden, dan aan een vod, der laagste tretaux onwaardig.
Het roode Kapje is middelmatig gespeeld en gezongen. De Heer majofski verdient, met Mejuffrouw van ollefen, echter eene vereerende uitzondering; laatstgenoemde heeft haar air in het eerste bedrijf regt aangenaam voorgedragen.
Teniers!.... Ja, hoe het dan ook zij, wij moeten de waarheid zeggen: Teniers is deze keer levend begraven! Dit bevallig stukje is op eene zoo moorddadige wijze vaneen gescheurd geworden, dat er de lappen af zijn gevlogen. Indien men zich der moeite niet wilde getroosten, een stukje van eenen zoo woeligen aard goed in elkander te zetten, ware het immers beter, de vertooning van hetzelve achterwege te laten. Wij zullen onze aanmerkingen in den verfpot van Duvernis werpen, en denken: stoort zich de Directie niet aan de goed- of afkeuring des publieks, wel nu, dan zij den kladschilder de eer des Schouwburgs aanbevolen!
De Heer greive heeft ons op nieuw bewijs zijner beproefde kunde gegeven, en wij huldigen met vermaak in hem den vaderlandschen kunstenaar. Sazan en Guluma is een siksch en meesterlijk Ballet: intrigue, pantomime, muzijk, dans, alles is fraai en prachtig; de decoratiën en costumes zijn mede uitnemend srisch en goed verzorgd. Wij hebben den verdienstelijken man hartelijk toegejuicht, toen het publiek hem geroepen en hem zijne tevredenheid betuigd heeft. Dat men nu bij volgende representatiën goedgevonden heeft, den Heer greive, onder geleide van een figurant, het publiek, dat hem vroeg, aan te bieden, is iets, dat

{==96==} {>>pagina-aanduiding<<}
wij nog niet regt verduwen kunnen. Immers er bestaat aan ons Tooneel geen kunstenaar, die het zich schamen kan, of beneden zich mag achten, den kunst-broeder zijnen landgenooten toe te voeren.... Wat is dan de reden van deze ongeoorloofde onachtzaamheid geweest? - Weinige orde of kwalijk geplaatste hoogmoed.
De Heeren van well, bretel, greive; Mejuffrouwen polly de heus, matrat, brulé, hebben op eene treffelijke wijze medegewerkt tot het welslagen van dit uitmuntend Ballet; maar de Heer corniol was daarentegen onvergeeflijk koud. Alleen zijne fraaije pasdeux met Mejuffrouw polly verzoende ons telkens een weinig met hem. Het Corps de Ballet heeft zich allerloffelijkst gekweten, vooral in het sinaal. Intusschen beklagen wij den armen Aziaan, die nimmer zijne speer naar behooren heeft kunnen rigten! De jonge van hamme heeft zich door een' aardigen pas-nègre onderscheiden.
Wij hebben, met vernieuwd genoegen, de in vorige tijden reeds gegevene Arlequinade van den Heer van well, Pantalon Doctor en Apotheker, wedergezien. Waarlijk, men kan niet koddiger en geestiger zijn, dan deze ware Pierrot! De jonge van hamme belooft een' aardigen Arlequin. Men kan zien, dat de jonge Juffrouw cambault ziek is geweest.

Wij hebben eerlang, naar wij vernemen, eene schitterende representatie te wachten. De Heer van ray, steeds werkzaam voor de eer en het belang des Schouwburgs, heeft zich den moeijelijken arbeid getroost, om den Anacreon aan het Hof van Polycratus, Zangspel, naar het Fransch, voor ons Tooneel te bewerken, welks uitvoering, met al de zorg en al den glans, die het vereischt, eene even duurzame als belangrijke aanwinst voor het répertoire belooft.






{==97==} {>>pagina-aanduiding<<}

Mengelwerk.

Cajus Plinius Secundus geschetst in eene redevoering,

door J.P. van Cappelle. (*)

Onder de overblijsselen van Rome's geleerdheid verdienen de boeken van plinius over de Natuurlijke Geschiedenis eene bijzondere oplettendheid. Van ouds af zijn zij op hooge waarde geschat geworden. Plinius de Jonge noemt hen een uitvoerig en geleerd werk, niet minder verscheiden, dan de natuur zelve. Erasmus beschouwde hen als een werk, waarin deschrijver een levendig gedenkstuk van zijn vernuft heeft nagelaten; ja geen werk, maar een schat, eene ware wereld van alle wetenswaardige zaken. Beider oordeel wordt gestaafd door de eenparige getuigenis van allen, die zich in de gelegenheid gesteld hebben, derzelver verdiensten op te merken. Deze nu bepalen zich zoo wel tot den inhoud als tot de voordragt. Men vindt hier in een kort bestek al het belangrijke, dat over den aard en invloed der natuurlijke voorwerpen in vorige eeuwen is ontdekt, met ongeloofelijke vlijt uit de beste bronnen geput en onder één gezigtpunt vergaderd. De verschillende onderwerpen zijn in eene bekwame orde gerangschikt; zoodat men geleidelijk en zonder vermoeijenis van het eene tot het andere overgaat. Ieder derzelve wordt op eene eigenaardige en treffende wijze voor-
{==98==} {>>pagina-aanduiding<<}
gesteld, die de aandacht boeit en den lezer bestendig houdt opgetogen.
Er is echter nog eene andere zijde, van waar zich deze arbeid aanbeveelt. Hij is, namelijk, niet bloot het gewrocht van koele verstandelijke overweging, maar uit het hart ontsproten en met geestdrift opgesteld. Dit verhoogt het belang, 't welk hij inboezemt. Hierdoor wordt men gestadig van het werk tot den schrijver afgetrokken, en vindt allerwegen stof, om zijne uitnemende bekwaamheden, zijne voortresselijke deugden toe te juichen.
Hoe hoog ook de rang zijn moge, waartoe de kennis van plinius is gestegen, is er echter over zijne persoonlijke hoedanigheden en karakter weinig licht verspreid. Dit gebrek kan, mijns achtens, genoegzaam uit zijnen nagelaten arbeid aangevuld worden. Men behoeft toch niet meer dan de afzonderlijke trekken, welke aldaar in dit opzigt wijd en zijd verspreid liggen, op te sporen en oordeelkundig zamen te voegen. De volledige bearbeiding dezer taak is moeijelijk en boven mijne krachten verheven; doch misschien ben ik in staat eene bijdrage hiertoe te leveren, door de voordragt van datgene, hetwelk mij voornamelijk heeft getroffen. Veroorlooft mij, M.H., zulks te beproeven, en te dien einde U, plinius in drie hoedanigheden voor te stellen; te weten, als geleerde, als schrijver, en als mensch. Mogt Gij hierbij het genoegen smaken, dat in de hulde aan deugd en verdiensten gelegen is!
Cajus plinius secundus zag het levenslicht te Verona, onder de regering van Keizer tiberius, in het 774ste jaar na de stichting van Rome, en het 20ste onzer gewone tijdrekeninge. Van zijn geslacht zoo wel, als van zijne eerste jeugd, is, voor zoo veel ik weet, weinig bekend. Zijne beschaving, echter, en diepe geleerdheid geven grond om te onderstellen, dat hem eene goede opvoeding zij te beurt gevallen, en de jaren zijner jongelingschap niet in losbandigheid of ledigheid zijn besteed. De geschiedenis verzwijgt het tijdstip, waarop hij het maatschappelijk leven is ingetreden. Niet veel meer spreekt zij van zijne

{==99==} {>>pagina-aanduiding<<}
burgerlijke verrigtingen. Zij geeft daaromtrent slechts eenige algemeene trekken, doch die voldoen, om ons te overtuigen, dat hij de pligten, aan zijn vaderland verschuldigd, op eene uitnemende wijze heeft volbragt. Door zijnen neef en aangenomen zoon, plinius den Jongen, weten wij, dat hij eenigen tijd het ambt van Pleitbezorger heeft waargenomen. Vooral, echter, beijverde hij zich om de hooge regering des lands in onderscheidene betrekkingen te dienen, en deed zulks inzonderheid onder vespasianus en titus, aan wie hij door naauwe gemeenschap was verbonden. Deze verbindtenis met vorstelijke personen weêrhield hem niet, om zich met geestdrift en hooge inspanning aan de leoefening der wetenschappen toe te wijden. De tijd was voor hem een kostelijk kleinood, dat hij met hoogen woeker uitzettede. Zijne dagelijksche levenswijze, toch, was zoodanig ingerigt, dat er geen oogenblik verloren ging. Hij was zeer spaarzaam op den slaap, stond vroeg op, en reeds vóór het aanbreken van den dag ging hij naar den Keizer. Hiema verrigtte hij de hem opgelegde bezigheden. Huiswaarts teruggekeerd en door een ligten maaltijd verkwikt, lag hij des zomers in de zon, een boek lezende, en daarbij aanteekeningen en uittreksels makende. Vervolgens gebruikte hij een koud bad, en sliep een korten tijd. Na zijn ontwaken begon er voor hem als 't ware een nieuwe dag, dien hij onafgebroken, tot den avondmaaltijd toe, aan de letteren besteedde. Ook deze ging niet geheel voor zijne kennis verloren, maar werd gewoonlijk met het lezen van eenig nuttig geschrift verzeld. Aldus leefde hij, midden onder de verstrooijingen der trotsche wereldstad; doch in zijne afzondering van het stedelijk gewoel was er niets, dat hem van eene bestendige voldoening aan zijnen onverzadelijken weetlust konde aftrekken.
Hoe diep ook de inwendige gesteldheid van 's menschen geest moge verborgen zijn, staat zij echter met zijne uiterlijke handelingen in een naauw verband, en wordt hierdoor voor het oog van den wijsgeerigen menschenkenner op eene uitnemende wijze zigtbaar; even als de bladeren, die uit de

{==100==} {>>pagina-aanduiding<<}
takken eens booms voortspruiten, zijnen aard en hoedanigheden kenschetsen. Zelfs geringe, nietsbeduidende zaken dienen om licht over het menschelijk karakter te verspreiden; hoe veel meer dan niet de inrigting der gansche levenswijze. Dank hebbe derhalve plinius de Jonge voor de naauwkeurigheid, waarmede hij de bovengemelde bijzonderheden van zijnen oom heeft opgeteekend! Zij openbaren, zoo ik mij niet bedriege, behalve eene onbegrensde zucht tot wetenschappelijk onderzoek, een bedaarden geest, die met orde een plan regelt en met standvastigheid uitvoert. Bovendien wijzen zij het oogpunt aan, waaruit wij plinius in zijne betrekking als geleerde moeten beschouwen.
Er bestaat, namelijk, onder hen, die in het rijk der letteren de hoogste waardigheden bekleeden, een zeer groot verschil, opzigtelijk den aard hunner geestvermogens. Dit, hoe zeer ook gewijzigd, laat zich tot twee hoofdsoorter terug brengen. De eene kenmerkt den man van genie, die uit zichzelven schept, en zich weinig met den arbeid van anderen onledig houdt. De tweede betreft den geleerden, die zijne kennis uit de nasporingen van voorgangers en tijdgenooten verzamelt, en hiervan de onderwerpen zijner bespiegeling ontleent. Overeenkomstig met dezen aanleg zijn de verdiensten, welke beiden ter uitbreiding der wetenschappen bezitten. Gene stort nieuwe en oorspronkelijke denkbeelden uit, die door eigen glans schitteren, en somtijds eene geheele hervorming voortbrengen. Deze vereenigt het bekende, stelt ieder deel in het vereischte licht, toetst het aan zijn onderzoek, en verheft het door verdere overpeinzing tot hoogere volkomenheid. Tot wie van beiden plinius behoore, laat zich gereedelijk opmaken. Hij toch, die in wetenschappelijke overdenkingen voornamelijk van zichzelven uitgaat, en ter uitbreiding streeft van begrippen, waaraan hij het aanwezen heeft geschonken, laat zich door geene regelmaat besturen. Zijn geest kan niet onafgebroken met dezelfde volharding werkzaam zijn. Nu eens gevoelt hij vonken, als ware het van een hemelsch vuur, die hem ontvlammen, en zijne vermogens tot de

{==101==} {>>pagina-aanduiding<<}
hoogste spanning uitzetten; dan wederom geniet hij rust, om krachten te verzamelen, tot dat nieuwe aandrift hem in beweging brengt. Geheel anders was het met plinius gelegen. Zijn doel was de kennis van hetgeen vóór hem was uitgevonden. Dit naderde hij met een vasten en gelijkmatigen tred, even als een reiziger dagelijks een gedeelte van den bestemden weg aflegt. Elk oogenblik, derhalve, was hem dierbaar; en vandaar die stipte of liever angstvallige verdeeling van den dag, welke hij zich voorschreef, en waarin hij tot bewonderens toe aanhield.
De aard der zake nu brengt mede, dat een geleerde van deze soort zich door drie kenmerken onderscheide: eene uitgebreide belezenheid; eene zorgvuldige bewaring van het gelezene; bondige en veelvuldige wetenschap. Ik zal aantoonen, hoe zeer plinius hierin hebbe uitgemunt.
Gereedelijk laat zich vermoeden, dat een man, die tot stelregel voerde, dat geen boek zóó slecht was, of het bevatte ten minste iets goeds, en die daarom met aandacht en naauwgezetheid den inhoud van alle schriften, die tot hem kwamen, onderzocht, gemeenschap met eene ontelbare menigte van dezelve hebbe aangegaan. Zulks erlangt eene hoogere mate van waarschijnlijkheid, daar de geschiedenis vermeldt, hoedanig hij hiertoe zelfs die oogenblikken van zijn leven besteedde, die anders voor wetenschappelijke beoefening plegen verloren te gaan. Plinius de Jonge verhaalt hiervan onderscheidene bijzonderheden, waarvan eenigen reeds in het bovenstaande zijn begrepen, doch ook de volgende eene plaats verdienen. Zoo ging hij zelden te voet, maar liet zich gewoonlijk in een' draagzetel vervoeren, om dezen tijd met lezen door te brengen. Ook op reis deed hij zulks, en liet zich door schrijvers verzellen, om uittreksels en aanmerkingen op te teekenen. Tot een treffend blijk van den ijver, waardoor hij hierbij werd gedreven, mag zijne ontevredenheid verstrekken, welke hij zich eenmaal niet bedwong, onder den avondmaaltijd, tegen een der aanwezenden te uiten, die de herhaalde lezing van zekere plaats verzocht. Over de onoplettendheid van dezen

{==102==} {>>pagina-aanduiding<<}
verstoord, zeide hij: in dezen tijd hadden wij wederom eenige regels kunnen voortlezen. Om echter te dezen aanzien tot volle overtuiging te geraken, moet men zijne nagelatene schriften raadplegen. Hier ziet men geen onderwerp behandeld, hetwelk niet door allerlei bijzonderheden, uit schrijvers van verschillenden aard en leeftijd verzameld, is opgehelderd. Plinius heeft die genen, welke hij ter zamenstelling zijner Natuurlijke Geschiedenis heeft gebruikt, met name opgegeven, en derzelver aantal stijgt tot de verbazende menigte van meer dan 2000 boekdeelen. Hiervan zijn velen verloren gegaan; doch de wijze, waarop plinius zich hunnen inhoud ten nutte maakte, heeft de nakomelingschap voor dit gemis eenigermate schadeloosgesteld.
Er bestaat tweederlei middel, om verkregen kennis te bewaren; het vermogen des geheugens, en aanteekening. De eerste is eene onschatbare hoedanigheid der natuur, zonder welke al ons pogen ijdel zijn zoude. Zij staat echter met de bijzondere gesteldheid van den mensch in een naauw verband; zoodat, terwij1 eenigen dezelve in vele opzigten ontberen, anderen daarmede in eene uitnemende mate begaafd zijn. In beide gevallen is zij aan menigvnldige veranderingen, meestal te haren nader, onderhevig. Men wachte zich daarom, er een vol vertrouwen op te vestigen. De ondervinding toch leert, dat zij het vert ouwde pand niet altijd ongeschonden wedergeeft, somtijds wel eens ganschelijk verliest. Bovendien stijgt dit vermogen zelden tot zulk eene volmaaktheid, dat men verschillende onderwerpen steeds in die orde en met die naauwkeurigheid voor den geest hebbe, als in wetenschappelijke nasporingen vereischt wordt. Veiliger derhalve, ja, ik schrome niet te zeggen, volstrekt onontbeerlijk, is het tweede middel; eene stipte aanteekening van datgene, hetwelk men voor de toekomst van belang rekent. Plinius wijdde hieraan eene zeer groote zorg. Van al wat hij las, maakte hij uittreksels; en op deze wijze alleen kon hij, bij de behandeling van velerlei zaken, alles in het midden brengen, hetgeen daartoe in eenige betrekking stond. Zijne aanteekeningen strekten zich dan ook tot een

{==103==} {>>pagina-aanduiding<<}
verbazenden omvang uit, en werden door zijne tijdgenooten op hooge waarde geschat. De geschiedenis noemt 160 verzamelingen van uittreksels, met eene kleine hand geschreven, welke hij uit onderscheidene schrijvers had vervaardigd, en waarvoor hem eens, doch te vergeefs, door lartius licinius, de aanzienlijke som van 400,000 sextertien, dat is, naar onze munt gerekend, omstreeks 30,000 guldens, geboden werd.
Het uitwerksel hiervan was, dat plinius zich eenen schat van algemeene kundigheden verzamelde, hoedanigen welligt geen zijner voorgangeren had bezeten; met uitzondering misschien alleen van den grooten Stagieriet, den éénigen aristoteles. Zijn werk over de Natuurlijke Geschiedenis strekt hiervan ten onloochenbaren bewijze. Geen tak van wetenschap wordt hier volstrekt onaangeroerd gelaten; velen zijn met uitvoerigheid ontwikkeld; allen dragen blijken, dat de schrijver in derzelver binnenste schuilhoeken was doorgedrongen. Te regt, derhalve, beschouwt men dezen arbeid, als het schitterendst gedenkteeken, door vlijt en geleerdheid opgerigt.
Wat nu is de vrucht van ware geleerdheid? Niet zoo zeer het inzigt in velerlei zaken, als wel de vaste, steeds toenemende overtuiging van de bekrompenheid onzer vermogens en den bepaalden kring, waarin 's menschen kundigheden, ook bij het ijverigst streven, zijn besloten. Gelijk toch het natuurlijk oog slechts de naastgelegene voorwerpen aanschouwt, de meer verwijderde onvolkomen overziet, en geheel onaandoenlijk is voor de genen, welke zich buiten de grenzen des gezigts bevinden; zoo liggen er slechts weinige onderwerpen voor het verstand bloot; terwijl de meesten met donkerheid zijn omgeven, of zich ganschelijk aan zijn vermogen onttrekken. Bij de eerste intrede in het heiligdom der wetenschappen is deze waarheid verborgen; zij openbaart zich, naar mate men verder indringt en in meer geheimenissen wordt ingewijd. Eene geeerbiedigde godspraak der onden verklaarde socrates voor den wijsten der stervelingen, omdat hij boven anderen

{==104==} {>>pagina-aanduiding<<}
zulk eene leer beleed en verkondigde. Dezen nederigen geest, die den echten geleerden tot een kenmerkend sieraad verstrekt, ademt plinius in zijne schriften. Nergens stelt hij zijne denkbeelden met eigenzinnigheid voor, maar ontwikkelt dezelve met toegeeflijkheid voor de begrippen van anderen. Vandaar de geringe waarde, welke hij aan zijnen letterkundigen arbeid hecht, hem vergelijkende bij melk en gezouten koeken, die, bij gemis van wierook, door gemeene lieden aan de Goden werden geofferd. Vandaar, dat hij zich ergert over de stoutheid van den mensch, die zijn onderzoek tot moeijelijke en diepzinnige zaken uitstrekt, terwijl hem datgene, waartoe hij in naauwe betrekking staat, ganschelijk onbekend bleef. Vandaar, eindelijk, de eenvoudige openhartigheid, waarmede hij elken schrijver aanhaalt, van wien hij eenige belangrijke waarneming of aanmerking heeft ontleend. Het is toch, zegt hij, beleefd, en een blijk van ware bescheidenheid, te erkennen, door wie men gevorderd is.
Niet een ieder, die aanspraak maakt op den roem van geleerdheid, bezit de gave, om zijne kennis naar behooren voor anderen open te leggen. Hoe vele mannen van den eersten rang hebben, bij dit gemis, den ganschen schat hunner wetenschap in het graf bedolven, en de nakomelingschap van het genot hunner kundigheden, zichzelven van de eer der onsterfelijkheid, beroofd! Geen wonder voorwaar, wanneer men de moeijelijkheden gadeslaat, waaraan deze taak onderhevig is.
Natuurlijke aandrift is de eerste prikkel, waardoor men te dezen aanzien moet opgewekt worden. Zij is het hoofdbeginsel, waardoor men wordt gedreven; de geheime veer, die gestadig aanzet, en de verlorene krachten herstelt. Zij openbaart zich dan ook met een aanzienlijk vermogen bij elkeenen, wien de hulde van een verdienstelijk schrijver toekomt. Hoe zeer plinius deze hoedanigheid hebbe bezeten, laat zich uit een enkel voorbeeld opmaken. Toen, onder het schrikbewind van nero, elk dubbelzinnig

{==105==} {>>pagina-aanduiding<<}
woord, openlijk gesproken, met verlies van vrijheid, goed of leven werd bedreigd, veroorzaakte zulks een algemeenen stilstand bij de schrijvende geleerden van dien tijd. Plinius, echter, liet zich hierdoor in geenen deele terughouden, maar was alleen bedachtzaam bij de keuze des onderwerps. Hij bepaalde zich dus tot de behandeling van zoodanige zaken, die buiten het bereik van de achterdocht des dwingelands gelegen waren, en schreef - over de Spraakkunde.
Deze oorspronkelijke neiging, om de vrucht zijner nasporingen aan het openbaar oordeel te onderwerpen, moet gepaard gaan met begaasdheid om de gedachten gemakkelijk en zonder diepe inspanning te uiten. Bijaldien toch elk letterkundig voortbrengsel door zwaren en langdurigen arbeid moest verkregen worden, zoude men zich niet ligt tot herhaling daarvan genoopt vinden. Dit vermogen, derhalve, is een onontbeerlijk vereischte om aan vele schriften het aanzijn te verschaffen. Gaat men nu het aantal van werken na, door plinius in het licht gegeven, dan zal men gereedelijk besluiten, dat hij ook hierin voortreffelijk heeft uitgemunt. Zij zijn de volgende: Één boek over de spieswerping te paard; twee over het leven van Quintus Pomponius Secundus, zijnen gemeenzamen vriend; twintig over de oorlogen in Germaniën; drie over de Redekunde; acht over de Spraakkunde; eene geschiedenis van zijnen tijd in een-en-dertig boeken; en eindelijk zeven-en-dertig boeken over de Natuurlijke Geschiedenis. Van dezen is alleen het laatstgenoemde de vernielende hand des tijds ontkomen.
Voornamelijk, echter, wordt bij den genen, die deze roemrijke baan wil intreden, gevorderd, dat hij in staat zij, met orde en duidelijkheid zijne denkbeelden te ontwikkelen, en, naar eisch van zaken, op eene belangrijke wijze voor te stellen. Bij gebreke hiervan, mist hij het doel zijner pogingen, en verwerft zich, in stede van lof, verdiende berisping. Plinius heeft in zijne schriften een schoon voorbeeld van orde aan den dag gelegd. Hij verdeelt zijn

{==106==} {>>pagina-aanduiding<<}
werk in geregelde hoofd-afdeelingen, die bepaalde onderdeelen bevatten, en vertoont hiervan het algemeene overzigt in een tafereel, hetwelk hij aan het hoofd geplaatst heeft. Over zijne voordragt wordt een onderscheiden oordeel geveld. Eenigen spreken daarvan met grooten ophef; anderen beschuldigen haar van stroefheid en duisterheid. Het valt, mijns inziens, niet moeijelijk, deze tegenstrijdige stellingen te vereenigen. De eersten uiten hun gevoel, dat bij het lezen van plinius opwelt. De laatsten rigten hunne uitspraak naar de gesteldheid van bijzondere deelen en uitdrukkingen. Het is waar, dat men in de plaatsing en het gebruik van enkele woorden en gezegden, in de aaneenschakeling der zinsneden, wel eens door hardheid en gedwongenheid wordt terug gestooten. Men mist hier die kieschheid en keurigheid, welke de meesten der ouden, inzonderheid die in de eeuw van augustus bloeiden, kenmerkt. Doch wie zou onaandoenlijk zijn voor den verheven geest, die anderzins in zijnen stijl doorstraalt? Stoutheid van gedachten, kracht van voorstelling, rijkdom van verbeelding, sierlijke en verrassende wendingen worden hier mildelijk ten toon gespreid, en boeijen de aandacht met onweerstaanbaar vermogen. Meesterlijk verstaat hij de kunst om de gewaarwordingen te treffen en sterke aandoeningen voort te brengen. Heerlijk vertoont hij zijn vernuft in eigenaardige beschrijvingen. Overal schittert hij door de eenvoudigheid, gepastheid en juistheid zijner bijvoegsels.
Reeds van ouds heeft men den invloed der wetenschappen en fraaije letteren op de veredeling van het hart buiten tegenspraak gesteld. In weerwil, echter, hiervan leert de ondervinding, dat kennis en deugd niet immer verzeld gaan. Het strekt tot schande der menschheid, dat men de vermogens van den geest somtijds tot lage oogmerken aanwendt, en den luister der geleerdheid door verachtelijke ondeugden bezwalkt. Doch, welk een verrukkelijk schouwspel, ware verdiensten gepaard met deugdzame gezindheid! Zoo ooit, vertoont de mensch hier, dat hij van goddelijken oorsprong afstamt.

{==107==} {>>pagina-aanduiding<<}

Vóór dat ik tot de beschouwing van plinius in deze betrekking overga, moet ik eene aanmerking in het midden brengen. Zij bestaat in de beantwoording der vrage: hoe verre mag men het karakter van een schrijver uit zijne werken beoordeelen? Het zal geen betoog behoeven, dat de uiterste omzigtigheid ons hierin moet geleiden. Woorden toch, die voorbedachtelijk worden ter neder gesteld, zijn bedriegelijke tolken van de inwendige overtuiging. Zedespreuken zijn niet altijd de uitvloeisels van zedelijk gevoel; even min als weelderige tafereelen, uit levendige verbeelding ontsproten, steeds van een bedorven hart getuigen. Door welken regel nu moet men zich laten besturen? Zoo ik mij niet bedriege, door dezen: Wanneer zich in eenig geschrift standvastige hoofdtrekken openbaren, die onder verschillende gedaanten voorkomen, en ook dáár zich vertoonen, waar zij slechts zijdelings met het onderwerp in verband staan, mag men deze als wezenlijke kenteekenen aannemen, en daarop een algemeen besluit vestigen. Hiermede mag men met behoedzaamheid datgene vergelijken, hetwelk de schrijver uitdrukkelijk over zijne zedelijke denkwijze heeft te boek gesteld.
Drie hoofdpunten doen zich ter overweging op: de godsdienstige denkwijze van plinius; zijne voorstelling van menschelijke grootheid en geluk; zijne deugdsbertrachting.
Hoe groot ook het verschil zijn moge, hetwelk er tusschen de begrippen der menschen wordt gevonden, schijnen zij echter gezamenlijk in één hoofdpunt overeen te komen; de erkentenis eener hoogere magt, die het ondermaansche bestuurt. Ontelbaar zijn de middelen, waardoor de stervelingen getracht hebben, hulde aan dit wezen te bewijzen; en vandaar, dat er bijna zoo vele godsvereeringen aanwezig zijn, als er volkeren bestaan hebben. Hierbij moet men twee zaken zorgvuldig van elkander onderscheiden: de uitwendige plegtigheden, en het beginsel, waarvan men uitgaat. De eersten maken den vorm, het laatste het wezen uit. Genen hangen af van tijd en omstandigheden; dit is het uitspruitsel van innerlijk gevoel. Voornamelijk moet

{==108==} {>>pagina-aanduiding<<}
men hierop letten bij de beoordeeling der godsdienstige gezindheid van bijzondere personen. Een Heiden, die zich nederig en met diepe onderwerping voor een valschen God nederbuigt, is eerwaardig. Zoo verdient hannibal lof, omdat hij, in weerwil van dringende geldbehoefte, de rijke tempels, in zijnen omtrek gelegen, spaarde. Doch de heiligschennis van dionysius, die uit moedwil en gierigheid de standbeelden der Goden met bespotting van kostbare sieraden beroofde, werpt een hatelijken schijn op zijn verfoeijelijk karakter. Zelden is de geest genoegzaam verlicht, om door den nevel des bijgeloofs waarheid te aanschouwen. Onder de weinigen, echter, wien dit geluk te beurte viel, komt aan plinius eene eervolle plaats toe.
Het baart geene bevreemding, dat een wijsgeer, wiens verstandsontwikkeling zulk eene aanmerkelijke uitbreiding had verkregen, de nietigheid inzag van het stelsel der oude godgeleerdheid. Zulks had hij met velen zijner voorgangeren en tijdgenooten gemeen. Doch de wijze, waarop hij hierover redekavelt, verdient onze opmerking. Het scheen hem een gevolg van kleinhartigheid, aan vele Goden te gelooven, opdat de broze sterfelijkheid, van haar onvermogen bewust, deelswijze die genen zoude vereeren, welke zij het meest behoefde. Hij achtte het ongerijmd, deugden en gebreken van menschen te vergoden, of ziekten en ongelukken tot dezen rang te verheffen. Schandelijk was het, aan beesten goddelijke eer te bewijzen, en bij onreine plantgewassen te zweren. Het grensde aan kinderachtige onzinnigheid, de bewoners van den hemel huwelijksverbindtenissen te doen aangaan, zonder dat er gedurende vele eeuwen iemand uit voortsproot, terwijl eenigen altijd oud en grijs, anderen bestendig in jeugdigen leestijd, of als kinderen wierden voorgesteld. Doch het steeg ten toppunt van onbeschaamdheid, echtbreuk, twist, haat, of andere ondeugden, aan de Goden toe te schrijven.
Waarin nu bestond zijn gevoelen over den aard en het wezen der Godheid? Hij geloofde, dat het boven de menschelijke natuur verheven ware, het beeld en de gedaante

{==109==} {>>pagina-aanduiding<<}
daarvan te bevatten, maar dat deze geheel gevoel, geheel gezigt, geheel gehoor, geheel ziel, geheel verstand, geheel eigenmagtig zijn moest.
Hiermede strookte zijne denkwijze over den eerdienst. Hij koos daarin den middelweg tusschen ongodsdienstigheid en verkeerden godsdienstijver, en misprees zoo wel die genen, welke denzelven geheel verwaarloosden, als die er zich buitensporig in toegaven; zoo wel hen, die op het Kapitool zelve, in het aangezigt van jupiter, meineedig zwoeren, als die, uit bekrompenheid, Goden aan de vingers droegen, monsters aanbaden, wreede kastijdingen tegen zichzelven uitoefenden, en de geringste zaken met offeranden verbonden. Geene kostbare geschenken, het voortbrengsel van weelde, werden door de Goden gevorderd; zij vergenoegden zich ook met geringe offers, en niet zelden schepten zij hierin grooter behagen.
Zie hier zijne gedachten over het bestuur der aardsche gebeurtenissen. Geenszins stemde hij in met de zoodanigen, die aan de fortuin een onbepaald vermogen toekenden; zoodat deze alleen geroemd, beschuldigd en verantwoordelijk werd gesteld, alles bij haar in ontvang en uitgaaf gebragt: en zulks, daar zij als blind, wuft, onstandvastig, onzeker, en eene begunstigster van onwaardigen, werd voorgesteld. Even min omhelsde hij de meening van zijnen tijd, volgens welke de lotgevallen des levens onder den invloed der sterren en de wetten der geboorte zouden staan; terwijl de Godheid, na door één bevel het heelal te hebben voortgebragt, in eeuwigheid bleef rusten, ontslagen van allen arbeid. Hij veroordeelde het, dat men ophef maakte van voorteekenen door den bliksem aangekondigd, aan de waarzeggingen en godspraken van wigchelaars zich liet gelegen zijn, en door nietsbeduidende kleinigheden, zoo als het niezen, het stooten van den voet en dergelijken, beangstigen. De voorwetenschap, uit de sterren afgeleid, werd door hem aldus bestreden: Hare wankelbaarheid was reeds in de willekeur harer uitspraken besloten. Bovendien bewees hij hare onzekerheid, doordien velen, die op het

{==110==} {>>pagina-aanduiding<<}
zelfde oogenblik geboren worden, geheel andere lotgevallen ondergaan, daar de een tot heer, de ander tot slaaf, deze tot koning, gene tot bedelaar wordt bestemd, ja zelfs tweelingbroeders, onder dezelfde omstandigheden geboren, zich in aard en daden onderscheiden. Hiermede schijnt in den eersten opslag te strijden, dat hij aan eenige natuurverschijnselen eene voorbeduidende kracht toeschrijft; b.v. aan aardbevingen en het noorderlicht; welk laatste hij voorstelt als een brand des hemels, die tot de aarde nederdaalt. Zulks, echter, laat zich gereedelijk oplossen. Hij geloofde, dat het ondermaansche voorviel onder het onmiddellijk bestuur der Godheid. Hij noemde dit eene weldaad des le vens; inzonderheid, dat straffen steeds op misdaden volgen, hoe lang zij ook mogen worden uitgesteld; aangezien de mensch niet daarom het naast aan de Godheid was geschapen, om zich door een verachtelijk leven met de beesten gelijk te stellen. Wat, echter, belet, dat het Opperwezen zich van voorteekenen bediene, het zij ter waarschuwing of opwekking, het zij om groote gebeurtenissen aan te kondigen? Ik ben geneigd om te denken, dat plinius de zaak uit dit oogpunt beschouwd hebbe. Zeker is het, dat hij geene oorzakelijke kracht aan de gemelde verschijnselen toekent, maar hen als bloote voorboden aanmerkt. De zaken, welke zij voorspellen, gebeuren niet, omdat zij aanwezig waren; maar deze vertoonen zich, omdat gene moeten geschieden.
Niets is voor den geest moeijelijker, dan zichzelven te kennen; zoo veel echter blijkt, dat hij leeft en met goddelijke hoedanigheden voorzien is. Hieruit ontwikkelt zich de hoop op onsterselijkheid, die, in een glansrijk licht geplaatst, een helderen straal op 's menschen levenspad terugwerpt. Men vindt zulks betoogd in de schriften der Ouden, met name in die van plato en cicero; terwijl welsprekendheid en vernuft in verbond getreden zijn, om haar met kracht van overreding te bezielen. Zoo veel te verwonderlijker is het, dat plinius aan dezelve geen geloof sloeg, maar den staat na den dood volkomen gelijk stelt aan dien,

{==111==} {>>pagina-aanduiding<<}
welke vóór de geboorte plaats had. Het schijnt, dat hij hiertoe door twee redenen zij genoopt geworden. Hij erkende, namelijk, den wederkeerigen invloed, welken ziel en ligchaam op elkander uitoefenen, en kon zich van het afzonderlijk bestaan der eerste geen denkbeeld vormen. ‘Wat toch,’ zegt hij, ‘is de ziel op zichzelve? welke zijn hare bestanddeelen? waardoor denkt zij? hoe ziet, hoort of voelt zij? welke is hare strekking? waar hare zitplaats?’ Ten gevolge hiervan, vergeleek hij de leer van een toekomstig leven met de beloften, waarmede men kinderen te vrede stelt, en verklaarde haar voor een verdichtsel, uit de zucht der stervelingen tot eindelooze voortduring ontsproten. Bovendien beschouwde hij den dood, als den eindpaal van alle rampen, waardoor den mensch eene zorgelooze rust ten deele viel. Dit vooruitzigt werd hem ontnomen, zoo het waar was, dat de geest, na de slooping van zijn stoffelijk bekleedsel, een nieuwen werkkring intrad. Bleef hij voor gevoel vatbaar, zoo moest de vrees voor toekomstige smert den dood verbitteren. Hij oordeelde het derhalve beter, dat een ieder zichzelven geloofde, en het bewijs voor zijne gerustheid ontleende uit hetgeen hij voor zijn aanwezen ondervonden had.
Zeer verschillend is het oordeel der menschen over grootheid en geluk. Ieder vormt zich daarvan zulke begrippen, welke met zijne hoofdneigingen meest overeenstemmen. Hiernaar rigt zich het voorwerp zijner begeerten, het doel van zijn streven, en wijzigt zich somtijds zijne gansche bestemming. Het staat echter met zijnen aard en zedelijke beschaving in een naauw verband; en vandaar, dat het van belang is, plinius ook in dit opzigt nader te kennen.
Zijn geheel leven getuigt, dat hij in rang en aanzien weinig waarde stelde. Geschikt om aan het hof van vespasianus en titus eene glansrijke rol te vervullen, schijnt hij echter zich meer toegelegd te hebben op de strenge waarneming zijner pligten, dan op het najagen van hooge ambten en vorstelijke eerbewijzingen. Even min schatte hij de

{==112==} {>>pagina-aanduiding<<}
verrigtingen van anderen naar het uiterlijk voorkomen; veel meer lette hij op de grootheid van geest, welke dezelve verzelde. Wat bewonderde hij in julius caesar? Niet zijne schitterende daden, zijne luisterrijke overwinningen, zijn uitgestrekt bewind; maar de zachtmoedigheid, waardoor hij zich liet besturen. Ééne daad verhief den roem van dezen Vorst meer, dan de prachtige schouwspelen te zijner eer gegeven, of de kunstwerken door hem gesticht; te weten: zijne onvergelijkelijke zelfverwinning, bij het verbranden der brieven van zijnen moedigen tegenstrever, den grooten pompejus.
Gelijk de omstandigheden, waarin men geplaatst is, veelal een onmerkbaren invloed op de denkwijze uitoefenen, zoo zal het niemand bevreemden, dat plinius, aan wien onder caligula, claudius, nero, otho, galba en vitellius het menschelijk onheil zich in allerlei gedaanten had vertoond, geene hooge gedachten had van het geluk, den sterveling hier beneden beschoren. Het schijnt zelfs, dat dit aan zijn karakter een voeg van zwaarmoedigheid hebbe gegeven, die hem geneigd maakte, om de voorwerpen, welke hij gadesloeg, uit een donker oogpunt te beschouwen. Zijn stelregel was deze: niets is ellendiger dan de mensch. De natuur heeft, wel is waar, aan dezen vele gaven geschonken; doch zij vordert daarvoor zoo veel terug, dat het twijfelachtig zij, of men haar als eene goede moeder, dan wel als eene strenge stiefmoeder, moet aanmerken. Hij tracht opzettelijk te betoogen, dat niemand waarlijk gelukkig zijn kan, en dat het lot ten gunstigste beschikt hebbe over den genen, die niet ongelukkig mag genoemd worden. Hiertoe ontwikkelt hij de lotgevallen der zoodanigen, wier voorspoed bij uitnemendheid had uitgeblonken, schist den schijn van de wezenlijkheid, en toont in elk voorbeeld aan, door welk verdriet het meest geprezen levensgenot werd verbitterd. Hij overdrijft dit gevoelen zoo verre, dat hij het vergif voorstelt, als een middel, hetwelk de natuur uit medelijden met den mensch heeft voortgebragt, waarvan hij zich, als het leven hem

{==113==} {>>pagina-aanduiding<<}
verdriet, kan bedienen, om door eene enkele teug, met een ongeschonden ligchaam, zonder bloedstorting, zonder ziekte, even als een dorstige, zijne rampen te eindigen. De kortheid van ons bestaan noemt hij de grootste weldaad, welke den sterveling is te beurt gevallen; een plotselijken dood het hoogste geluk. Het naast hieraan volgde een stil en afgezonderd leven, vrij van vele behoeften en onstuimige begeerten. Hij bevestigt zulks door de uitspraak van den Pythischen apollo, die op de vraag van den Lydischen Koning gyges, of er wel iemand gelukkiger dan hij zijn konde, aglaus psophidius, een zeer armoedig landman in Arcadië, hiervoor verklaarde. Deze, ofschoon reeds hoogbejaard, was de grenzen van zijnen akker nooit te buiten gegaan, zich te vrede houdende met de voortbrengselen, welke zijne vlijt opleverde.
Om de deugd van eenig mensch naar eisch te schatten, moet men zich in zijne betrekkingen plaatsen, en acht geven, niet alleen op de gewoonten en gebruiken, welke aan zijn vaderland eigen zijn, maar vooral op de zuiverheid of bedorvenheid van zeden, welke het kenmerkt. Bij een eenvoudig volk zijn er weinig aanlokselen tot ondeugd; het is dan ook geene groote verdienste, hieraan weêrstand te bieden. Zoodra, echter, weelde en ongebondenheid de overhand nemen, valt het moeijelijk, vrij te blijven van de algemeene besmetting. Men kent den zedeloozen toestand, waartoe Rome ten tijde van plinius gezonken was. Het gevoel voor ware grootheid was verdwenen, en door opgeblazenheid en valsche eerzucht vervangen. Baatzucht en verkwisting waren thans de hoofdondeugden van een volk, 't welk voorheen door belangeloosheid en ingetogenheid zijne magtigste vijanden eerbied inboezemde. Geene schaamte, geene huwelijkstrouw beteugelden de involging van onreine begeerten, welke zich tot verkrachting der natuur uitstrekten. Hij, echter, liet zich door den stroom niet medeslepen, maar stond vast in zijne beginselen. Boven alles haatte hij den hoogmoed, en hield hem voor eene uitzinnige dwaasheid. Hij toch, die in gevorderden leef-
{==114==} {>>pagina-aanduiding<<}
tijd zich veel op zijne magt en grootheid inbeeldt, was weleer verre beneden de overige dieren. Deze aanschouwen het levenslicht, toegerust met onderscheidene hoedanigheden, waarmede de natuur hen begunstigt; doch de heer der aarde, bestemd om over allen te gebieden, treedt te voorschijn in een hulpbehoevenden toestand, en openbaart zijn aanwezen slechts door lastig geween. Zij, die nu op hunne gezondheid en krachten betrouwen, zich geene voedsterlingen, maar kinderen des geluks achten, en, steunende op hunnen voorspoed, zich Goden rekenen, bedenken weinig, door welk eene geringe oorzaak hun aanwezen vóór de geboorte had kunnen vernietigd worden, en aan welke toevallen van vergankelijkheid
hun tegenwoordig leven is blootgesteld. En welke is de verblijfplaats van den trotschen sterveling? Het is de aarde, een nietig punt in het heelal, waartoe hij bepaald is, en waarvan hij na den dood eene spanne gronds beslaan zal.
Voor een wijsgeer van deze beginselen kon niets verachtelijker zijn dan de weelde, welke hem dagelijks omringde. Hij maakt dezelve daarom gedurig tot een voorwerp van bijtenden spot. Nu eens berekent hij, hoe vele handen er versleten worden om éénen vinger te versieren. Dan eens bevreemdt hij zich, dat de zee, waarin men zich slechts naakt ophoudt, door haar purper en paarlen strekken moet tot versiering des ligchaams. Op eene andere plaats geeft hij met eene angstvallige naauwkeurigheid de namen op van die genen, welke zeldzame geregten of buitengewone lekkernijen hebben uitgevonden. Elders gispt hij de overbodige dragt der paarlen, waarvan men zich niet met enkelen vergenoegde, maar bij snoeren aan vingers en in ooren droeg, om zich met derzelver geluid te vermaken, en nog daarenboven aan de schoeisels voegde, om het genot te smaken van er op te treden en te wandelen. Zijn spot, echter, gaat over tot ernstige verontwaardiging, bij het noemen van lollia paulina, welke hij eenmaal met kostbaarheden en kleinooden versierd zag, ter waarde van vier millioenen sextertien, of 300,000 guldens. Hij vergelijkt hiermede den buit,

{==115==} {>>pagina-aanduiding<<}
welken curius en fabricius eertijds over de vijanden behaalden: het ware beter geweest, zegt hij, dat zij den triumfwagen nooit beklommen hadden, dan door hunne overwinningen den toegang tot zulk eene grenzenlooze weelde te openen.
Het is bekend, dat, in dit tijdperk van zedeloosheid, eene ondeugd, die des te snooder moet geacht worden, omdat er geene natuurlijke aanlokselen toe aanwezig zijn, in algemeenen zwang was bij de Romeinen. Met reden bedroeft men zich, dat vele edele mannen, wier burgerlijke verdiensten men op hoogen prijs stelt, niet volkomen van deze smet zijn vrij gebleven. Doch zoo veel te meer onderscheiding verdient plinius, wiens zedelijkheid zich ook te dezen aanzien schijnt gevestigd te hebben. Immers hij schroomt niet, openlijk te verklaren, dat hij zoodanig eene afwijking der natuur houdt voor eene misdaad tegen haar begaan, welke den mensch schadelijker maakt voor zijn geslacht, dan de wilde dieren.
Aldus dacht en handelde plinius, tot dat, in den ouderdom van 56 jaren, een schrikkelijk natuurverschijnsel hem aan de aarde ontrukte. Hij voerde het bevel over de Romeinsche vloot te Misene, toen de Vesuvius voor de eerste maal zijn vreesselijk vermogen aan de verdelging van twee magtige steden beproefde. Eene wolk van ongewone grootte en gedaante vertoonde zich, en wekte zijne nieuwsgierigheid. Spoedig maakte hij zich gereed, deze ongewone werking der natuur van nabij te beschouwen. Noch de bede zijner zuster, noch de voorstelling en aanwijzing van het gevaar, konden hem hiervan terughouden. Ter plaatse genaderd, waar de verwoesting zich wijd en zijd uitstrekte, stevende hij regtstreeks daarhenen, waar anderen in verslagenheid ontvlugtten; zoo bedaard van geest, dat hij alles, wat hem belangrijk toescheen, waarnam en opteekende. Reeds werden de schepen met asch en puin bedekt, en geraakte de zee in onstuimige beweging. Hij aarzelt een oogenblik, of hij zal voortgaan, dan terugtreden; doch weldra overwint zijne standvastigheid, en beveelt hij den stuurman, koers te

{==116==} {>>pagina-aanduiding<<}
houden naar het aangelegen landgoed van zijnen vriend pomponianus. Dezen treft hij vol vreeze aan, bemoedigt hem door zijne gerustheid, laat zich in het bad brengen, verkwikt zich door eenen maaltijd, en neemt bij dit alles den schijn van vrolijkheid aan. Intusschen braakt de Vesuvius uitgestrekte vlammen, welker glans de duisternis van den nacht vernietigt. Plinius ziet de verlatene dorpen der landlieden branden, doch wordt niet beangstigd. Hij doet zijne bevindingen opschrijven, en slaapt gerustelijk, zoo dat zijne ademhalingen door de wachters aan de deur gehoord worden. Nu was de binnenplaats, welke tot zijn verblijf geleidde, zoo verre met asch en puin gevuld, dat, bij langer toeven, de uitgang onmogelijk zoude geweest zijn. Hij verlaat, derhalve, met de genen, welke hem verzelden, het huis, dat op zijne grondsteunen waggelde, en begeeft zich naar het strand. Aldaar nedergezeten, eischt hij een koelen dronk. Weldra, echter, drijven vlammen en een verstikkende zwavelreuk de overigen op de vlugt, en storten hem, terwijl hij zich met behulp van twee slaven oprigt, ontzield ter neder. Toen de derde dag na dezen aanbrak, vond men zijn ligchaam geheel en ongeschonden, meer gelijk aan een slapenden dan aan een gestorvenen.
Zoo sneefde plinius als een offer van zijnen weetlust, en bekrachtigde zijn verdienstelijk leven door eenen glansrijken dood. Hij stierf; maar zijn roem, door geleerdheid en regtschapenheid verworven, is onvergankelijk, zoo lang zijne schriften in wezen blijven, bij de nakomelingschap.

Brief aan een' vriend, over de zoogenaamde toepassingen achter de leerredenen.

Door E.A.B.

Neen, Vriend, ik kan het niet ontkennen, hoe zeer wij het omtrent de voortreffelijkheid der hedendaagsche preek-methode boven die der vorige jaren ééns zijn, de

{==117==} {>>pagina-aanduiding<<}
noodzakelijkheid en nuttigheid der zoogenaamde Toepassingen kan ik nog niet zien. Toen men nog den kansel beklom, als het theater van schoolsche geleerdheid; toen alle standen van leeken, van den Burgemeester af tot den daglooner toe, zich over de bedrevenheid des Redenaars in de Latijnsche, Grieksche, Hebreeuwsche, Syrische en Arabische talen verbaasden, en eindelijk van verbaasdheid in slaap vielen; toen men de aandacht der goede gemeente onophoudelijk bij koppel-woorden, reden-gevende woorden enz. bepaalde; toen men de schimmen der ontslapene ketters op iederen dag des Heeren ter vierschaar daagde; toen er, met één woord, in het ligchaam der leerredenen weinig of niets gevonden werd, geschikt ter opbouwing in het allerheiligste geloof; ja, toen waren de Toepassingen noodig, om de harten der menschen ten minste iets van de kracht van christus Evangelie te doen gevoelen. Maar zij waren, naar mijn oordeel, slechts voorwaardelijk noodig, dat is, achter zulke leerredenen, als ik zoo even beschreven heb. Deze methode voor eene betere en meer vruchtbare manier hebbende plaats gemaakt, zijn de gewone Toepassingen, in mijn oog, niet alleen onnut, maar ook schadelijk voor de ware stichting.
Er is een groot onderscheid tusschen toepasselijke leerredenen, en leerredenen met toepassingen. Met de laatsten af te keuren, ben ik er zoo ver af, tevens het vonnis der veroordeeling over de eersten uit te spreken, dat ik veeleer eene leerrede, voor eene vergadering van Christenen uitgesproken, die niet alleen ter verlichting des verstands, maar ook ter aankweeking van Christelijke deugd, in de kerk komen, voor eene ijdele woordenpraal houde, zoo hare inhoud niet met de gewigtigste belangen van het hart in een onmiddellijk verband staat. Mijne aanmerking betreft derhalve niet de stoffe, maar den vorm der Toepassingen; terwijl ik van gevoelen ben, dat leerredenen, waarin het toepasselijk gedeelte door geheel het ligchaam van het voorstel verspreid is, zoo wel voor de verlichting van het verstand, als voor de verbetering van het hart, veel

{==118==} {>>pagina-aanduiding<<}
bevorderlijker zijn, dan de gewone manier, om al het leerzame, dat men in het behandelde onderwerp vindt, eerst op het einde te verzamelen, en den hoorderen voor te dragen.
Hoe zeer wij ons nimmer door gezag moeten laten verblinden, geeft het echter voor de gewone manier alreede geen gunstig vooroordeel, dat zij zich niet op het voorbeeld der welsprekendste Grieken en Romeinen kan beroepen. Ik ontken niet, dat isocrates, demosthenes, cicero en anderen, hunne Redevoeringen gewoon waren met eene peroratio te eindigen; ook ontken ik niet, dat deze perorationes veelal regtstreeks tot hunne toehoorders gerigt waren: maar wie, die hunne schriften ook slechts vlugtig heeft doorbladerd, wie weet niet, dat zij hemelsbreed af waren van die zonderlinge gewoonte, volgens welke men eene lijn trekt tusschen het theoretisch en praktisch gedeelte der Redevoeringen, zoo als dat veelal in onze leerredenen plaats heeft? Zoo als de Schepper verstand en hart door eene onverbreekbare schakel heeft verbonden, zoo was de vereeniging van onderwijs en roering der gemoederen de ziel hunner edele Redevoeringen; en een gedeelte, althans, der verbazende uitwerking, die hunne voorstellen op de hoorende menigte deden, was aan deze, zoo natuurlijke, vereeniging toe te schrijven. - Maar, zegt Gij misschien, welk een onderscheid tusschen eene Christelijke predikatie en eene Heidensche redevoering! Dit is een uitroep, dien men meermalen hoort, en waar tegen toch veel is in te brengen. Dat er een groot verschil in de stoffe plaats hebbe, spreekt van zelf; maar waar is het onderscheid in den vorm? Behandelden dan die oude Redenaars geene bepaalde onderwerpen, gelijk wij? Werden de drie vereischten der welsprekendheid, leeren, vermaken en bewegen, niet zoo wel bij hen gevorderd, als hij ons? Zijn niet de latere kanselredenaars algemeen toegejuicht, naar mate zij zich naar het model der Ouden hadden gevormd? Heeft niet nog onlangs de voortreffelijke reinhard
den tol zijner dankbaarheid aan demosthenes

{==119==} {>>pagina-aanduiding<<}
en cicero betaald voor zijne vorming tot den predikstoel? Dat men voor vijftig of honderd jaren geheel anders predikte, dan de Ouden gepredikt zouden hebben, dit geregtigt ons toch geenszins tot de uitspraak, dat de vorm onzer leerredenen van dien der oude redevoeringen moet verschillen. - Dan, al wilden wij hier het gezag der Ouden niet laten gelden, de redevoeringen van onzen gezegenden Heiland zelven, wat zijn zij anders dan eene wijze en doorgaande mengeling van waarheden voor verstand en hart? Waar vindt men hier dien methodieken, praktischen nasleep, die met kunst en moeite aan een voorgaand theoretisch betoog wordt aangehecht? En wiens voorbeeld zullen wij toch wel veiliger volgen, dan het voorbeeld van Hem, die gesproken heeft, zoo als geen mensch heeft gesproken?
Vergun mij, waarde Vriend, dat ik U kortelijk de redenen openlegge, die mij bewegen, om aan de doorgaans praktikale leerredenen de voorkeur toe te kennen boven de gewone soort van kansel-voordragt, die uit twee bestandeelen, het één bespiegelend, het ander beoefenend, is zamengesteld.
Vooreerst, komt mij de gewone manier van prediken vervelend voor. De leeraar, die zich eenmaal heeft voorgesteld eene Toepassing achter zijne predikatie te maken, vermijdt doorgaans, in de verklaring en ontwikkeling van zijnen tekst, op eene angstvallige wijze het grondgebied des harten, alleen om zichzelven niet het gras voor de voeten weg te maaijen, en om zijne Toepassing in haar geheel te kunnen bewaren. Na eene conversatie van een half uur of drie kwartier met het verstand zijner hoorderen gehouden te hebben, keert hij zich eindelijk tot hun hart, en begint te stichten. Door de langheid en eentoonigheid van beide deze hoofddeelen wordt de aandacht der gemeente verzwakt, welke door eene gedurige en verstandige afwisseling ondersteund en verlevendigd konde worden.
Ten tweede, kan de gewone trant van prediken bij het gros der menschen onmogelijk die belangstelling verwekken, die de uitwerking van eene goede leerrede zijn moet.

{==120==} {>>pagina-aanduiding<<}
Van waar komt het toch, dat de aandacht der menigte onder het hooren der Toepassing gewoonlijk levendiger is, dan onder de behandeling van het onderwerp zelve? Dit komt niet zoo zeer, omdat zij de ontwikkeling van den tekst niet begrijpt, als wel, omdat zij dit lange, bespiegelende gedeelte beschouwt, als haar niet betreffende. En niets is inderdaad natuurlijker. Wanneer wij het grootste gedeelte der openbare Godsdienst-oefening aan een louter bespiegelend voorstel zien toegewijd, zonder dat wij onzen naam hooren noemen, dan vergeten wij eindelijk, dat dit voorstel tot ons gerigt is, dat de leeraar tot ons spreekt; en het gevolg hiervan is, dat de meesten zich niet bekreunen aan iets, dat hen niet raakt, en dán eerst de ooren openen, wanneer zij hun hart in den tweeden persoon hooren aanspreken. Hierdoor verliest dus niet alleen hun verstand dien aanwas, dien het uit het eerste deel der leerrede had kunnen verkrijgen, maar ook de stichting des harten mist die vastheid en duurzaamheid, die haar door de verbinding met het bespiegelend gedeelte der predikatie kan en moet gegeven worden. De Toepassing rust op eenen grondslag, dien de meesten niet kennen, omdat zij naar de ontwikkeling van het onderwerp weinig of niets geluisterd hebben. Denkt Gij niet, waarde Vriend, dat de boeren van het dorp, waar Gij uw zomerverblijf houdt, veel aandachtiger uwen braven predikant zouden hooren, zoo zij wisten, dat ieder onoplettend oogenblik een verlies voor verstand en hart beiden was? Zouden zij niet dien hoogeren graad van inspanning, dien zij nu onder het hooren der Toepassing aan den dag leggen, door geheel de leerrede aanwenden, zoo dezelve praktikaal ware van de Inleiding af tot aan Amen toe? En zouden zij dus, bij deze gedurige zamensmelting van theorie en praktijk, omtrent de eerste wel zoo
onverschillig kunnen zijn, als nu, helaas! maar al te veel het geval is? Zij zouden immers, al wilden zij ook, de belangen van het verstand niet kunnen verwaarloozen, omdat zij onmiddellijk in die van het hart waren ingevlochten.
Ten derde. In het algemeen kan een, slechts middelma-
{==121==} {>>pagina-aanduiding<<}
tig oplettend, hoorder uit den inhoud der leerrede reeds den hoofdzakelijken inhoud der Toepassing gissen. Wordt eene deugd, een braaf karakter, eene vrome handelwijs, of wordt het tegendeel van dit alles ontwikkeld, er is geen twijfel aan, de Toepassing zal het eerste aanprijzen, tegen het laatste waarschuwen. Door dit vooruit weten van den inhoud der Toepassing, wordt zij voor den hoorder vervelend, en zal met moeite een' weg tot zijn hart vinden. Dit is immers even, alsof nathan tot david wilde zeggen: ‘Ik zal u vooreerst aantoonen, dat men geen man mag vermoorden, om in het bezit van zijne vrouw te geraken, om dan in de tweede plaats het verhandelde nader op uw hart toe te passen.’ Al had de Profeet eene toepassing gemaakt in de taal der Engelen, zij had nooit het hart des Konings zoo sterk kunnen schokken, als het onverwachte: Gij zijt die man! Nu, deze treffende, schielijke, verrassende wendingen, die oneindig geschikter zijn, om een berouw te werken, dat naar god is, dan het usus territorius van langgerekte Toepassingen; deze wendingen, zeg ik, kunnen alleen plaats grijpen in leerredenen, die van a tot z de snaar des harten roeren. ‘Indien gij u niet bekeert, gij zult insgelijks vergaan!’ was het onverwacht antwoord van jezus christus, toen men uit zijnen mond eene theodicé meende te zullen hooren. Zie daar ons groot voorbeeld!
Ziet men, ten vierde, op den rijkdom en de vruchtbaarheid der leeringen, ook in dit opzigt geloof ik, dat de laatst genoemde manier van prediken verre boven de gewone de voorkeur verdient. Wat toch den spreker betreft, hij is, bij het maken eener afzonderlijke Toepassing, gedwongen, zich slechts bij hoofdzaken te bepalen; terwijl hij die menigte kleinigheden, welker waarde reinhard zoo voortreffelijk heeft beschreven, en om welke op te merken er zoo vele gelegenheden in goede leerredenen moeten voorkomen, meestal ongemerkt laat voorbijgaan. En dit is, in mijn oog, een jammerlijk verlies voor de stichting der Christelijke gemeente; te meer jammer, omdat deze gewigtige

{==122==} {>>pagina-aanduiding<<}
kleinigheden, even daarom, omdat het kleinigheden zijn, niet ligtelijk door de hoorders zelve worden opgemerkt, en dus derzelver aanwijzing door den leeraar voor hen eene verrassing is, die, zoo als wij boven gezegd hebben, de heilzaamste uitwerking op de gemoederen kan te wege brengen. - Wat aangaat de hoorders, niet alleen ontsnappen doze kleinigheden aan hunne aandacht, omdat het kleinigheden zijn, maar ook omdat zij hun oog alleenlijk gevestigd houden op dien rijken oogst van leeringen, die in het derde deel der predikatie (want dit is meestal de verdeeling) zal worden ingezameld, en welks verwachting hen de losse, verstrooide zaden onoplettend doet vertreden. De leeraar heeft beloofd, het verhandelde tot stichting en vermaning te zullen aanwenden. Deze belofte beschouwen de meesten als eene toegestane vacantie voor het hart, zoo lang de leeraar niet opzettelijk begint te stichten en te vermanen, dat is, zoo lang de verklaring en ontwikkeling van den tekst duurt. Door den goeden dunk, dien men van de bekwaamheid des predikers heeft, wordt deze logheid omtrent de belangen van het hart nog meer bevorderd. Het spreekt toch van zelf, dat de knappe man wel alles uit den tekst zal halen, dat er uit te halen is: en waartoe dan een onnoodig nadenken? - Ad pigritiam facti sumus.
Eindelijk. Zoo men de gewone manier van prediken volgt, hoe vele oogenblikken moet men zonder vrucht laten voorbijgaan, waarin de harten gestemd zijn, om het zaad van christus Evangelie als in eene goede aarde te ontvangen en voor de eeuwigheid te doen rijpen! Hooren wij het schoone der deugd, of het afschuwelijke van het misdrijf, in eene krachtige, mannelijke taal betoogen, o! op hoe veler gelaat staat het dan dikwijls geschreven, dat zij niet verre zijn van het koningrijk der hemelen; dat er nog maar één enkel woord, regtstreeks tot hunne harten gerigt, noodig is, om den bestendigen triumf der deugd te verzekeren! Maar neen! men verwaarloost die stemming des gemoeds, men laat de ontgloeide borst weder koud worden, men vervolgt den verderen draad der leerrede, en, na eene menigte tusschenkomende denkbeelden ontwikkeld, en de aandacht der

{==123==} {>>pagina-aanduiding<<}
hoorders afgeleid te hebben, keert men eindelijk tot de straks geschetste deugd of ondeugd terug, om de eerste aan te prijzen, en van de laatste af te schrikken. Niet alleen is deze herhaling van ééne en dezelfde zaak eene wezenlijke verzwakking van den invloed des voorstels, maar ook is de stijl der Toepassing gewoonlijk naar die mate flaauwer, naar mate de deugd of ondeugd in het verklarend gedeelte der leerrede levendiger geschetst was.
Ik heb elders de menschkundige aanmerking gelezen, dat iemand, die een bedrukten wil opbeuren, zeer slecht zijn doel zal bereiken, zoo dra deze bemerkt, dat hij met opzet komt, om te troosten. En indien ik het hart van anderen naar het mijne mag afmeten, dan is dit zelfde het geval met de leeringen in eene predikatie. Hoe duidelijker de leeraar zijn oogmerk om te stichten aan den dag legt, des te minder word ik door zijn voorstel geroerd. Maar hoe kunsteloozer, hoe minder afgepast hij het stichtelijk gedeelte voordraagt, hoe meer hij het in het bespiegelend gedeelte als in het voorbijgaan (evenwel met nadruk) inweeft, als één geheel met hetzelve uitmakende, des te vruchtbaarder wordt zijne rede voor mijn hart. Wanneer ik derhalve in dezen brief dikwijls spreek van leerredenen, die van het begin tot het einde toepasselijk zijn, dan bedoel ik niet die bonte, en tevens afgemetene mengeling van theorie en praktijk, die men in de zoogenaamde homiletische manier van prediken aantreft, volgens welke aan ieder deel of deeltje der verklaring een klein toepassinkje wordt gehecht; maar ik versta er zulke voorsteilen door, waarin het voedsel des harten, om zoo te spreken, bovendrijft, en door iederen heilbegeerigen, mits hij gezond menschenverstand bezitte, kan ontdekt en aangegrepen worden, zonder dat de leeraar hem telkens behoeft te zeggen: daar ligt het, vat het! Dit belet echter niet, dat de Redenaar, ook bij de behandeling van zulke stukken, zijne hoorders in den tweeden persoon aanspreke, (dit is, integendeel, zeer nuttig en noodig;) maar hij neme toch den schijn aan, dat hij dit meer doe om zijn voorstel te variéren, dan om zijnen hoorderen te

{==124==} {>>pagina-aanduiding<<}
leeren, wat stichting zij al uit zijn onderwerp kunnen opzamelen. Maar liggen de leeringen wat meer ingewikkeld, dan dat zij zonder dieper nadenken door het gros der hoorders kunnen ontdekt worden, dan spreekt het van zelf, dat zij de voorlichting des predikers noodig hebben.
Ik zie, mijn Vriend, dat mijn brief al gaande weg de uitgebreidheid van eene preek zou krijgen; vooral, zoo ik er nu nog eene Toepassing wilde aanknoopen. Ik zal dit echter niet doen, zoo als Gij begrijpen kunt. Ik maak dus de verzekering van mijne vriendschap en hoogachting tot mijne peroratie.





De slag bij Tschesme, in schilderijen van Philip Hackert.

(Uit hackert's Biographische Skizze, meist nach dessen eigenen Aufsätzen entworfen von goethe.)

Kort nadat hackert te Rome terug gekomen was, had de Generaal iwan schuwaloff, van zijne Monarchin, katharina de II, het bevel bekomen, om twee schilderijen te doen vervaardigen, zoo naauwkeurig als mogelijk, de, door de Russen op de Turken, den 5den Julij des voorgaanden jaars 1770, bij Tschesme bevochten overwinning, en wijders de, twee dagen later tot stand gebragte, verbranding der Turksche vloot verbeeldende.
Hackert nam dit werk op zich, onder beding, dat men hem al de, tot dit geheel bijzonder onderwerp wezenlijk noodige, details ten naauwkeurigste zou mededeelen. Deze, intusschen, waren, gelijk men ze hem aanvankelijk leverde, in geenen deele toereikend, om den kunstenaar volgens dezelven een levendig en aan de verlangde waarheid der voorstelling beantwoordend beeld te doen vervaardigen.
Doch nu gebeurde het, dat juist in dat jaar de over-
{==125==} {>>pagina-aanduiding<<}
winnaar, Graaf alexis orlow, met een deel zijner vloot in de Middellandsche Zee en te Livorno kwam. Om deze gewenschte gelegenheid, van welke hackert zich het volledigste onderrigt beloven mogt, niet te verzuimen, reisde hij terstond derwaarts; doch vond even weinig bevredigends voorhanden: geen plan van den strijd, geene aanduiding van het oord, geene authentieke teekening van den aanval en der daarbij plaats gehad hebbende orde. Veel meer werd al, wat den kunstenaar door enkele personen werd medegedeeld, op het oogenblik wederom door de oneenigheid der vertellende scheepsbevelhebbers, van welken ieder in het hevigste vuur, ieder in het middelpunt des treffens, ieder in het grootste gevaar wilde geweest zijn, verward, zoo al niet vernietigd.
Een Officier van het Corps Ingenieurs, een Zwitser, die den slag bijgewoond, en eenig plan van denzelven had kunnen ontwerpen, was naar zijne vaderstad Bazel vertrokken. Het eenige, wat de kunstenaar nog voorhanden vond, was een gezigt van Tschesme, hetwelk een Kommandeur der Malthezer orde, massimi, een man van talenten en smaak, geteekend en hem overgelaten had. Doch deze was op dat oogenblik ziek, en kon het werk niet helpen bevorderen, aan welks spoedige verzending naar Petersburg, ten minste in voorloopige wezenlijke omtrekken, den Graaf orlow even zoo zeer als hackert gelegen lag.
Zoo verliep nu veel tijds, tot eindelijk, na verloop van eene maand, onder opzigt van den Contra-Admiraal greig, een Schot, in Russischen dienst, met behulp der gemelde teekening van den Ridder massimi, twee deels geometrisch geschetste, deels in perspectief geteekende hoofdplans tot stand kwamen, naar welke de kunstenaar, in plaats van twee, zes schilderijen in den tijd van twee jaren beloofde te leveren, die het volgende zouden voorstellen.
Het eerste: de, den 5den Julij 1770, door de in linie geschaarde Russische vloot gedane attacque op de in een halven cirkel liggende Turksche vloot.

{==126==} {>>pagina-aanduiding<<}

Het tweede: de zeeslag zelf, bijzonder hoe in denzelven een vijandelijk Vice-Admiraal-schip door een Russisch Vice-Admiraal-schip verbrand, doch dit wederkeerig van geen aangestoken wordt, en beide door de vlam vergaan.
Het derde: de vlugt der Turken in de haven van Tschesme, en hoe zij door de Russische vloot vervolgd worden.
Het vierde: de afzending van een Russisch eskader naar de haven van Tschesme, benevens de toerusting der Russische branders, om de vijandelijke vloot aan te steken.
Het vijfde: de verbranding der Turksche vloot in de haven, in den nacht van den 7den Julij.
Het zesde, eindelijk: de triumferende Russische vioot, zoo als zij, met het aanbreken van den dag, van Tschesme terugkeert, en een Turksch schip en vier galeijen met zich voert, die van de vloot gered waren.
Op zulke afbeeldingen in zes groote schilderijen, ieder acht voet hoog en twaalf breed, werd de bearbeiding der beide plans voorgeslagen, en dezen door een Courier naar Petersburg, tot bekoming der Keizerlijke goedkeuring, verzonden.
Intusschen liet Graaf alexis orlow den kunstenaar voor het werk, dat hem ten volle voldaan had, driehonderd zechinen toetellen, gelijk hackert reeds te voren, onder den naam van postgeld, voor de reis van Rome naar Livorno, van de Keizerin honderd zechinen ontvangen had. Spoedig daarop kwam de voliedigste hooge goedkeuring in; de, in Rome zich bevindende, Generaal iwan schuwaloff verkreeg ze, met wien terstond, in October 1771, een schriftelijk verdrag over de grootte, den tijd, den naauwkeurigen inhoud der zes boven beschrevene schilderijen ontworpen, en de prijs voor ieder derzelven op 375 Romeinsche zechinen bepaald werd, zoo dat het geheel meer dan twaalfduizend guldens beliep.
De eerste schilderij, die de kunstenaar onder handen nam, was die van den slag zelven, op het belangrijk oogenblik, als beide Vice-Admiraal schepen in brand stonden, en de slag in het hevigste, beslissendste vuur was,

{==127==} {>>pagina-aanduiding<<}
Voltooid was zij in den aanvang van Januarij 1772; en daar juist om dezen tijd Graaf orlow met eene vloot uit den Archipel te Livorno aankwam, zoo verzuimde hackert deze gelegenheid niet, zich met zijne afbeelding daar te laten vinden, om zoo wel van den Graaf orlow als van den Contra-Admiraal greig te vernemen, of en in hoe verre hij in deze afbeelding de hem medegedeelde berigten gevolgd, de wezenlijke toedragt getroffen, en dezen Heeren voldaan had.
Te gelijker tijd deed hij een ontwerp van de schilderij, die de verbranding der Turksche vloot in de haven verbeeldde, te water van Rome naar Livorno verzenden, doordien het wel af, maar niet droog genoeg was, om tot eene landreize te kunnen worden opgerold.
De volkomene en algemeene toejuiching, welke gene groote, te Pisa in eene zaal des Graven orlow ten toon gestelde, schilderij, zoo wel van deze Heeren, als van alle de aanwezige Zee-officieren, op eene beslissende wijze, wegdroeg, was voor den kunstenaar hoogst vleijende; gelijk de getrouwe afbeelding dezer door den Graaf orlow bevochten zege voor denzelven van te meer belang was, omdat hij te zelfder tijd het berigt ontving, dat het eenige schip, Rhodus, dat zij van de verbrande vloot der Turken gered hadden, eindelijk, in den slag veel geleden hebbende, was te gronde gegaan, zoodat hetzelve ter bewaring der gedachtenis van dit roemwaardig voorval nog slechts op de schilderij aanwezig was.
Intusschen was ook het kleiner schilderstuk, de verbranding der vloot verbeeldende, aangekomen, en werd, over het geheel, even zeer met toejuiching ontvangen; slechts was Graaf orlow over de uitwerking eens in brand staanden en in de lucht springenden schips, welk oogenblik men op de schilderij voorgeschreven had, niet voldaan. Het was bijna onmogelijk, eene, aan de ware toedragt eens zoodanigen, van den kunstenaar nooit met oogen aanschouwden, voorvals volkomen beantwoordende voorstelling, zelfs naar de beste beschrijvingen der Zee-officieren,

{==128==} {>>pagina-aanduiding<<}
tot stand te brengen. In de daarstelling dezes oogenbliks moest de uitvoering noodwendig eene der grootste zwarigheden ontmoeten. Graaf orlow besloot echter ten laatste, ook deze zwarigheid op eene geheel bijzondere, den Russischen Groote regt kenmerkende, wijze op te heffen, en het dadelijk gezigt eens zoodanigen voorvals, door gelijk in de lucht springen eens juist op de reede voor anker liggenden Russischen fregats, den kunstenaar te geven, indien hij wilde aannemen, dit effect met dezelfde waarheid, als het vuur op de schilderij van den slag, daar te stellen.
De Graaf had de vrijheid daartoe zoo wel van zijn eigen Hof, als ook van den Groothertog van Toskane, verkregen; en nu werd, tegen het einde van Mei, gemelde fregat, dat men met zoo veel buskruid, als tot het springen noodig was, liet laden, zes mijlen van Livorno, op de reede, onder eenen ongeloofelijken toevloed van menschen, in brand gestoken, en in minder dan een uur in de lucht geslingerd. Buiten twijfel het kostbaarste modèl, dat immer eenen kunstenaar diende, daar men de waarde der nog bruikbare materialen dezes ouden fregats op tweeduizend zechinen schatte.
Het schip brandde bijna drie kwartier uurs aan de bovenste deelen, eer zich het vuur aan de kruidkamer, de heilige Barbara genoemd, mededeelde. Eerst doorliep de lichterlaaije vlam, als een kunstvuurwerk, van lieverlede alle zeilen, touwen en andere brandbare scheepstuigen; toen het vuur aan de kanonnen kwam, welke men van hout gemaakt en geladen had, vuurden ze allen, van tijd tot tijd, van zelve af. Eindelijk, nadat de kruidkamer bereikt was, opende zich plotseling het schip; en eene lichtkleurige vuurzuil, zoo breed als het schip en nagenoeg driemaal zoo hoog, steeg op, en vormde vurige, met geweld en snelheid uitgeworpen wolken, die door de drukking der bovenlucht de gedaante eens uitgebreiden zonnescherms verkregen, terwijl kruidvaten, stukken geschut en andere naar boven geworpen brokken van het schip mede daarin rondwentelden, en het gansche bovenste gedeelte met dikke, zwarte

{==129==} {>>pagina-aanduiding<<}
rookwolken overdekt was. Na omtrent drie minuten veranderde deze schrikkelijke vuurkolom in eene bloedroode vlam, uit welker midden eene doorgaans zwarte zuil van rook opsteeg, die zich, even als gene, in haar bovenste deel verbreedde, tot na omtrent even langen tijd ook deze vlam doofde, en nog slechts de zwarte rook, wel over twintig minuten lang, digt en verschrikkelijk boven het oord des verbranden ligchaams zweefde.
Opmerkzaam op de uitwerking dezes voorvals, naar al deszelfs deelen, retoucheerde de kunstenaar nogmaals de schilderij van de verbranding der vloot, tot volkomen genoegen van Graaf orlow, en voltooide vervolgens de overige hem aanbevolen stukken in den door hem bepaalden tijd.
Hij had gedurende denzelven zeven reizen naar Livorno gedaan, welker ieder met honderd zechinen, voor postgeld, betaald werd. Verder vervaardigde hij voor de Russische Monarchin nog zes schilderijen, van dezelfde hoogte van acht en breedte van twaalf Fransche voeten. Twee derzelven verbeeldden een treffen, waarin een Russisch eskader de Turken, bij Mitylene, sloeg, benevens de aldaar gevolgde landing; nog twee andere een gevecht des Russischen eskaders met de Dulcignoten; het vijfde eene zeegebeurtenis in Egypte, en het zesde eindelijk het, een jaar na het vorige nogmaals voorvallende, gevecht bij Tschesme.
De twaalf schilderijen zijn in Peterhof in eene, bijzonder daartoe bestemde, groote zaal opgehangen, in welke tegen over den ingang het portret van peter den grooten, als den stichter der Russische zeemagt, en vervolgens het portret van katharina de II. gevonden wordt, onder wier regering de Russische zeemagt buitengewoon bevorderd en gemelde roemrijke overwinningen bevochten werden.
Hackert verwierf door dezen arbeid, benevens een aanzienlijk gewin, eenen even zoo vroegtijdigen als grondigen roem, die zich, door het opzien, welk het zon-
{==130==} {>>pagina-aanduiding<<}
derlinge, vele maanden te voren in alle nieuwspapieren van Europa aangekondigde, kostbare modèl veroorzaakte, met ongemeene snelheid verbreidde.




Fragmenten, Rusland betreffende.

Over de jagt in Rusland.

(Door j.c. petri, Hoogleeraar aan het Gymnasium te Erfurt.)

De jagt in Rusland, een groot gedeelte van het bestaan dier volken en van hunnen handel uitmakende, is tot heden volkomen vrij en onbelemmerd, bijzonder in de Aziatische provincien van het rijk, en het schrikverwekkende Siberië. Zij is wel voor den adel een uitsluitend regt van eigendom; doch men is niet zeer naauwziende, en ieder landheer verleent niet alleen vrijheid aan zijne eigen boeren, maar zelfs aan vreemde landheeren, zijne naburen, zonder vooraf daarin gekend te worden. In vele streken is men zelfs blijde, wanneer zich vele liefhebbers voordoen, die de schadelijke dieren, als wolven, beeren, vossen enz., verminderen. In Siberië kan een ieder schieten, wat, en wanneer hij wil. Hier zijn ook nog de grootste menigte van dieren voorhanden, welker huiden, vel en verdere afval zeer gewaardeerd, en op allerlei wijze gebruikt worden. Deze pelswerken maken een gedeelte uit van den rijkdom van het Russische Keizerrijk, en behooren tot deszelfs voornaamste eigendommen. Het bezit dezelve in even zoo groote menigte als verscheidenheid, en de natuur schijnt hierdoor voor een gedeelte datgene te vergoeden, wat zij aan den anderen kant weder in menig opzigt doet ontberen.
De jagt is echter in de wijduitgestrekte Siberische heiden en bosschen eene hoogst bezwaarlijke en gevaarlijke onderneming, en wordt uit dien hoofde ook grootendeels slechts door de wildste volken van dat gedeelte der aarde, als het voornaamste gedeelte van hun bestaan uitmakende, gedreven. Zoodanigen zijn de Samojeden, die bijzonder op de rendieren losgaan, Tscheremezen, Wotjeken, Tschuwaschen, Tungusen, Ostiaken, Tschuktschen, Wogulen enz. Ook houden zich vele boeren en gebannenen met de jagt bezig, bijzonder in den lang-
{==131==} {>>pagina-aanduiding<<}
durigen wintertijd. Bij onderscheidene Siberische volken behoort de jagt tot de volstrektste nooddrust, daar zij hunne belastingen in pelswerken moeten opbrengen.
De rijkste oorden, waar de belangrijkste dieren ten aanzien van hunne kostbare vellen huisvesten, zijn de noordelijke en oostelijke streken, en, ten aanzien der schoone zeedieren, zijn de Kurilsche, Aleutische en andere eilanden in den oostelijken Oceaan de voornaamsten. Maar ook andere oorden, als de Stadhouderschappen van Archangel, Olonetz, Tobolsk, Koluwan, Ufa, Perm, Wologda, Wiätka enz. zijn voor de jagt van groot belang. Bij de bewoners dezer streken, gelijk ook bij de bovengenoemde volken, is de jagt bijna het éénige, of wel het voornaamste beroep, waardoor zij zich voedsel, kleeding en andere noodwendigheden verschaffen; en zij vreezen deswege geene vermoeijenlssen of gevaren, die niet zelden hun leven in gevaar stellen. Meer dan eens gaan enkele jagers dezer half wilde volken eenen tweestrijd aan met beeren, wolven, lijnxen en andere verscheurende dieren, waarin zij hun behoud aan list of behendigheid hebben te danken. Velen stroopen bij geheele hoopen, en vertoeven weken lang in de bosschen, gedurende welken tijd bevrozene visschen, die zij op kleine sleden met zich voeren, hun eenigste voedsel zijn. De Tungusen, Tcheremissen en andere Tartaarsche volken, daarentegen, zwerven op zichzelven in hunne wildernissen om, die met bergen, engten, rotsen, rivieren en moerassen bedekt zijn, waar zij dikwerf hun leven verliezen.
Het dier, dat wegens zijn vel het meeste en hoogste gewaardeerd wordt, en tot de voornaamste eigendommen van Rusland behoort, is het sabeldier. Hierop volgen de vossen, zoo wel de roode, als de kostbare zwarte en blaauwe of zoogenaamde steenvossen, de hermelijnen, marters, eekhorens, hamsters, hazen, beeren, wolven, lijnxen of wilde katten, stinkwezels, veelvraat, eland-dier, rendieren, herten, reeën, muskusdieren, wilde zwijnen, muskus-rat, konijnen, bevers en otters, gemsen, steenbokken, zeehonden en zeebeeren, Antilopen (*),

{==132==} {>>pagina-aanduiding<<}
rammen, zelfs hyenas aan de Ob en Jenisei; voorts zwanen, eidervogels, wilde ganzen en eenden, faizanten, ouerhanen, enz. welke vier laatste soorten echter niet in den handel komen, maar alleen voor eigen gebruik in het land blijven.
Het sabeldier, als het voornaamste en alleen in Rusland thuis behoorende pelsdier (*), leeft gewoonlijk in de noordelijke Aziatische deelen van Rusland, in bosschen van loofhout, langs de rivieren, van Petschora en Kama tot aan de uiterste spits van Kamschatka. Overal, echter, zijn zij niet even goed. Die, welke het meeste gewaardeerd worden, komen van Jakutzk en Nertschinsk, en vinden zich ook aan de vloeden Bargusin, Opper-Angora en Uda. Die van de laatste streken overtreffen alle anderen in schoonheid. Op deze volgen in waarde, die om de zee Baikal gevangen worden; vervolgens die uit het Irkutzksche Stadhouderschap aan de Ob en Tungus-vloeden.
Van veel mindere waarde zijn die, welke men in het Tobolsksche Stadhouderschap bij Tjumen, Palüm, Beresow, Surgut, Jeniseisk, Mangasea, Krasnojarsk, en in het Koluwansche Stadhouderschap bij Kusnezk vindt. Het talrijkste worden deze dieren gevangen aan de vloeden Kirenga, Witim, Olekma en Alden. Deze zijn allen zwart of kastanjebruin van kleur; witte sabels zijn eene zeer groote zeldzaamheid; ook worden de gele niet veel gevonden. De zwartbruine kleur is de algemeenste, en die, welke het donkerste, glinsterendste zwart hebben, worden onder dezen het meeste geschat en zijn de duurste.
Men heeft sedert eenige jaren de opmerking gemaakt, dat, wegens het onophoudelijk jagen, de sabeldieren tamelijk schaars beginnen te worden; uit dien hoofde betalen ook reeds verscheidene bewoners van Siberië, in plaats van de gewone opbrengst in sabelvachten, thans slechts een gedeelte daarvan, en het overige in vellen van zwarte, blaauwe of roode vossen, hermelijnen, vischotters, eekhorentjes, marters enz. De winzucht, de opbrengst van vachten van deze soort van dieren, en de hooge prijs, in welken de voortdurend algemeene waardering dezelve houdt, vermeerderen ook het algemeene vlijtbetoon, zich deze ten nutte te maken.
De grootste liefhebbers der sabelvachten, en die ze om de-
{==133==} {>>pagina-aanduiding<<}
ze reden ook het duurste betalen, zijn de Chinezen, Perzianen en Turken; terwijl men meent, dat nergens meer sabelvachten gebruikt en gesleten worden, dan te Konstantinopel en Peking. In de Mongoly, en bijzonder bij Amur, vindt men ook sabeldieren; het is echter moeijelijk te beslissen, of zij voormaals daar inlandsch geweest, of door de Russische jagers (Promüschleniki) daarheen verjaagd geworden zijn.
De grootste sabeldieren onder allen vindt men in Kamschatka. Hun vacht is zeer dik en lang van haar, valt echter niet veel in 't zwart, en gaan daarom meerendeels naar China, waar zij geverwd, en er een groot bedrog mede gedreven wordt. Voorheen waren zij daar zoo menigvuldig, dat een enkel jager, zonder vele moeite, 50, 60 en 80 in eenen winter konde opbrengen, en stonden bij de Kamschatdalen op zulk een geringen prijs, dat men voor de hun veel nuttiger pelzen van hondevellen de dubbele waarde besteedde. Voor 10 roebels ijzerwerk konde men zonder zwarigheid 500-600 roebels aan sabelvachten winnen, en die slechts één jaar dezen handel in Kamschatka gedreven had, keerde gewoonlijk met 30 à 40,000 roebels terug. Hoezeer ook de opbrengst dezer dieren begint te verminderen, blijft Kamschatka niettemin nog voortdurend de aan sabeldieren rijkste landstreek, alzoo zij, door de gebergten, niet zoo spoedig kunnen uitgeroeid worden.
De wijze van deze dieren te vangen, is zeer eenvoudig. De Kamschatdalen vervolgen derzelver sporen, op sneeuwschoenen, zoo lange, tot zij hun nest ontdekken, hetwelk gewoonlijk zich in den grond bevindt. Zoodra de sabel zijnen vijand gewaar wordt, redt hij zich in een hollen boom. Deze omwinden de jagers met een net, houwen hem dan geheel om, of noodzaken den sabel, door vuur en rook, zijne plaats te verlaten, wanneer hij onvermijdelijk in het net valt en doodgeslagen wordt. - In andere oorden, waar deze dieren zeldzamer zijn, heeft men reeds op kunstigere uitvindingen moeten bedacht zijn, om hen meester te worden. Van dezen aard is b.v. de Woguulsche sabelval, van welke men op onderscheidene plaatsen in Siberië gebruik maakt. Men zoekt eene plaats, waar twee jonge boomen niet ver van elkander staan, en die men van onderen de takken afsnijdt. Aan een dezer boomen wordt nog een paal in den grond geflagen, en daarop eene slang in horizontale lengte op zoodanige wijze aan beide de boomen

{==134==} {>>pagina-aanduiding<<}
vastgemaakt, dat zij met het eene einde tusschen dezen paal en den boom te liggen komt. Over deze stang wordt eene andere als valbalk aangebragt, aan welks einde een dunne hesbalk vastgemaakt is, die, als men den valbalk opzet, over het ingekorvene einde van den paal te liggen komt. Aan het einde van den hefbalk is een bindtouw, en een ander om de dwarsstang, zeer kort geknoopt. Beiden worden tot elkander gebragt en een stokje doorgestoken, aan hetwelk een stuk vleesch of wild gevogelte gebonden is, waardoor het stokje neêrgetrokken en het snoer bijeen gehouden wordt. De sabel kruipt zeer behendig, om dezen buit meester te worden, op de onderste dwarsstang, tot hij het lokaas bereikt heeft; wanneer het stokje losgaat, de hefbalk zijnen stand verliest, en de valbalk het daaronder zittende dier doodslaat.
De prijs der sabelvachten is zeer verschillend. Menig eene wordt op de plaats zelve, in Siberië, met 50-60 roebels betaald, en, naar mate van den vervoer naar Moskow, Kislär, Mosdok, Kiächta, St. Petersburg en andere plaatsen, stijgen zij dikwerf hooger in prijs. In de belasting, Jassak genoemd, welke nog altijd in sabelvachten bepaald wordt, doch slechts den naam draagt, daar men die meestal in andere soort van pelswerk opbrengt, wordt de sabel, goedkoop genoeg, tot één roebel het stuk aangenomen.
Even menigvuldig, en wegens hunne vacht zeer gezocht, zijn de marters en hermelijnen. De eersten vindt men het schoonste in den Beresowschen kreits en in de streken van Werchoturiën en Kusnezk; de laatsten, die zich gaarne in de berkenbosschen ophouden, vindt men het meeste in den Ischinskischen kreits, in de Barabinsksche heiden, ook tusschen Krasnojarsk en Irkutzk. Hier vindt men ook de zoogenaamde sneeuw-wezel, welke dien naam om hare glinsterende witte kleur draagt. Ook het eekhorentje, het konijn en het mormeldier worden zeer voor de kleine pelswerken en tot garneersels gezocht, en door de boeren, hetzij met honden opgespoord, of met vallen en strikken, die men voor hunne holen plaatst, in menigte gevangen. Marters vindt men ook aan de Ladoga en Onega, zelfs in Lijf-, Esth- en Koerland. De eekhoren is in onderscheidene soorten door geheel Rusland verspreid; de schoonsten behooren ook bij uitsluiting in Siberië thuis. De meesten zijn zwart en worden gevonden te Jakutzk en Nertschinsk, aan den vloed Ob

{==135==} {>>pagina-aanduiding<<}
en Kosijm, in den Beresower, Narumer en Tomsker kreits. Zeldzamer zijn de zilverkleurige eekhorens, die onder den naam der Telezkischen bekend zijn, en wegens hunne grootte bijzonder gewaardeerd worden. Zij worden slechts aan de Ob, en wel in den Jalutorowschen kreits, gevonden en wegens hunne schoone zilverkleur zeer duur betaald. De gestreepten zijn reeds meer in getal, worden ook minder gezocht en betaald. Het is een bijzonder aardig diertje, dat wel ook op de boomen kruipt, doch zijne winterwoning, met de daarbij behoorende voorraadkamers, in den grond maakt, en wel niet diep, om de vochtigheid. De mormeldieren vindt men niet zeer talrijk; ook is hun vel niet zeer geacht.
Konijnen en hazen, van graauwe en witte kleur, stinkwezels, katten, bijzonder de zoogenaamde heide-katten, zijn er in groote menigte; doch worden, de twee eersten uitgezonderd, niet op hoogen prijs gesteld. Zij maken echter een aanzienlijken tak van handel uit, daar zij deels in Rusland voor hoeden verbruikt, deels ten zelfden einde buitenslands verzonden worden. In 't jaar 1803 werden van beiden 2407 zakken en 590,806 vellen verscheept, waarvan de waarde meer dan 200,000 roebels bedroeg.
Zeer aanzienlijk is de handel, die Rusland in vossen drijft. Vele soorten derzelve zijn aan dit rijk bijzonder eigen, die in andere landen of in het geheel niet, of ten uiterste zeldzaam, hier echter menigvuldig gevonden worden. De Kirgische zoogenaamde heide-vossen zijn het minst in waarde.
De gemeene vos is meestal van eene roode kleur, doch in onderscheidene mengelingen, van het bruin tot het vuurrood. Tot deze soort rekent men ook den kruis-vos, die de benaming naar zijne teekening draagt, in welke zwarte strepen met roodbruine afwisselen en zich doorkruisen. Er is ook eene soort van wolfgraauwe kleur, die men Karapane noemt. Eene voorname soort zijn de steen- of ijs-vossen, die van eene witachtige, somtijds ook van eene blaauwachtige kleur zijn, en voornamelijk huisvesten op de eilanden en kusten der IJszee, in de Oktische landstreek, Kamschatka en den Russischen Archipel. Bijzonder menigvuldig en schoon vindt men ze in den Mangaar-kreits. De blaauwachtigen trekken nu eens naar het donkere, dan naar het lichte; hoe donkerder zij zijn, hoe meer in waarde. De zwarte vossen, die thans in den handel de

{==136==} {>>pagina-aanduiding<<}
duursten zijn, worden alleen in oostelijk Siberië gevonden, en het schoonste en grootste in den Beresowschen, Surgutschen, Mangaseaschen en Jakutzkschen kreits.
Gewoonlijk worden deze dieren door opgezette vallen gevangen; de Kamschatdalen weten hen echter ook op eene andere wijze meester te worden. Zij plaatsen, namelijk, vele strikken van vischbeen, die als duigen aan eene plank zijn vastgemaakt, in een cirkel in de sneeuw. In het midden derzelve plaatsen zij, tot lokaas, eene meeuw of wilde eend. Zoodra de vos naar dezen buit springt, trekt de in het verborgene loerende jager met éénen trek de duigen te zamen, waardoor de vos zoodanig geklemd wordt, dat hij niet ontvlieden en men hem doodslaan kan.
Zeer dikwijls doodt men ook de vossen in Siberië door schietbogen, te welken einde een ligt gespannen boog met den daarop geplaatsten pijl aan eene in den grond gestokene stang wordt vastgemaakt. Dwars over den weg, of over het spoor, wordt een touw getrokken, dat met den boog zoodanig is verbonden, dat deze bij de geringste aanraking losgaat. De pijl treft gewoonlijk het hart van het dier, en doodt het op staanden voet.
Het oostelijke Siberië, Kamschatka, en den Kamschatdaalschen Archipel, hebben den grootsten overvloed van kostbare vossen. De meest geachte en duurste daarvan zijn, zoo als reeds gezegd is, de zwarte. Hunne waarde stijgt, naar den graad van zwartheid en den schoonen glans hunner haren, van 50, 100 tot 500, ja somtijds tot 1000 roebels. Nog in het midden der vorige eeuw waren zij in grooter getal dan tegenwoordig; zij worden zeldzamer, zoodat men met ééne enkele zoodanige vacht somtijds zijne geheele belasting voor een, ook wel voor meer jaren, afbetaalt. Natuurlijk zijn daarom deze dieren de gezochtste buit der jagers bij alle oostelijke Siberiërs. Dit gaat zoo ver, dat jong gevangene zwarte vossen van de Ostiaksche vrouwen met eigen borst gezoogd worden, wijl zij niet zelden met ééne enkele vacht een geheel dorp van belasting kunnen vrijhouden.
Geheel witte vossen schijnen meer in naam dan in waarheid te bestaan. Voor 160 jaren zou zeker koopman uit Hinsk aan den Czaar alexei michaelowitsch eene witte vossevacht ten geschenke gebragt hebben. Welligt was het een van

{==137==} {>>pagina-aanduiding<<}
de geheel helderblaauwe of porseleinkleurige steenvos-vellen, die op de eilanden in de Oostzee of in den oostelijken Oceaan in groote menigte worden aangetroffen, en waaronder somtijds eenigen in het witachtige vallen. Deze snedige, schalkachtige en ongemeen listige dieren, die den gemeenen vos in doorslepenheid verre overtreffen, worden voornamelijk in menigte op het Beerings-eiland gevonden; en maken hunne vellen een aanzienlijken tak van handel uit.
Beeren worden wel in alle boschen van het Russische rijk meer- of minder aangetroffen, doch meer in Azië dan in Europa, en talrijker in het noordoostelijk Siberië dan in het overige. Hunne gewone kleur is bruinachtig graauw. Het vaderland der zwarte beeren is voornamelijk het Gouvernement van Wologda; dat der witte of Pool-beeren, de kusten en eilanden in de IJszee. Het vel der zwarten wordt zeer geacht en het duurste betaald.
Men vangt en doodt hen op onderscheidene wijzen. De meest gewone is met geweer en pijlen. De Lappen dooden hen ook met groote knodsen; veelal schieten zij hen eerst, en dooden ze voorts met een jagtspriet. In eenige provincien van Siberië maken de jagers een toestel van zware balken en stangen, waaronder eene val ligt: wanneer de beer daarin komt, vallen dezen, en dooden hem. Ook maakt men dikwijls kuilen, in welker midden een gladde en spitsche paal staat, die een voet hoog boven den kuil uitsteekt. Deze wordt met gras bedekt, en over het spoor van den beer een dun koord met een elastiek schrikhout gespannen. Zoodra de beer dezen strik aanraakt, slaat het hout los; en, wanneer het geschrikte dier zich met loopen; ekt te redden, valt het in den kuil en doodt zich. Ontkomt de beer dit gevaar, zoo wachten hem op korten afstand voetangels en klemmen, bij welke even zoo een schrikhout is aangebragt, en waar zich het vervolgd wordende dier, hoe meer het zich zoekt los te worstelen, des te sterker vastnagelt; terwijl de bloeddorstige jager gereed staat, het te dooden.
Doch niet alleen op de aarde, maar ook in de lucht, heeft de geest van uitvinding en der winzucht doodelijke vallen voor hem uitgedacht. De Korjäken zoeken te dien einde kromme boomen uit, die even als snelgalgen gegroeid zijn, en maken aan den nedergebogen top een' strik, waaraan het lokaas hangt.

{==138==} {>>pagina-aanduiding<<}
Laat de hongerige beer zich hierdoor vervoeren, om tegen den boom op te klauteren, zoo wordt hij onvermijdelijk het slagtoffer zijner begeerte; want, zoodra hij het lokaas aanraakt, trekt de strik toe, de boom slaat met geweld in zijne natuurlijke rigting terug, en de beer blijft aan denzelven hangen, of wordt verscheurd.
Op eene nog zeldzamer en vindingrijker wijze weten de inwoners der bergachtige streken van Siberië dit roofdier te vangen. Zij maken een zeer zwaar blok aan een touw vast, waarvan het andere einde met een strik voorzien is. Deze wordt in de nabijheid van een steilen afgrond aan den weg gesteld, die de beer gewoon is te nemen. Zoodra hij den strik om den hals heeft, en voortgaande bemerkt, dat hem het blok hindert, werpt hij, om zich daarvan te bevrijden, hetzelve grimmende in den afgrond, waardoor hij dan zelf mede naar beneden wordt gestort, en op deze wijze zijnen dood vindt. Wanneer dit het gevolg niet is, sleept hij het blok op nieuw den berg weer op, en herhaalt, met immer stijgende woede, zijne proeve zoo lang, tot hij of uitgeput en krachteloos liggen blijft, of zijn leven door een beslissenden val verliest.
In Kamschatka is de menigte van zwarte beeren zoo groot, dat men ze bij geheele scharen ziet omzwerven. Zij zouden zeker reeds voorlang de inwoners uitgeroeid of verdreven hebben, wanneer zij niet zoo tam en vreedzaam waren, als zij anders nergens in de wereld gevonden worden. In het voorjaar komen zij bij geheele troepen uit de gebergten en bosschen aan de monden der rivieren, om hunnen honger aan de visschen te verzadigen, waarvan de stroomen vol zijn, en die zij gaarne eten. Tegen den herfst, wanneer de visschen in de rivieren weer naar boven trekken, gaan zij met hen henen, en keeren allengskens weer naar de bergen en bosschen terug. Wordt een Kamschatdaal van verre een' beer gewaar, zoo bidt hij hem met eenige teekens en woorden om vrede en vriendschap. Ook de meisjes, wanneer zij aan de inzameling van aren en wortels bezig zijn, laten zich van de beeren, die onophoudelijk op de velden omzwerven, niet verschrikken, maar langen hun eenig eten, somwijlen zelfs uit de hand, toe. Nimmer vallen zij de menschen aan, ten zij men hen terge of in den slaap store; ja zelfs gaan zij niet eens op den jager los, alware het ook dat deze hen reeds mogt getroffen hebben.

{==139==} {>>pagina-aanduiding<<}
Niettemin behoedt hen dit tam en zachtaardig karakter, dat hen van alle hunne medebroeders in andere landen zoo bijzonder onderscheidt, geenszins voor de vervolgingen der menschen. De groote nuttigheid van dit dier, van de vacht af tot deszelfs ingewanden, maakt den Kamschatdaal tot zijnen verklaarden en eeuwigen vijand. Waar deze den beer vindt, grijpt hij hem aan, nu eens met eene knods, dan eens met pieken, dan weder met boog en pijl. Hij zoekt hem in zijne legerstede op, waar de vreedzame beer niets minder dan een aanval verwacht, en gretig het lokaas tot zich neemt, dat hem zijn listige vijand toereikt, en waarmede hij zich den uitgang uit zijn hol onmogelijk maakt. Geheel ingesloten zijnde, boort de jager van boven in zijn hol een gat, en doorsteekt op eene onmisbare wijze zijne weerlooze prooi (*).
De Kamschatdalen en de overige bewoners van het noordelijk Rusland weten zich den beer op eene menigvuldiger wijze, dan eenig ander dier, ten nutte te maken. Van zijne vacht vervaardigen zij mutsen en handschoenen, schoenzolen, bedden, dekens, riemen en halsbanden voor hunne sleêhonden. Uit het vet bereiden zij olie en wondzalf, en gebruiken het ook als spijze. Zijn vleesch, dat veel naar oud rundvleesch gelijkt, is hun voornaamste voedsel, en de hoofdschotel bij hunne vreug demalen. Van de darmen maken de vrouwen maskers; ook worden zij dikwijls in plaats van vensterglazen aangewend. Van de schouderbladen worden sikkels gemaakt, om het gras te maaijen; den kop en het heupbeen hangt men echter als sieraden of zegeteekens in de hutten of aan boomen op. De hoogere klasse onder de Russen, bijzonder in de steden, dragen tegenwoordig in het algemeen beere-pelzen, en de dames beere-moffen, die dikwerf zoo groot zijn, dat zij het halve gedeelte van het ligchaam bedekken. Ook dienen de beere-vellen tot sleêkleeden, mutsen enz., en wordt eene goede vacht met 10, 12 en 15 roebels betaald.


{==140==} {>>pagina-aanduiding<<}

Toeval's luimen.

Eene ware Geschiedenis.

‘Die heeft zijn fortuin gemaakt,’ plegen wij te zeggen, wanneer wij een wakker man zien voortkomen. Inderdaad moge hij het verdiend hebben; maar, was dat de grond van zijn fortuin? - Hoogst-zelden! Duizend brave mannen gaan met alle hunne verdienste verloren, zoo niet een toeval hen in het licht stelt. Goudkorrels voert de stroom der wereld mede; maar zelden geeft zich iemand de moeite, dezelve daaruit op te sporen; slechts wat het toeval aan den oever wierp, wordt opgezameld en verarbeid. Daarom behoorde ook niemand zich op het verdiende geluk te verheffen; want hij zal, bij het licht beschouwd, vast altijd vinden, dat Fortuna, gelijk eene spin, het begin van haren draad aan het eerste, wat haar in den weg kwam, vastmaakte. Dat bekennen wij ijdele menschen zekerlijk niet gaarne; wij zouden liever al het schoone en goede, dat ons wedervaart, op de met dubbel krijt geschrevene rekening onzer eigene verdiensten stellen.
Op deze aanmerking maakten eens een half dozijn mannen eene uitzondering, die A, B, C, D, E, F heeten mogen. Zij hadden met elkander gestudeerd, en gezamenlijk ware verdienste verworven. Na verscheidene jaren, als zij reeds allen welgezeten leden van den staat waren, rigtten zij onderling een kransje op, kwamen wekelijks eens te zamen, vernieuwden bij ouden wijn de oude vriendschap, en verheugden zich over de wederkeerige welvaart.
‘Dat zou nu wel het geval niet zijn,’ begon, op zekeren avond, de vrolijke A., ‘indien wij, gelijk velen onzer toenmalige medgezellen, de akademie-jaren verslingerd, en geene schatten verzameld hadden, die ons thans renten geven!’
‘Ja, Vriend,’ antwoordde B., ‘ik geef u gaarne toe, dat niemand van ons een duurzaam geluk genieten zou, zoo hij zijne zedelijke en wetenschappelijke vorming destijds verzuimd had; maar - de hand in den boezem - hebben wij daaraan wezenlijk onze tegenwoordige welvaart te danken? Ik althans niet; en herhaalde ondervinding doet mij twijfelen, of het u beter gegaan zij.’ De vrienden zweg. ‘Ik,’ voer B. voort,

{==141==} {>>pagina-aanduiding<<}
‘ben thans Criminele Raad; daartoe heeft eene spinnekop mij gemaakt.’
‘Eene spinnekop!’ riepen allen.
‘Ja, ja, eene spinnekop. Gij weet, ik heb ter dege wat geleerd, en bij het examen niet gestotterd. Men gaf mij de loffelijkste getuigenis, maar geen ambt. Er werd dikwijls gezegd, B. is een bekwaam regtsgeleerde, hij moet verzorgd worden; maar de verzorging bleef achter. Er waren te veel kranken, die naar het bad Bethesda hinkten; en ieder had eene kruk, die ik miste. Zoo dikwijls ik den sprong doen wilde, was er reeds een neef, een zwager of een gunsteling van een of anderen gewigtigen persoon vóór mij ingesprongen. “Gij komt te laat,” was altijd des Heeren Presidents hoffelijk-koele antwoord.
Toen nu de plaats van Criminelen Raad openraakte, meldde ik mij andermaal met weinig hoop; want ik had reeds vernomen, dat een nabestaande van Mevrouw, des Presidents beminde, een domme duivel uit de provincie, aangeland was, om de plaats weg te happen. Ik vond ook werkelijk mijnen mede-sollicitant bij zijne veelvermogende tante op de sofa zitten; en een voornaam-medelijdende blik, welken hij op mij wierp, liet mij raden, wat ik te wachten had. De Heer President wandelde de kamer op en neder, en scheen verlegen, hoe hij mij op eene geschikte wijze wederom zou heen zenden. Plotseling begon Mevrouw zijne echtgenoote uit alle krachten te schreeuwen, armen en handen uitbreidende. Eene groote dikgatte spin kroop, zeer op haar gemak, langs den boezem der dame, naar den kant, waar haar neef zat. - “Neem weg! Neem weg!” schreeuwde zij met angstige heeschheid. De President, die niet minder bang voor spinnen was, dan zijne vrouw, trad eene schrede terug. “Neem weg!” gilde zij den neef toe, die de spin zeer bescheiden met zijn' hoed begou tegen te waaijen, waardoor deze bewogen werd, om te keeren, en de schoone loopbaan op nieuw naar de tegenovergestelde zijde te bewandelen. De dame was op het punt van flaauw te vallen. Toen sprong ik toe, greep de spin, wierp ze op den grond, en trapte haar dood.
Had ik der genadige vrouwe een kind uit het water gehaald, zij had mij niet vuriger kunnen danken! Ik moest blijven eten, zat aan tafel naast haar, en had gelegenheid, met

{==142==} {>>pagina-aanduiding<<}
eene sierlijke wending, den boezem te roemen, met welken ik zoo onverhoopt door de spin in vertrouwelijke aanraking was gekomen. Weinige dagen daarna werd ik Criminele Raad, en de geheele stad deed mij de eer te zeggen, dat men mijner verdiensten regt had laten wedervaren. Doch ik liet mij eene gouden spinnekop maken, welke ik, gelijk gij ziet, als speld aan het overhemd draag, en in het geheim als mijn fetiche vereer. - Nu, Vrienden, ik ben openhartig geweest. Vivat sequens!’
De vrienden zagen elkander aan. ‘Hij heeft gelijk,’ mompelde Kapitein A.; ‘zonder mijn' rozeboom had ik nog geene Compagnie.’
‘Hij heeft gelijk,’ knikte de Hofprediker C.; ‘zonder een paar dozijn kersesteenen zat ik nog steeds op mijn dorp.’
De Koopman D. bekende, dat zijn groot handelhuis op eene speld gegrondvest was. E. had eene rijke erfenis aan een' paardenhoef te danken, en F. eene vermogende vrouw aan een' verloren papiersnipper.
Na deze algemeene biecht riep B. de vrienden op, om zich nader te verklaren.
‘Ik heb in drie veldtogten mij braaf gedragen,’ zeide de Kapitein; ‘evenwel bleef ik steeds Mijnheer de Luitenant, en moest menigen voornamen Jonker, die achter de kagchel gezeten had, mij zien voorttrekken. Bij geluk verliefde een oud Generaal op een schoon jong meisje, dat hij trouwen wilde, en wie ten gevalle hij allerlei jeugdige dwaasheden beging. Onder andere werd hij ook sentimenteel, omdat zij het was. Wie hem des morgens voor het front vloeken en tieren hoorde, die vertrouwde zijne ooren niet, wanneer des avonds de toovermagt den ruigen Generaal in eenen, als het duifje kirrenden, Arcadischen herder omschiep. In spijt van het verschil der jaren, werd het schoone meisje zijne bruid; doch onder voorbeding, van voor het offer harer jeugd hem te tiranniseren. Dat deed zij dan ook naar hartelust. Al de zweetdroppels, die hij op de parade zijn regiment afperste, schenen zich op zijn voorhoofd te verzamelen, wanneer de grillen zijner bruid voor hem opmarcheerden; en wee hem, zoo hij hare luimen niet bevredigen kon!
Wij hadden destijds ons kwartier in mijne vaderstad, een klein onbeduidend plaatsje, gelijk gij weet. Het was digt bij

{==143==} {>>pagina-aanduiding<<}
kersmis. De Freule verlangde van haren buigzamen aanbidder een' rozeboom. In den beginne scheen haar de wensch weinig ter harte te gaan; doch toen zij hoorde, dat in het geheele stadje geen bloeijende rozeboom te vinden was, stond zij er op met kinderachtigen moedwil, en bragt door haar mokken den Generaal tot vertwijfeling. Hij zond rijdende boden naar de naaste groote steden, die hem ook dadelijk rozeboomen bragten; maar de een was geknakt, de ander bevroren, en de Freule wierp ze het venster uit. De sneeuwjagt, welke ons destijds drie dagen lang kwelde, was niet zoo onstuimig als hare kwade luim.
In dezen nood reed de Generaal des kersmorgens toevallig mijne woning voorbij, en - zag in mijn venster een bloeijenden rozeboom, dien ik zelf met groote zorg voor den aanstaanden verjaardag mijner moeder gekweekt had. Geen hongerige havik kan zoo snel op den eersten den besten leeuwrik neerstorten, als hij, van het paard springende, mijne kamerinstormde, en met gierige blikken naar den rozeboom snelde. Ik stond niet weinig verzet over het onverwachte bezoek, nog meer over de ongewone vriendelijkheid, met welke hij mij aansprak: “Lieve Heer Luitenant, wilt gij mij dezen rozeboom wel afstaan?” - Ik had daartoe niet den geringsten lust, en ontschuldigde mij beleefdelijk met het verlangen, mijner oude moeder een klein genoegen te verschaffen. Toen hij voortging, mij door onstuimige beden te dringen, nam ik de vrijheid, hem te zeggen: dat hij niet aan mij verdiend had, dat ik hem zulk een offer zou brengen. Ik herinnerde hem met bescheidenheid aan de mishandelingen, die ik ondergaan had, schoon hij mij zelf dikwijls had betuigd, dat ik mij in het veld braaf gedragen had. Deze herinneringen, welke hij anders zeer kwalijk plagt op te nemen, vonden ditmaal een genegen oor; wij begonnen te onderhandelen, en in 't kort, hij pakte mijn' rozeboom, tegen de billijke belofte, mij de eerste vacante Compagnie te zullen geven. Hij heeft woord gehouden. Mijn bloed had ik te vergeefs vergoten, maar niet het water, waarmede ik mijn' rozeboom drenkte!’
Nu nam de Hofprediker het woord. ‘Het beste aan mijne voormalige onaanzienlijke standplaats was een kerse-boomgaard. Welligt herinnert gij u nog, dat ik altijd een groot liefhebber van kersen was, en ze steeds met zoo groote gretigheid ver-
{==144==} {>>pagina-aanduiding<<}
slond, dat ik mij nooit den tijd gunde, de steenen er van af te zonderen, maar die allen doorslikte. Nooit had ik eenig ongemak daarvan ondervonden; doch nu, daar ik de schoonste kersen uit de eerste hand had, en mij al te zeer te goede deed, ware het mij bijna gegaan als den braven gellert, die, zoo als men zegt, aan eene verstopping door kersesteenen stierf. Ik werd ziekelijk, hypochonder, zonder de oorzaak mijner kwaal te raden. Den artsen ging het niet beter dan mij; zij dachten, dat het tot de ziekten der geleerden behoorde, mij door veel studeren op den hals gehaald. Ik moest de baden gaan gebruiken, en daar mijne omstandigheden dit niet toelieten, Pijrmont-water ontbieden. Gelukkig was ik reeds gezond, eer het aankwam. Ik zette het in mijn kelder, en dacht er niet verder aan.
Kort daarop werd een nieuw, gestrenger Toltarif afgekondigd, volgens welk, onder andere verboden waren, ook allen minerale wateren in het gemeen de invoer ontzegd werd. Dat was een donderslag voor den Heer President van het Consistorie, wien de geneesheeren in de maand Januarij ronduit verklaard hadden, dat hij in het voorjaar voor het Consistorie der Engelen zou moeten verschijnen, zoo hij niet spoedig Pijrmont-water dronk. Het was nergens te krijgen. Om het te ontbieden, was eene allerhoogste Toelating noodig; om deze te verkrijgen, werd tijd vereischt, en daar Pijrmont ver af gelegen is, zoo kon de President ligt berekenen, dat de hulp niet eer, dan aan den dag zijns doods, zou aankomen. Daarover jammerde hij luide. Ik was juist in de Residentie, waar ik te vergeefs aanzoek om eene betere standplaats gedaan had. Fluks liet ik mijne bijna vergetene kist komen, bragt haar aan den kranken Meceen, en ontving, vier weken daarna, de onverwachte beroeping als Hofprediker.’
‘Mij,’ hief de Bankier aan, ‘ging het in den beginne slecht. Vlijtig was ik en punktelijk, maar het ontbrak mij aan krediet. Eenmaal bood zich eene voordeelige gelegenheid aan, bij welke ik honderd procent winnen kon, zoo ik slechts een kapitaal van vijfduizend daalders in handen gehad had. Ik nam het beslult, eenen rijken Zonderling om dit kapitaal aan te spreken. Hij ontving mij zeer koel. Vergeefs rekende ik hem de winsten voor, die ik te maken hoopte. Hij vorderde zekerheid, die ik buiten staat was te geven. Reeds had ik

{==145==} {>>pagina-aanduiding<<}
zuchtende het gesprek afgebroken. Wij gingen te zamen stom op en neder. Daar valt mij eene speld in het oog, die ik van den grond opraapte, en op mijne roksmouw stak, doordien ik van jongs af gewend was, ook het geringste niet verloren te laten gaan. De Zonderling bleef staan, zag mij een oogenblik in het gezigt, en zeide geheel onverwacht: “Gij zult de vijfduizend daalders hebben.”
Op het oogenblik telde hij ze mij uit, zonder eenige zekerheid te verlangen. Ik giste toenmaals niet, waarom hij zijne gezindheden zoo eensklaps veranderd had. Doch toen ik hem het geld terug bragt, dat mij groot gewin had opgeleverd, verklaarde hij mij, dat het oprapen van de speld hem vertrouwen op mij had ingeboezemd; dat hij daaruit tot mijne bedachtzaam- en oppassendheid besloten had. Zonder die speld zou ik geen duit van hem ontvangen hebben, en welligt nog steeds een arme duivel zijn.’
‘Zoo als ik zonder den paardenhoef!’ zeide E., de rijke erfgenaam: ‘Mijn oude oom, die in Indië schatten verzameld had, was zeer onvriendelijk tegen mijne arme moeder, zijne eenige zuster, en wilde van mij niets weten, omdat zij voor vijf-en-twintig jaar, uit liefde tot mijnen vader, de hand van een zijner vrienden versmaad had. Vergeefs stelden wij alle middelen te werk om hem neer te zetten; de anders edele man bleef hardnekkig, onverzoenlijk, en had reeds door een testament in forma alle zijne goederen aan de armen vermaakt. Ik mogt hem in het geheel niet voor de oogen komen, en had er ook geen lust toe.
Op zekeren dag hield de Vorst heerschouw op eene uitgebreide vlakte, digt nevens het prachtig landhuis van mijnen oom, bij wien hij zich tot het ontbijt had aangemeld. Om zich deze eer nog waardiger te toonen, besteeg de oude, tegen zijne neiging, een schoon paard, en mengde zich, bij de heerschouw, onder het gevolg van den Vorst; doch kon niet altijd zoo snel volgen, als de verschillende evolutiën der kavallerij zulks vorderden. Eenmaal was hij bijna overreden geworden. Hij ontging dit ongeluk wel nog, doch zijn paard werd schuw, rende met hem onder den diksten hoop der toeschouwers, steigerde, en sloeg achter- en vooruit. Verscheidene der omstanders grepen naar den teugel, ook ik, daar ik juist een der naasten was; het ros sloeg met den voorpoot naar mij,

{==146==} {>>pagina-aanduiding<<}
en trof mij zoo onzacht in de zijde, dat ik zonder bewustheid nederstortte.
Toen ik weer bijkwam, lag ik in een schoon vertrek op een zacht bed; doctors en chirurgijns bemoeiden zich om mij, en vooral mijn oom met de teederste zorgvuldigheid. Hij kende mij niet, en slechts de gedachte, dat zijn paard mij veelligt tot eenen gebrekkigen gemaakt had, was de bron zijner menschlievende bemoeijingen. Eerst des anderen dags, toen ik mij een weinig hersteld had, vroeg hij naar mijnen naam, dien ik nog verzweeg, mij voor eenen vreemdeling uitgevende. Het ging met mijne genezing zeer langzaam. Dagelijks bragt de oude man eenige uren, en ten laatste geheele dagen, aan mijn bed door; want ik stelde alles in het werk om hem te winnen, en het gelukte boven mijne verwachting. Nadat ik genezen was, deed hij mij den voorslag, om niet weer van hem te scheiden, en liet mij hopen, dat hij mij als zoon zou aannemen. Geroerd kuste ik den grijsaard de hand, en uitte de vrees, dat hij mij zou verstooten, zoodra hij mijnen naam hoorde. Hij zag verbaasd op - ik noemde mij - de ontdekking trof hem - er kwam een traan in zijn oog - hij omarmde mij, en zond naar mijne moeder. Twee jaren leefden wij nu nog in de liefderijkste eensgezindheid. Kort daarna is hij gestorven. Mij liet hij zijne rijkdommen na, en ook het rijoaard, welks hoef ik ze te danken heb, en dat ik zelf dagelijks zijn voeder breng.’
Thans schoot F. nog over, die zich onder allen de gelukkigste achtte, en wel met regt, want hij bezat eene der beminnelijkste vrouwen, die hem daarbenevens een aanzienlijk vermogen had aangebragt. ‘Julie van r ***,’ begon hij, ‘had lang mijnen oogen bevallen; maar zij was veel te rijk, hare moeder veel te voornaam, en voor alle dingen zij zelve veel te onverschillig jegens mij, dan dat ik mij zou veroorloofd hebben, de minste hope te laten kiemen. Ook waren wij, zonder den papiersnipper, zeker nooit een paar geworden.
‘Eens op een bal stond ik, in het dansen, niet verre van haar. Nog figureerde zij de rij opwaarts, en verloor bij deze gelegenheid, mij voorbij walsende, een klein driekant briefje uit haren boezem. Een jonge melkmuil, die naast haar stond, een Etourdi, van wien ieder vreesde, dat hij zich over zijne eigene aardigheid zou doodlagchen, sprong toe, raapte het pa-
{==147==} {>>pagina-aanduiding<<}
piertje op, las het, lachte overluid, huppelde naar julie, achter welke juist hare moeder op den loer stond, en riep: ‘Mijne genadige Freule, gij hebt hier een biljet verloren; dat wel slechts klein, maar van inhoud zwaar is, en waarvan ik u niet berooven wil.’
‘Ik zag julie sterk kleuren; ik zag het oog der moeder vonkelen; mijn instinct zeide mij, dat ik het arme meisje, schoon ik nooit een woord met haar wisselde, uit eene schrikkelijke verlegenheid moest redden; ik trad snel toe, en juist als de beenige hand der moeder zich reeds uitgestrekt had, om het briefje aan te nemen, scheurde ik haar den buit tusschen de vingers weg, en zeide verstoord: ‘Mijnheer! ik heb het papier verloren.’
Hij zag mij met groote oogen aan, en stotterde: ‘Gij? Vergeef mij, ik heb zelf gezien -’
‘Het had fraaijer gestaan,’ viel ik hem in de rede, ‘zoo gij niets gezien hadt. Het briesje bevat een klein geheim, daar niemand belang bij heeft, dan ik.’
‘Inderdaad?’ zeide de melkmuil, en zag er, op zijne wijze, zeer loos uit; ‘ei, zoo meld mij slechts het eerste woordje, opdat ik hoor, of gij inderdaad regt op dit briefje hebt.’
‘Morgen ochtend te zes ure,’ zeide ik hem half luid in het oor, ‘wil ik u buiten de nieuwe poort het geheele briefje voorlezen, zoo het u belieft.’
Met deze woorden keerde ik hem den rug toe, en hij had den moed niet, het tooneel verder uit te breiden. Halve blikken, die ik naderhand op julie en hare moeder wierp, verrieden mij, dat ik mijn doel bereikt had. De moeder scheen gerust gesteld, en der dochters oogen zochten mij, om mij vriendelijk te danken.
‘Intusschen konde ik de verzoeking niet wederstaan om het briefje eens in te zien; waarvoor, in mijn geval, welligt eenige verschooning ware in te brengen. Ik sloop in een zijvertrek, en las de met potlood geschrevene woorden: “Om elf ure, op den trap, die naar den tuin leidt, het laatsie vaarwel.” - Een rendezvous, dacht ik; hoe zal dat afloopen? Zal de moeder haar uit het oog verliezen? en zal niet veelligt zelfs de jonge snoeshaan, die deze woorden het eerst gelezen heeft, onbeschaamd genoeg zijn, zich op den tuintrap tot derden man

{==148==} {>>pagina-aanduiding<<}
op te dringen? - Het toeval heeft mij nu eenmaal tot Ridder van het meisje verkoren; ik moet zien, hoe ik haar de klippen uit den weg ruime.
Het liep reeds mooi naar elven. Ik begaf mij terug in de zaal, de moeder opzoekende, van welke ik niets meer wist, dan dat zij eene hartstogtelijke liefhebster van het spel was, doch met wie niemand gaarne speelde, omdat zij onverdragelijk krakeelde. Ik zag haar naast julie zitten, en bemerkte in de oogen der laatste eene angstige verwarring. Met gemaakte ergeloosheid trad ik toe, en vroeg der genadige vrouw, of zij eene partij l'hombre verkoos? - “ô Ja,” was het vriendelijk antwoord. Nu miste nog slechts de derde man; daartoe verkoos ik den jongen heer, dien ik inderdaad reeds aan de deur vond loeren, die naar den tuin leidde. Hij wilde niet spelen; doch toen ik hem de hand zeer beduidend drukte, en hem zeide, dat hij mij eenen dienst zou doen, volgde hij mij aan het tafeltje, waar ik eenige vervelende uren doorbragt, en de moeder met de grootste aardigheid winnen liet.
Eerst na middernacht stonden wij op, en ik maakte mij gereed naar huis te rijden, toen mij iemand zacht op den schouder klopte. Het was een jong, mij onbekend Officier, die mij driftig verzocht, hem nog eenige oogenblikken te schenken. Ik volgde hem in den tuin. Daar omhelsde hij mij hartelijk, en zeide: “Gij hebt door uw edel gedrag mijn gansche vertrouwen gewonnen. Ik heb het briefje geschreven. Ik bemin julie van r ***, en word van haar bemind. Maar ik ben arm, en hare moeder heeft mij schandelijk afgewezen. Morgen ga ik naar de armée, met het vaste voornemen, julie te verdienen, of den dood te vinden. Dat ik haar heden het laatste vaarwel zeggen kon, dank ik u. Voleindig het werk uwer grootmoedigheid; sta mij nog ééne bede toe!”
“Met vermaak,” antwoordde ik het interessante jonge mensch, wiens diepe roering zich mij mededeelde. Zijne bede was: de brieven, welke hij julie zou schrijven, aan mij te mogen adresseren, wijl hij hier geenen vriend had, op wien hij zich verlaten kon. Ik beloofde het gaarne, begeleidde hem des anderen morgens ook nog een paar mijlen, en liet mij onderrigten, hoe ik het aan te vangen had, om de brieven met zekerheid in julie's handen te spelen. Hij drukte mij nog eenmaal met aandoening aan zijne borst, en ijlde de heldenbaan op.

{==149==} {>>pagina-aanduiding<<}

Bij julie's moeder had mij het liberale omber-spel, dat ik met haar gespeeld had, zoo in gunst gebragt, dat zij nu in alle gezelschappen mij opzocht, om met haar partij te maken, en het duurde niet lang, of zij noodigde mij ook aan haar huis; bij gevolg had ik altijd de beste gelegenheid, julie de brieven hares beminden heimelijk ter hand te stellen, doch helaas ook, hare bekoorlijkheden dagelijks te bewonderen, en de eigenschappen van haren geest en haar hart dagelijks hooger te leeren schatten. In den beginne was zij beschroomd met mij; maar van tijd tot tijd werd zij vertrouwelijk, als eene zuster tegen haren broeder, en veroorloofde zich kleine vrijheden met mij, die mijne eigene vrijheid eenen smadelijken ondergang dreigden. Zij ontving mij b.v. dikwijls en negligé; zij leide in het gesprek somtijds hare hand op de mijne, en meer dergelijke, wat jegens den vertrouwden harer liefde haar niet onwelvoegelijk scheen, doch mij al meer en meer zulk een hartkloppen veroorzaakte, dat ik in goeden ernst begon te duchten, dat het ten laatste met mijne rol niet wel zou afloopen.
Vier maanden lang had deze heimelijke verstandhouding geduurd; de veldtogt spoedde ten einde. De beminde was tot Kapitein benoemd, en dweepte reeds in alle brieven van de zaligheid, welke zijne terugkomst hem beloofde. Ik had voorgenomen, dit pijnlijke oogenblik niet af te wachten, maar den dag vóór zijne aankomst op reis te gaan, om in de verte van den ongebeden gast ontslagen te raken, die zich steeds dieper bij mij nestelde. Daar komt plotseling het berigt, dat Kapitein w*** in eene der laatste schermutselingen gebleven is! Deze treurige boodschap julie over te brengen, was de zwaarste taak, die mij in mijn leven ten deel viel. Hare smart, hare vertwijfeling te beschrijven, daarvan zult gij mij wel ontslaan. Ik beproefde niet, haar te troosten; ik weende slechts met haar, liet van den geliefden doode mij vertellen, en steeds weer hetzelfde vertellen, las zijne brieven twintigmaal met haar door, en stemde met warmte in zijnen lof. Zoo vond ik den weg tot haar hart. Dit duurde bijna een jaar. Van tijd tot tijd droogden de tranen op; de brieven werden zeldener gelezen; de vertwijfeling maakte eindelijk voor de zwaarmoedigheid, de zwaarmoedigheid voor eene zachte kalmte plaats; en slechts de zoete gewoonte, mij als eenen vertrouwden, liefdevollen vriend te beschouwen, werd met iederen dag inniger. Ik was julie

{==150==} {>>pagina-aanduiding<<}
onontbeerlijk geworden. Ik waagde eindelijk kleine wenken, halve woorden, die eerst slechts door zuchten, vervolgens door vriendelijk weemoedige blikken beantwoord werden; en in 't kort, de zalige dag verscheen, op welken julie's vertrouwde de plaats van haren geliefde innam, welke hij nu sedert drie jaren als de gelukkigste echtgenoot bekleedt. Dank zij den verloren papiersnipper!’
De vrienden grepen naar de glazen, en klonken vrolijk. ‘Zeker, ik geloof,’ was het gevoelen van B., ‘zoo ieder, wien het wél gaat, tot den oorsprong zijns geluks terug gaan wilde of kon, hij zou, even als wij, op spinnen en spelden stooten.’

Hannibal aan Flaminincs.

Heldenbrief.


Ja, zegepraal in 't einde en kom uw' wraaklust koelen, 
Gij, der tirannen slaaf, die op mijn leven doelen! 
ô Rome, dat mij kent en proef draagt van mijn' haat! 
Verwin in 't einde uw vrees... ja, Hannibal vergaat! 
Uw rustelooze wrok, die omvlamde op mijn dagen, 
Zag dan 't weêrspannig lot mijn' dood te lang vertragen; 
Gij wilt dan dat uw hand het luttel bloeds vergiet, 
Dat, tijd en krijg ontrukt, mij nog door de adren vliet! 
Romeinen, eens geroemd als strassers van verraders! 
Betreedt ge aldus het spoor van uw doorluchte vaders? 
Getrouw aan eer en deugd, die u niet meer bekoort, 
Verwon bij hen het zwaard, waarmeê hun nakroost moordt. 
Gij dwingt een' cijnsbaar vorst (ô laagheid zonder gade!) 
Dat hij een' weerloos vriend door valsch verdrag verrade! 
Gij overkruist de zee, en, schaamteloos en snood, 
Bekuipt ge, in dit gewest, eens droeven grijsaards dood!... 
Geniet, Flamininus! die zege, zoo vol schande! 
Ik stem in mijnen val: geniet uw offerande; 
Ik kwam uw' wrok reeds voor: 'k bedroog uw' euvelmoed, 
En opende mijn graf en heb mijn' roem behoed. 
Waan niet dat Hannibal, hoe 't nooodlot zij verbolgen, 
Uw trotsche zegekoets, laaghartig, ooit zal volgen, 

{==151==} {>>pagina-aanduiding<<}

Dat hij het hoofd ooit bukke uit schaamte om zijnen hoon, 
En Romen ooit, geboeid, haar' overwinnaar toon'. 
Ach, hadt ge, ô nijdig lot! mijn' wraakkreet willen hooren, 
Mijn' haatren waar' gewis de diepste val beschoren! 
Gij, gij hebt hen beheed!... Ach, hun ten vloek gebaard, 
Moest ook dat heerschziek rot verdelgd zijn door mijn zwaard. 
Ja, Rome, dat ik tart en nog met afschrik noeme! 
Met regt vervloekt gij mij, zoo veel ik u verdoeme! 
Mijn woede dreef mij voort van 's aardrijks uiterst eind' 
Tot op der bergen top, met eeuwig ijs omheind; 
Ik deed Carthaag op Rome een schrikbre wraak behalen, 
De haat heeft op natuur mij leeren zegepralen. 
'k Heb streng mijn drift gekoeld aan veldheer en soldaat; 
'k Heb in uw dapperst bloed wellustig mij gebaad; 
Italiën, ten prooi aan 's oorlogs scherpe roede, 
Scheen 't erfrijk van den dood, waar ik zeeghaftig woedde. 
Wat weduwen in rouw! wat oudren zonder kroost!... 
Uw muur weêrkaatste, ô Rome! uw jammerkreet om troost. 
Tuig, Cannaes gruwzaam veld! van mijn bloeddorstig pogen! 
Gij, Capua alleen, hebt al mijn zorg bedrogen! 
't Was dan des hemels wil! en keert, ô godendom! 
Dan nooit, ons doel ter gunste, een enkel uur weêrom? 
Geen nood! schoon ook mijn land te ondankbaar mij verraadde, 
'k Nam 't Aziaansch geweer tot uw verderf te stade, 
En mijn geducht beleid, dat voor uw schreden vloog, 
Verlevendigde alom uw' vijand voor uw oog. 
ô Zwakke Prusias, wiens lafheid onderwijlen 
Den vorstenschepter boog voor burgerbundelbijlen! 
Gij, die geen regten der gastvrijheid heilig acht, 
Maar naar tirannengunst door helsch verraden tracht! 
Wat moest gij de eer der kroon door 't schandlijkst juk verlagen? 
Hadtgij me een zwaardvertrouwd, gij hadt me uw'troon zienschragen; 
Het vuur der felste wraak had mij op nieuw bezield, 
En had mijn' arm gestierd en 't Roomsohe volk vernield! 
Tirannen! 't is gedaan: gij wordt door 't lot gesteven; 
Maar, gij mistrouwt mij nog, zoo lang gij mij ziet leven; 
Het denkbeeld van uw schand' vervolgt u overal; 
Gij vreest alom den naam, de schim van Hannibal. 
Uw moeders, nog in 't hart mijn gramme woede duchtend', 
Gedenken mijn' triomf, al weenende en al zuchtend, 

{==152==} {>>pagina-aanduiding<<}

In 't eind': mijn droeve dood kost aan den Roomschen staat, 
Zijn' ouden roem ten hoon, een schandlijke euveldaad. 
Men zegge eens, dat het volk, dat vorsten deed bezwijken, 
Die trotsche burgers, in 't bezit van honderd rijken, 
Toen alles hen ontzag, toen 't Aziatiesch land, 
Gebreideld in hun juk, de wet kreeg van hun hand; 
Toen 't overheerd Carthaag, in 't stof ter neêr gezonken, 
Onmagtig, op zijn puin, hunne adelaars zag pronken, 
En aan hun zegekoets reeds Grieken was geboeid, 
Dat toen dat zelfde volk, door ouden wrok ontgloeid, 
Een' zwakken grijsaard haatte, en, vlammende op zijn leven, 
Hem, verre in Azia, vergift heeft ingegeven. 
Voleind, voleind, ô Rome! en strek uw ketens uit: 
Voleind: mijn jongste snik geeft de aarde aan u ten buit. 
Maar, dat het beulenrot, door Rome hier gezonden, 
Al twistende om den schat, worde op zijn' prooi verslonden! 
Dat al uw burgerij, ten doel aan vuur en vlam, 
Zich enge kluisters smeed', van bloed en tranen klam! 
Ja, storte t'eener tijd (die hoop vertroost mij weder!) 
Het trotsche kapitool door eigen zwaarte neder! 
Dat door al 't volk der aard', tot uw verderf gespoord, 
Uw kroost worde omgebragt, uw grijsaards wreed vermoord! 
Hun dolk verzwelge uw bloed; en dat men, mij ter wrake, 
Een woestenij van Rome en haren omtrek make! 
Beticht dan van dit wee, dat eens u treffen zal, 
Uw eigen gruwlen en den wensch van Hannibal! 
 
T. 

Naar het Fransch van
la harpe.

Anekdote van Turenne.

Toen turenne nog maar twaalf jaar oud was, eischte hij eenen Officier voor den degen, omdat die de geschiedenis van alexander den grooten, door quintus curtius beschreven, voor eenen roman verklaard had.





{==153==} {>>pagina-aanduiding<<}

Mengelwerk.

Vergankelijkheid.

Door B. Klijn, Bz. (*).


Gunt, mijn vrienden! gunt dit harte, 
Dat het zich in 't uwe stort! 
Hij, die 's levens ramp en plagen, 
't Pak der smart alleen moet dragen, 
Voelt, hoe diep de wonden knagen, 
Als de bloem der vreugd verdort. 
 
Gunt mij thans gehoor, mijn vrienden! 
Daar mijn boezem zich ontlast; 
Wilt het aan den vriend vergeven, 
Als zijn zucht voor hooger leven 
Niet aan zinlijk heil kan kleven, 
Soms niet bij uw vreugde past. 
 
Ja, gij wilt, gij zult mij hooren, 
Schoon mijn zangtoon somber klinkt. 
Hij, die niet dan vreugd wil kennen, 
Niet dan aan 't genot wil wennen, 
Stort wanhopend neer in 't rennen, 
Als 't genot zijn' arm ontzinkt. 
 
Wat is vreugde? wat zijn rampen? 
Wat gevoel voor lust en pijn? 
Kindren slechts van oogenblikken, 
Die ons martlen of verkwikken, 
Ons verstrenglen in de strikken 
Van dit kort en nietig zijn. 

{==154==} {>>pagina-aanduiding<<}

ô Mijn vrienden! kunt gij 't denken, 
Is dit aanzijn 't aanzijn waard? 
Is dit dwaas verleidend flikkren, 
Is dit waanwijs zelfontwikklen, 
En dit kunstig zinlijk prikklen, 
't Einddoel zoeken op deze aard'? 
 
Hij, die zoo dat doel wil kennen, 
Die, geblinddoekt door den waan, 
Grijpt en rondtast in den blinden, 
Zal, wat hij poog' te onderwinden, 
Nooit het glooijend voetpad vinden, 
Dat hem wis doet opwaarts gaan. 
 
Doch het dwaas gestreel der zinnen 
Vliedt, als eedler band ons bindt; 
Hulp in rampen, troost in smarten, 
Kracht om tijd en lot te tarten, 
Vinden zaamverbonden harten, 
Vindt de vriend steeds in den vrind. 
 
ô! Hoe draaglijk wordt de ellende, 
Als de vriendschap hulp verleent, 
Als ze ons sterkt in 't moeilijk strijden, 
d'Alsem in den kelk van 't lijden 
Tot een' heilgen dronk wil wijden, 
Als zij troostrijk met ons weent. 
 
Dan, mijn vrienden, drupt Gods zegen 
Toch, schoon smart het harte knaagt: 
Laat het stervens-uur ons prangen, 
't Zwakke lijf met schrik omvangen, 
't Doodzweet drupplen van de wangen, 
't Wordt door vriendschap weggevaagd. 
 
Gunt mij dan gehoor, mijn vrienden! 
Daar mijn boezem zich ontlast; 
Wilt het aan den vriend vergeven, 
Als zijn zucht voor hooger leven 
Niet aan zinlijk heil kan kleven, 
Soms niet bij uw vreugde past, 

{==155==} {>>pagina-aanduiding<<}

Hoe de vreugde ons ook omringe, 
Hoe zij zweve om onze schreên, 
Hoe zij bouw' op luchtkasteelen, 
En ons prikkle door haar streelen; 
Midden in die zintooneelen 
Schijnt de smart door 't tooikleed heen. 
 
Alles, wat wij hier aanschouwen, 
Al wat ter genieting leidt, 
's Levens voorspoed, welvaart, weelde, 
Rijkdom, die zijn' schat ons deelde, 
Schoonheid, die de zinnen streelde, 
Alles draagt verganklijkheid!... 
 
ô! Dit denkbeeld schokt mij 't harte; 
't Stelt zoo vaak mijn vreugd te loor. 
't Is dan slechts voor oogenblikken, 
Dat we ons laven, ons verkwikken? 
In ons lagchen klinkt het snikken 
Van het bange sterfuur door?... 
 
Komt, mijn vrienden! volgt mijn zangen, 
Aan verganklijkheid gewijd. 
Laat de zorg ons 't hart verteren, 
Mooglijk voert ons 't rein begeeren 
Uit dit stof naar hooger spheren, 
Waar gij niet verganklijk zijt. 
 
Van waar dat diep gevoel, 't geen 't menschlijk harte schokt? 
Dat ons, door hoop en vrees, naar 't blij genieten lokt? 
Van waar die on ust, die beklemming? dat verteren 
Van krachten, die zichzelve uitputten door 't begeeren? 
Waarom toch hecht de mensch, schoon 't stoffloers hem omsluit, 
Zich aan dat diep gevoel, en werpt den blik vooruit? 
Kan heel de beeldenrij van 't weggesneld verleden, 
Die wemelt voor zijn' geest en spiegelt in het heden, 
Zijn wenschen niet voldoen? - Heeft dan deez' lagchende aard' 
Voor hem geen' grond gevormd, waarvan hij bloemen gaart? 
Is 't al voor hem, of hij voor 't al? - Neen, met zichzelven 
In strijd, poogt hij uit slijk zich d'eêlsten schat te delven. 

{==156==} {>>pagina-aanduiding<<}

Het heden geeft hem rust, gelijk 't verleên hem gaf; 
Vergeefs! hij zoekt de rust aan de andre zij' van 't graf. 
 
Die walging bij 't genot, die onrust bij 't verkrijgen, 
Dat zwaar en moeilijk pad, dat hem de borst doet hijgen, 
Dat altijd willen en niet willen zonder end, 
Waardoor zijn zwakke voet zich ginds en herwaarts wendt, 
Dat altijd wenschen, altijd hopen, nimmer handlen, 
Die snelle, woeste gang, dat dikwerf zielloos wandlen, 
Dat eindeloos gestreel, dat beurtlings smart en vleit, 
't Is alles wrange vrucht van zijn verganklijkheid. 
 
Natuur schiep voor den mensch, in onnavolgbre weelde, 
Eene onuitputbre kracht, die teelde en weêr herteelden; 
Die duizendwerf verging, zich duizendwerf herschiep, 
En van 't verbrijzeld beeld weêr 't beeld te voorschijn riep. 
Zij schetst hem in haar' gang, door steeds vernieuwd herhalen, 
Het schoon gevormd tafreel, en schetst het duizend malen. 
Het is in haar gebied een eeuwig scheppen: nooit 
Heeft zij haar werk volbragt, en 't gansch gewrocht voltooid. 
Het worden en vergaan, 't verstoren en herbouwen 
Doet zij, in vorm bij vorm, het menschlijk oog aanschouwen 
Als zaamgeperste stof in 's aardrijks ingewand, 
Door gloed bij gloed gesmeuld, in volle kracht ontbrandt, 
En stad en volk verzwelgt en houdt in de asch bedolven, 
Dan rijst een vruchtbaar land uit 't vlak der zuidergolven, 
De vuurgloed wordt gedoofd, die stad en volk verzwelgt, 
Doch die, na eeuwen loops, weêr 't vruchtbaar land verdelgt, 
 
Zoo staar ik vol gevoel op 't lot der stervelingen, 
Dat, als het dwarlend blad, in onbepaalde kringen 
Zich opheft, door den wind in de enge kringen speelt, 
En zich bij feller storm in duizend stofjes deelt. 
Het heden geeft hem niets dan vruchten van 't verleden; 
't Aanstaande ziet hij weêr uit 't nu te voorschijn treden; 
Geen oogenblik, dat hem in eigendom behoort; 
Met elken polsslag snelt een deel van 't leven voort. 
Het leenregt van 't bestaan, hem hier op de aard' gegeven, 
Wordt spoedig hem ontroofd. - Het kort besef van 't leven 

{==157==} {>>pagina-aanduiding<<}

Wordt, als de ramp hem treft, een zachte troost voor 't hart, 
Maar, als de voorspoed lacht, een wreede boezemsmart. 
 
Wat dwaasheid, zich het brein op zingeluk te scherpen! 
Voor 't kort en nietig zijn een levensplan te ontwerpen! 
Wat trotschheid, die zich waant op lot, op tijd gewis, 
Die denkt, dat hij in 't stof hier reeds onsterflijk is! 
Wat wordt, ô ijdle mensch! van al die trotsche plannen? 
Kunt ge uit uw zwak gemoed het denkbeeld wel verbannen, 
Dat elke korrel zand, die door het uurglas loopt, 
Een deel van uw bestaan en van uw plannen sloopt? 
Dit denkbeeld blijft u bij, rooft vaak des levens bloesem; 
Het dringt zich in de ziel, en pijnigt hart en boezem; 
Hoe gij 't verdooft door pracht, door schatten, weelde en glans, 
Het zweeft u voor den geest door kroon of lauwerkrans. 
Laat rijkdoms wierookvlam in gulden vaten glimmen, 
Gij ziet dat schrikklijk beeld in wierookwolken klimmen; 
Het wemelt voor uw oog, en, in uw' geest verspreid, 
Blinkt van uw pracht en schat niet dan verganklijkheid. 
 
Zie om u, toets uw' stand aan 't geen natuur deed worden! 
Zijt ge (als vergangbaar deel) van hooger, eedler orden 
In haar verwislend rijk? - Het worden en 't vergaan 
Kleeft u, met plant en dier, in d'eigen stofklomp aan. 
Het teeder plantje dort; de wind verspreidt zijn deelen; 
Natuur verzamelt weêr, om andren voort te telen; 
Het stofje hecht zich aan het stofje, krijgt den vorm, 
En 't veldviooltje kiemt in 't worstlen van den storm. 
't Is al verscheidenheid, voortbrengen en ontbinden, 
Hier vruchtbaar in de teelt, daar vruchtbaar in 't verslinden. 
Geen deel, of 't lost zich op in andre deelen; 't wordt 
Weêr eigenschap des gronds, als buis of vezel dort. 
Een steeds onzigtbre kracht brengt deel tot deelen over, 
En de eikel wordt gevoed; hij schiet zijn stam en loover 
Door 't dun omkleedsel heen, dat nu ontbonden kwijnt, 
En, als onmerkbaar deel, in stam en tak verdwijnt. 
Uw ligchaam, dierlijk deel van 't groeijend dierlijk leve, 
Is, als de bloem, het blad, uit stofjes zaamgeweven; 
't Is deel van graan en vrucht, van dier, metaal en plant, 
Gekleinsd uit spijs en vocht, en zigtbare aanverwant 

{==158==} {>>pagina-aanduiding<<}

Van al wat is en wordt. - Door stoflijkheid omwonden, 
Wordt ook zijn vorm, zijn stof in 't groot geheel ontbonden. 
 
Zie daar, ô mensch! het kleed, waarop ge in dwaasheid prijkt. 
Niets is er voor uw' trots, dat bij dit kleed gelijkt; 
En echter, hoe gering! hoe zaamgesteld! gesponnen 
Uit vezels zwak en teêr, aan nietig slijk ontgonnen! 
Natuur gaf u dien dos, als tooisel van 't bestaan; 
Zij trok u 't stoflijk kleed slechts voor de ontbinding aan. 
Gij voelt dit menigwerf, door 't eng en moeilijk drukken, 
Als ge, in dit kleed gehuld, in zwaren gang moet bukken; 
Het prangt de vrije borst, en maakt den adem zwaar, 
Belemmert wil en pligt, ja brengt ons in gevaar, 
Om (daar des levens wee 't gevoel der smart blijft scherpen) 
Het zwaar en knellend juk diens stofklomps af te werpen. 
 
De ontbinding zwaait haar' staf, en eischt het cijnsbaar deel: 
Niets houdt haar' arm terug, geen jammer noch gestreel: 
Zij treedt met stoutheid voort; haar adem is besinetten, 
En dampt met d'eigen walm uit broodkorst en banketten: 
Zij grijpt naar 't prachtgewaad zoo wel als naar de pij, 
En stelt noch slaaf noch vorst van de onderwerping vrij. 
 
Als 't vruchtbaar aardrijk bloeit in rijkgevulde voren, 
't Genieten geelt en golft in 't schoon en voedzaam koren, 
Dan ziet, bij Portici, de landman 't welig graan, 
Met rijpen halm gedost, langs stollend Lava staan; 
Zijn oog wil, met een' blik, hem d'overvloed voorspellen; 
Zijn hart wenscht reeds 't genot, de volle garf te tellen: 
Hij treedt, door hoop geleid, langs 't vruchtbaar akkerland, 
Onwetend dat de gloed in 't aardrijk smeult en brandt; 
De gloed, die al zijn' schat, zijn wenschen, zijn begeeren, 
Door d'uitgebraakten stroom, verschroeijend zal verteren: - 
Zoo treedt de zwakke mensch, door vrees en hoop geleid, 
Dit moeilijk leven door. - 't Is al verganklijkheid, 
Wat voor en om hem zweeft. - De les van de ondervinding 
Is onomstootlijk waar: 't Is alles hier ontbinding. 
Geen tijdstip snelt voorbij, waarin geen stofje wordt; 
Geen oogenblik bestaat, waarin geen deel verdort. 

{==159==} {>>pagina-aanduiding<<}

Door dit besef geleid, wat wordt voor ons deze aarde? 
Een spiegel, waarin 't oog, door stof omneveld, staarde; 
Waarin de beelden zich vernieuwden, zoo het scheen, 
Doch waar hetzelfde beeld hervoortrad en verdween. 
 
Waar is de sterke mensch, dien nooit de schijn verraste? 
Die nooit, door waan misleid, zich aan 't genot vergastte? 
't Genot, dat bij 't bezit den zwakken arm ontgleed, 
En in 't vooruitzigt slechts de vreugd hem kennen deed? 
Onachtzaam treedt de mensch, gekoesterd door de weelde, 
Of door de vreugd omringd, wier hand hem zalig streelde, 
Of door de smart gedrukt, en door den nood bekneld, 
Langs 't korte en smalle pad, dat naar den grafkuil helt. 
Het denkbeeld van vergaan moog' hem voor de oogen zweven; 
Hij voel', voor korte poos, de nietigheid van 't leven; 
Welhaast treedt zingenot, in bonten dos getooid, 
Hem schittrend voor 't gezigt, en 't denkbeeld is verstrooid. 
't Wordt alles eeuwigheid, waarnaar zijn wenschen trachten. 
Hij voelt niet, dat zijn geest in de enge boei blijft smachten. 
De zucht, die 't hart beknelt, als voorbô van 't vergaan, 
Ziet hij, bij 't zingenot, voor zuivren prikkel aan. 
Zoo moog' hem voorspoeds gunst met goud en purper dekken, 
Of nooddruft en behoefte hem aan die pracht onttrekken, 
't Is een, waarnaar het hart met heet vetlangen dorst. 
Het trachten naar genot welt hem in d'eigen borst: 
Dat trachten wil zijn geest in daadlijkheid omvatten, 
En droomt zich de eeuwigheid bij half vermolmde schatten. 
 
Zoo is dan 't heil der aard', voor u, 't waarachtig goed? 
Welt voor dit nietig zijn de wensch u in 't gemoed? 
Wat tegenstrijdigheên in middel en bedoelen! 
Uw uitzigt onbeperkt, en - hier in 't stof te woelen! 
Uw krachten onbegrensd, en 't werktuig zwak en teêr, 
Zijt ge in denzelfden stond en slaaf en opperheer! 
 
Waarachtig goed op de aard'? verblijf van smart en zorgen, 
Waar ons verganklijkheid geen' oogenblik blijft borgen, 
Maar alles van ons eischt en alles van ons neemt, 
In 't tijdstip van genot 't genot aan ons ontvreemdt, 
En, midden in de vrengd, als we onze smart verpoozen, 
Verdorde bladren toont aan 's levens schoonste rozen. 

{==160==} {>>pagina-aanduiding<<}

Bestendig goed op de aard'? - Ziet om u, zoekt dat goed 
In stof en nietig slijk; bedriegt uw zwak gemoed; 
Ziet, of gij 't in den waan der zinnen kunt doen deelen, 
En wieet het in den slaap, zoo u de slaap kan streelen; 
Doch 't is een dubble smart, daar 't hart die sluimring smaakt, 
Zoo 't, in dien droom gestoord, bij 't schijngenot ontwaakt. 
 
De ziel verlangt, ja smacht, in dit zoo moeilijk zwoegen, 
Om aan den band van 't stof een eedler' band te voegen. 
't Meêwarige gevoel, dat in haar' aanleg leeft, 
En zich aan de eigen drift vertrouwlijk overgeeft; 
Dat zacht gevoel poogt steeds, wat lot en tijd verslinden, 
Door een onscheurbren band, den mensch aan mensch te binden, 
Dan ach! hoe dierbaar ook dat zacht gevoelen is, 
Het hart krimpt van de smart, bij 't al te wreed gemis. 
Hoe dikwerf lept de mond hier de eêlste, zoetste droppen 
Uit 's levens beker op, bij 't angstig hartekloppen? 
Waar is op aard' de mensch, die, wat hem 't lot ook gaf, 
Geen' enklen traan vergoot bij 't alverzwelgend graf? 
't Zijn tranen, door natuur, in dit kortstondig leven, 
Aan 't zwakke menschlijk oog tot daaglijksch bad gegeven; 
't Zijn tranen, die het schreit, bij d'aanvang van de smart; 
't Zijn tranen, die het stort, bij 't laatst gevoel van 't hart! 
 
En echter wil dat hart zich aan die banden hechten, 
De scherpe doornekroon met schoon gebloemt' doorvlechten. 
Wij zoeken in dit stof naar 't hart dat met ons voelt, 
Dat op den zelfden weg het zelfde wit bedoelt. 
Het vinden schokt de ziel - zij denkt zich 't duurzaam Eden, 
Daar in dat zoeken reeds haar dag en uur ontgleden: 
Hoe sterk de band ook schijn', door 't deugdzaam hart geknoopt, 
Toch wordt, in luttel tijds, die dierbre band gesloopt. 
 
Hier, in dit nietig rijk van onophoudlijk sterven, 
Is 't dwaasheid, die nog hoopt een duurzaam heilgoed te erven. 
Rekt, rekt de zwakke hand naar 't ijdel luchtbeeld uit, 
Dat, voor 't bedwelmd gezigt, 't geluk in zich besluit; 
Het wemelt voor uw' geest en flikkert voor uwe oogen; 
Doch naauwlijks grijpt de hand, of 't luchtbeeld is vervlogen. 

{==161==} {>>pagina-aanduiding<<}

Dat luchtbeeld schijnt het doel, dat ons verlangen wekt, 
Waarnaar de teedre hand, de zwakke boogpees rekt; 
Doch waar de vlugge pijl, hoe hij naar 't wit moog hellen, 
Slechts damp en mist doorklieft, in 'tdwarlend voorwaarts snellen. 
 
Waar is dan't duurzaam goed, waar 't menschlijk hart naar smacht? 
De scheemrende uchtendstond verdrijft den duistren nacht; 
De middag ziet zijn' glans voor de avondscheemring wijken, 
En uit zijn' nevel weêr den nacht op 't aardrijk strijken, 
Daar 't hart begeerig zoekt en herzoekt, doch, verblind, 
Naar 't zinlijk schijngoed tast, en schaars het ware vindt. 
 
Is 't dan vergeefs, ô mensch! dat ge op dit goed blijst wachten? 
Is 't voor uw ziel te groot, bij de al te zwakke krachten? 
Of is 't een ijdle waan, die u tot wenschen dringt, 
En nietig in zichzelv', als 't stof dat u omringt? 
ô Neen! 't waarachtig goed bestaat, en 't is te vinden. 
Werpt hier den blik in u, tast in uw hart, mijn vrinden! 
Daar is de goudmijn, die haar schatten u ontsluit; 
Volgt, volgt haar ader slechts, gij vindt gewis de spruit; 
En in den eigen traan, die 't leven kon verbittren, 
Ziet gij den schoonen gloed van 't dierbaar kleinood schittren. 
Waar gij 't ook zoeken moogt, 't berust slechts in uw hart. 
In 't droef gevoel van wee ligt balsem voor de smart. 
Als ziel aan ziel zich hecht door eensgestemd gevoelen, 
En nimmer lotgeval die geestdrift kan verkoelen; 
Volmaking van den wil (zoo ver de kracht zich strekt) 
In 't zwak, maar deugdzaam hart, een zuivere aandrift wekt; 
Als 't rein besef van pligt ons hopend voort doet wandlen, 
Naar d'eisch der rede hoort in 't altijd menschlijk handlen; 
Nooit, nooit den heilgen band, door ijdlen waan verblind, 
Met trotschheid van zich werpt, die hooger ons verbindt; 
Dan slechts kan 't zwak gemoed het lot en slooping tarten; 
Een heilig, rein gevoel vermengt zich met de smarten; 
En 't onbeschrijfbaar iets, dat aan de ziel voldoet, 
Is, in dit nietig stof, voor haar 't waarachtig goed. 
Dit slechts bestaat in u. - Geen dwaas gestreel der zinnen 
Doet, voor het rein gevoel, dit zijn in waarde winnen. 
Wat kan verganklijkheid u schenken? - Dwingt aan 't graf 
Het heil, dat hij verzwolg, met heete tranen af; 

{==162==} {>>pagina-aanduiding<<}

Ziet, of gij, buiten u, u zelven kunt herkennen! 
Waagt zorgloos langs het pad naar 't schijngenot te rennen; 
Gij voelt u 't driftig hart voor 't zingenieten slaan; 
Een wereld biedt haar' schat, en - 't hart blijft onvoldaan, 
 
Neen! 't nietig zamenstel van weinige oogenblikken, 
Hetwelk men jaren noemt, kan nooit den geest verkwikken. 
Dat immer grijpen naar een stofwolk, die steeds wijkt, 
Die nooit, door hooger licht, in zilvren weêrglans prijkt, 
Maar altijd om ons zweeft in donkre nevelkringen, 
Waar 't oog, met zwakken blik, vergeefs poogt door te dringen; 
Dit zamenstel zoo broos, omgeven door den schijn, 
Kan voor des menschen geest 't waarachtig goed niet zijn. 
 
Komt, treedt naar 't luchtkasteel, dat u de hoop deed bouwen, 
Van welks vergulden trans ge uw' levensweg te aanschouwen, 
Het doe! te ontdekken waant! - Wat ziet gij van omhoog? 
Een smal en hobblig pad, dat met zijn' kronkelboog 
Door struik en distel leidt; 't verschiet met damp omgeven, 
Waarin verbeeldingskracht het schoonst tafreel ziet zweven, 
Waarachter 't zorgloos hart, door 't geen 't vooruitzigt schenkt, 
Zich 't heerlijkst bloeijend dal, eene eeuwge lente denkt. 
Verwachting van geluk doet u 't gezigt ontstellen, 
Het smal en doornig pad langs bloemwaranden hellen; 
Gij waant, dat vruchtbaarheid met zegen om u dauwt, 
Dat de eik in vollen dos op 't eenzaam voetpad schaaûwt; 
Gij denkt, door drift misleid, reeds 't zingenot te nadren.... 
De ontbinding grijpt u aan, en woelt door hart en adren; 
En 't kleed, waarin de waan zijn tooverbeelden dost, 
Wordt in den nevelkring van 't leven opgelost. 
Ziet daar, wat u de hoop op zinlijk heil kan baren! 
Gij smacht naar 't bloeijend dal, en blijft verwachtend staren; 
De lente, die ge u denkt van achter 't zwart verschiet, 
Geeft nog geen' enklen scheut, waaraan ze u bloemen biedt. 
Verlaat dan 't luchtkasteel, werpt langs den grond uwe oogen; 
De hoop heeft door den schijn 't begeerig hart bedrogen; 
Van 't heerlijk schoon verschiet, waarnaar ge al wenschend tradt, 
Van al dat droomgeluk blijft niets dan 't hobblig pad. 
Dat pad blijft aklig, naar. - Met poel en slijk omgeven, 
Ziet gij, bij donkren nacht, 't misleidend dwaallicht zweven. 

{==163==} {>>pagina-aanduiding<<}

Het flikkert om uw treên, en deinst u dwarlend voor, 
En baant u naar 't moeras het wis rampzalig spoor. 
Zoo gij uw' tred verhaast, het spoedt zich bij uw schreden, 
Of wemelt zachtkens voort bij 't zwak en langzaam treden. 
Gij volgt dat schemerlicht, zoo lang het voor u schijnt, 
Of tot uw doornig pad in 't donkre graf verdwijnt. 
 
In 't donkre graf... mijn God! en dit is mijn bestemming? 
Is dit het eind der hoop, dier nare stofomklemming? 
Het graf, de ontbinder van het leven in den mensch, 
Verzwelgt in hollen buik zijn' aanleg en zijn' wensch? 
Zou hier verganklijkheid dan mensch en menschheid sloopen? 
Vernietigen 't bestaan, waarvan wij alles hopen? 
Zou hier dan de eindpaal zijn van wil, en pligt, en lot? 
Dan heeft een helsche geest (gewis geen liefdrijk God) 
Dit stoflijk deel gevormd, aan 't slijk der aarde onttogen, 
En ons, van hooger doel, wreedaardig voorgelogen! 
Waarom dan 't zingenot en paal en perk gezet 
Door iets, dat in ons spreekt als algemeene wet? 
Waartoe dan de eedle drift, dat onophoudlijk haken, 
Om zich, hoe zwak gevormd, in geestkracht te volmaken? 
Waarom dan 's menschen geest, toen hij 't bestaan ontving, 
Niet 't denkbeeld ingeplant van een vernietiging? 
Waartoe dan dit bestaan? Om slechts in 't stof te woelen? 
Is dit een schepping waard? kan dit een God bedoelen? - 
Neen! hoe de ontbinding woel' en deel van deelen scheid', 
In d'aanblik van het graf voel 'k mijne onsterflijkheid. 
Dat zeedlijk vast geloof, mij in de ziel gedreven, 
Wordt door mijn vrijheid hier 't aanschouwen reeds gegeven. 
Ja! mijn verganklijkheid wordt troostrijk voor mijn' geest, 
Als hij op 't stofgordijn die dierbre waarheid leest. 
Wat zou er van den mensch en heel zijn' aanleg worden, 
Zoo niet en hoop en wensch zijn' geest met kracht omgordden; 
Zoo voor den matten blik, door 't nevlig stoffloers heen, 
Zelfs van dat vlugtig stof niet reeds een lichtgloed scheen? 
Wreedaardig! die dat licht, hoe zwak ook, poogt te dooven. 
Waar 't hart de ervaring mist, daar is de troost - gelooven. 
Waar ons der zinnen wet in d'engen kring begrenst, 
Daar voelt de ziel iets grootsch, als zij een' hoogren wenscht. 
Dat wenschen scheurt den band van stof en zinnen tevens, 
Dringt in 't Elyseum eens onbegrensden levens. 

{==164==} {>>pagina-aanduiding<<}

Ziet daar het nooitgedachte, onttogen aan den schijn; 
En 't zeedlijk rein gemoed denkt zich 't onsterflijk zijn! 
 
't Gevoel, dat in mij werkt, zou van mijn' aanleg liegen? 
De zucht naar hooger stand den vromen wensch bedriegen? 
'k Zou droomen in dit stof? bij 't helder morgenlicht, 
Dat van een hooger zon mij flikkert in 't gezigt? 
Wat dwaasheid! neen! ô neen! wij droomen niet, wij waken, 
En voelen de enge boei van 't zinlijk leven slaken. 
Gelijk een kranke, die, na bang en zwaar verdriet 
Voor 't eerst den zachten gloed der lentezon geniet; 
Hij koestert en versterkt zijne afgematte krachten, 
Vergeet geleden pijn en slapelooze nachten, 
En, zoo verbeelding hem nog 't schriklijk ziekbed maalt, 
't Is dubble dankbaarheid, die uit zijn blikken straalt: 
Zoo daagt voor ons de stond, na 't lang en moeilijk wachten, 
Dat ons de gloed verkwikt, waarnaar de ziel blijft smachten; 
Het uur, waarin de dood den band van 't stof ontsnoert, 
En ons een hooger Magt in haren hemel voert. 
 
Snelt dan, dagen, 
Met uw plagen, 
Snelt het uur der ruste toe! 
't Angstig, zwaar en moeilijk zwoegen 
Om een handvol schijngenoegen 
Maakt den zwakken stervling moe. 
 
Afgestreden 
Hier beneden, 
Smacht zijn geest de rustplaats aan. 
Wat toch kunnen 's werelds schatten 
Voor een' hoogren wensch bevatten, 
Nooit met nietig stof voldaan? 
 
Ja, dit leven, 
Ons gegeven, 
Schouwplaats van de smart en lust, 
Is slechts zorgen, is slechts wachten, 
Hopend uitzien, vurig smachten 
Naar eene onverstoorbre rust. 

{==165==} {>>pagina-aanduiding<<}

Maar de jaren, 
Waar we op staren, 
Snellen als een stroom voorbij. 
Hoe uw wenschen dobbren, stranden, 
Hoe de levenszee moog' branden, 
Eens toch komt het goed getij. 
 
Op het lijden 
Volgt verblijden, 
Op den traan de dankbre lach, 
Op den storm het lieflijk suizen, 
Op den springvloed zachtkens ruischen, 
Op de duisternis de dag. 
 
Dit vertrouwen 
Geeft aanschouwen, 
Schoon het stofkleed ons bedekt. 
Hoe gekromd door 's levens zorgen, 
Eenmaal rijst de schoone morgen, 
Die den diepen slaper wekt. 
 
Komt, bedroefden! 
Komt, beproefden 
Op den zwaren weg naar 't graf! 
Komt! wilt hopend opwaarts blikken! 
Hij, die lot en tijd blijft schikken, 
Rukt u eens het rouwfloers af. 


Twee waarnemingen, omtrent het vermogen van het semen phellandrii aquatici. Door S.H. Numan, Genees- en Heelmeester te Winsum, bij Groningen.

Eerste Waarneming. - J.B., een Boer, ongeveer 45 jaren oud, sukkelde sedert een jaar aan eene liesbreuk, zonder dat hij zulks aan iemand, zelfs niet aan zijne huisgenooten, openbaarde. Dezelve was gewoonlijk gemakkelijk

{==166==} {>>pagina-aanduiding<<}
inbrengbaar, zoodat hij er niet veel ongemak door leed. Op den avond, echter, van den 11 Nov. des jaars 1809, wanneer hij zwaar had gewerkt, geraakte de breuk wederom uit, en beknelde. Aanstonds nu gevoelde hij hevige pijnen in den buik, vergezeld van brakingen en andere toevallen, welke gemeenlijk dit ongemak vergezellen. Niettegenstaande alle aangewende moeite en hulp, was de breuk, door de gewone handgrepen, niet in te brengen; waarom men op den 13 besloot, de inbrenging der breuk door de operatie te beproeven, hetwelk dan ook werkelijk op dien dag plaats vond. Bij de opening van den breukzak bevond men, dat een groot gedeelte van het net reeds door koudvuur was aangedaan, hetwelk, zoo als van zelf spreekt, dadelijk van het gezonde en levende werd gescheiden, waarna het overige der uitgezakte ingewanden op de gewone wijze werd binnen gebragt.
Gedurende de eerste vierentwintig uren hielden de buikpijnen en drekbrakingen aan, en de Lijder had geene ontlasting van afgang. Na dien tijd kreeg hij matigen stoelgang; de pijn en braking hielden op, en hij bevond zich, de omstandigheden in aanmerking genomen, redelijk wel. De wond werd in het vervolg met goeden gezonden etter opgevuld, en alles scheen zich ten beste te zullen schikken. Veertien dagen, echter, na den tijd der operatie, begon de Lijder te klagen over pijn in de dije en het been, aan de zijde van het ligchaam, daar de breuk was. Men kon geen zigtbaar ongemak aan deze deelen bespeuren. Desniettemin verergerde de pijn, en binnen den tijd van drie dagen was het been en de dije geheel onbewegelijk. Men begon nu te bespeuren, dat het been hard en gezwollen werd, zonder evenwel te kunnen bepalen, wat eigenlijk de oorzaak van dit ongemak was. Het bleek nogtans weldra, dat de reden daarvan moest gezocht worden in eene verzakking van etter tusschen de spieren der dije. De groote verettering, veroorzaakt door de operatie der breuk, was, mijns bedunkens, de reden, waardoor deze verzakking veroorzaakt werd. - Dit had nu reeds vier weken geduurd; en men

{==167==} {>>pagina-aanduiding<<}
kon alsnog niet bespeuren, of op de eene of andere plaats, aan de buitenzijde der dije, ook eene opening konde gemaakt worden, om uitgang aan de stoffe te bezorgen. De Lijder begon nu alle dagen koorts te krijgen; zweette des nachts; het hoofd en de handen begonnen zuchtig op te zwellen; de eetlust ging verloren; kortom alles, hoe gunstig ook in den beginne schijnende, deed nu vreezen, dat de Lijder door dit ongemak geheel hectiek zoude worden en sterven; te meer, daar hij reeds vóór de operatie zeer kwaadsappig was geweest.
Het was zes weken na de operatie, toen men aan de buitenzijde der dije eenige fluctuatie ontdekte. Men besloot nu aanstonds, om, door eene ruime opening, uitgang aan de stoffe te verschaffen, hetwelk ook nog dien zelfden dag gebeurde, en bij de operatie ontlastte zich meer dan een kroes dunne stinkende etter. - Den volgenden dag, wanneer ik de wond sondeerde, bevond ik, dat dezelve doorging van de buitenzijde der dije, ongeveer op de helft van derzelver lengte, tot aan den grooten draaijer. De wond werd met eene inspuiting van witten wijn, in welken mastik afgetrokken was, dagelijks verbonden. Inwendig gebruikte hij een afkooksel van kina met zwavelzuur, en hiermede hield hij eenigen tijd aan. Dan, niettegenstaande dit alles, scheen de Natuur tot medewerking der genezing ongunstig te zijn. Dagelijks ontlastte zich uit de wond eene groote hoeveelheid dunne, ichoreuse, stinkende etterachtige stoffe, en daarbij waren de teekenen van absorbtie niet onduidelijk. Alle morgens en avonds verhieven zich koortsen, welke in een overvloedig zweet eindigden, en daardoor de krachten van den Lijder zeer uitputteden. Een bepaalde karmozijn-roode kring aan de wangen, een sterke brand in handen en voeten, en daarbij de zuchtige zwelling der ledematen, toonden ontwijfelbaar zeker den bedenkelijken toestand aan, waarin de Lijder zich bevond. De pols was klein, ras en gespannen; het water brandend rood; de dorst groot.
Het was nu vijf weken na de opening der dije. Vele

{==168==} {>>pagina-aanduiding<<}
geneesmiddelen, doch vooral minerale zuren en kina, waren vruchteloos aangewend, en de Lijder teerde langzaam, onder het gebruik van dezelve, uit. De wond, door de operatie der breuk veroorzaakt, was geheelenal gesloten; doch de wond, aan de dije gemaakt, was met eeltachtige randen bezet, en leverde niets dan eene dunne waterachtige ichor op. - In deze schijnbaar hopelooze omstandigheden was het, dat ik eenige waarnemingen van onzen beroemden Hoogleeraar e.j. thomassen à thuessink, geplaatst in het Geneeskundig Magazijn, ontving; welke waarnemingen, onder andere, vele, met goed gevolg in het werk gestelde, proeven met ons gewoon water-fenkel inhielden. Aangemoedigd door deze, zoo wel als door de aanprijzing van dit geneesmiddel door onzen Vaderlandschen Arts, den Heere ontijd, mede in het genoemde Geneeskundig Magazijn te vinden, dacht ik hier hetzelfde middel ook met vrucht te kunnen beproeven, en schreef deqqq volgende poeders voor: R. Pulv. Semin. Phell. Aq. ℥/.

Sacchari alb..... ℥/β.
M.F. Pulv. No. xxiv.
S. Om de twee uren een poeder, met water.
Nadat de Lijder met het gebruik dezer poeders acht dagen had aangehouden, ontstond er over het geheele ligchaam een overvloedig zweet; de koorts bedaarde daarop terstond; de hitte in de handpalmen en voetzolen was op verre na niet meer zoo hevig; de zuchtige zwelling der ledematen verminderde; het water liet een dik bezinksel vallen; de eetlust vermeerderde; kortom, het gestel van den Lijder was zoodanig verbeterd, dat, indien men zelf daarvan geen ooggetuige geweest ware, men moeite zoude gehad hebben om het te gelooven. Intusschen liet ik de gift van het Semen Phellandrii met een derde vermeerderen en daarmede veertien dagen aanhouden, in welken tusschentijd de Lijder zoodanig in krachten was toegenomen, dat hij niet alleen het grootste gedeelte van den dag kon opzitten, maar zelfs ook in staat was eene kleine wandeling te doen. De wond der dije begon nu ook, in

{==169==} {>>pagina-aanduiding<<}
plaats van ichor, een' meer gezonden etter op te leveren. De eeltachtige randen van dezelve door een slijm uit arabische gom en kamfer weggenomen zijnde, begon zij weldra te heelen; zoodat de Lijder, na acht weken met dit geneesmiddel te hebben aangehouden, volkomen hersteld was.

Tweede Waarneming. - H.H., een Boer, ongeveer 40 jaren oud, van eene zinkingachtige gesteldheid, sukkelde aan lumbago, veroorzaakt door sterk werken en daarop gevatte koude. De pijn, welke hij daardoor gedurende drie weken verduurde, was schier ondragelijk. Vele geneesmiddelen werden hiervoor ter genezing toegediend; dan, zulks niet naar wensch gaande, besloot hij, voor eene wijl, allen geneeskundigen raad vaarwel te zeggen, en het geval geheelenal aan de Natuur toe te vertrouwen. Eindelijk wederom door geweldige pijnen genoodzaakt hulp te zoeken, en door onkundige raadslieden aangemoedigd, besloot hij zijnen knecht met eene flesch van zijn water naar zekeren Wonder-doctor in Vriesland te zenden, ten einde van dezen de zoo zeer verlangde genezing te erlangen. De bediende vertrok dan ook dadelijk naar den man, op wien men thans alle hoop had gevestigd, en keerde inderdaad met een fleschje met geneesmiddelen terug, hetwelk, onder de stelligste verzekering, hem zoude genezen. Vol vertrouwen op dit middel, nam de Lijder van hetzelve alle dagen ruime teugen, in het vaste vertrouwen, dat het zoo zeer pijnlijk ongemak daardoor spoedig zoude herstellen. Dan, wat was het gevolg? Drie weken met het gebruik dezer geneesmiddelen aanhoudende, welke voor het grootste gedeelte uit terpentijn-olie bestonden, vermeerderden de pijn en de overige toevallen der ziekte zoodanig, dat de ellendige Lijder genoodzaakt werd, andere hulp te zoeken; en het was op den 12 Maart 1807, dat men mijnen raad verzocht.
Bij het eerste onderzoek des Lijders bevond ik, dat de

{==170==} {>>pagina-aanduiding<<}
pijn in de heup ondragelijk was; dat het been geheel door de aandoening der spieren was opgekrompen; dat de Lijder hectische koortsen had, en dat de handen en de voeten oedemateus waren opgezwollen. Hij had geene ontlasting; het water was dik en troebel, zag er even als het water van rundvee uit, en werd in eene kleine hoeveelheid ontlast; de huid was droog; de pols ras, hard en gespannen; de Lijder had in drie weken niet geslapen; de tong was droog en hard, met eene taaije, spekachtige korst bedekt; zijn ligchaam was verstopt, sedert meer dan 8 dagen. Daarbij was hij zeer kortademig, zoodat hij bijna niet konde spreken; hij had eene drooge kuch, en volstrekt geen den minsten eetlust.
Mijne eerste aanwijzing was, te zien, of men door verdunnende en oplossende geneesmiddelen, welke tevens op de huid werkten, niet zoude kunnen te weeg brengen, dat de rheumatische stoffe, daardoor als 't ware opgelost en bewegelijk gemaakt, zich door de huid zoude ontlasten; te welken einde ik eene aderlating van zes oncen in het werk stelde, en daarbij tevens om het uur een kopje vol van een' drank liet gebruiken, welke bestond uit twee drachmen Tartarus solubil. en drie oncen Extr. Bardanae, opgelost in twintig oncen regenwater. Ik liet hem daarbij melkwei tot zijnen gewonen drank nemen. Met deze geneeswijze hield hij vier dagen aan, zonder zigtbare uitwerking, behalve dat de pijn der heup aanmerkelijk verminderd was. Ook kon hij nu rustiger liggen, te weten op den rug, wijl het hem onmogelijk was, op de eene of andere zijde te liggen, zonder door geweldig hoesten gefolterd te worden. Daar hij nu na de aderlating vooral vermindering van pijn had ondervonden, herhaalde ik dezelve. De overige geneesmiddelen werden voortgezet, en daarenboven eene groote spaanschevlieg-pleister op de meest pijnlijke plaats aangelegd. Na de gedane aderlating gevoelde hij aanstonds wederom verligting van pijn. De toevallen der borst, echter, bleven dezelfden, en de overige omstandigheden verbeterden niet; hij werd meer en meer hectisch en zwak-
{==171==} {>>pagina-aanduiding<<}
ker; er ontstond colliquatief zweet tegen den morgen, en de toevallen der borst verergerden zoo, dat hij onophoudelijk hoestte en niet meer konde liggen, noch op den rug, noch op de zijden. De heuppijn bedaarde; echter was de heup steeds gebogen, zoodat hij het deel niet uit kon strekken. Ik liet een seton op de heup plaatsen, en deed eene spaansche-vlieg op de borst leggen. Inwendig gaf ik thans mucilaginosa ten gebruike. Bij dit alles, nogtans, bleef de zieke in denzelfden toestand; de spaansche-vlieg werd
opengehouden, en de seton begon te etteren.
Het was nu vijf weken, dat men op nieuw mijne hulp verzocht had; in welken tijd hij, wel is waar, eene groote verandering in zijne gesteldheid, echter geene verbetering had bekomen; toen men mij eindelijk, op een' morgen, vroeg deed wekken, om bij den Lijder te komen. Bij mijne komst zag ik, dat hij, onder geweldige benaauwdheid, eene groote hoeveelheid etter braakte, hetwelk hem verligtte. Deze etterbraking duurde, bij tusschenpoozen, eenige dagen, en het zonderlinge verschijnsel daarbij was, dat, hoe meer etter hij opgaf, hoe gemakkelijker de heup werd, zoodat hij na verloop van veertien dagen regtop kon staan. De overige omstandigheden waren en bleven niettemin dezelfden; - hectische koortsen, colliquatief zweet, brand in de handen en voeten, zuchtige zwelling der voeten, spitsche neus, brandende wangen, en dergelijke kenteekenen, toonden voorzeker de slechte gesteldheid aan, waarin de Lijder verkeerde. Hij gebruikte thans een afkooksel van den Lichen Island.; hield een voedzamen leefregel; vooral gebruikte hij veel melk. Ik gaf hierbij dagelijks eenig zwavelzuur, om, met genoegzaam water verdund, te drinken. Na het gebruik van deze middelen verminderde de opgeving van etter, en het colliquatief zweeten nam ook eenigermate af. De ademhaling was redelijk ruim, en de pols niet zeer gespannen. Ik beproefde thans, of hij kina zonde kunnen verdragen, en gaf hem, bij het ebruik der Ijslandsche mos, dagelijks een half once kina. Hiermede had hij drie weken aangehouden. Hij verdroeg dezelve zeer goed.

{==172==} {>>pagina-aanduiding<<}
Evenwel kon men geene uitwerking van dezelve bespenren, dan alleen dat het zweeten veel verminderd was. Ook was de ontlasting zoo veel afgenomen, dat hij slechts eenige dikke fluimen daags opgaf. De geneesmiddelen werden nog, nagenoeg op denzelfden voet, veertien dagen voortgebruikt, zonder zigtbare uitwerking. Hij was en bleef in denzelfden toestand. Ik besloot toen, hem het Semen Phellandrii toe te dienen, en gaf hetzelve in poeders, eerst allen dag, tot één drachme, in zes gelijke deelen; vervolgens klom ik langzaam op tot twee drachmen daags. Nadat hij tien dagen lang dit middel gebruikt had, scheidde er zich eene overvloedige hoeveelheid urin af, in welke zich een dik etterachtig sediment vertoonde. Alle toevallen bedaarden daarop terstond. Vooral verminderde de koorts, alsmede de brand der handen en voeten. Ik liet dus dezelfde geneesmiddelen voortgebruiken, met dat gelukkig gevolg, dat ik het genoegen had, mijnen Lijder, binnen zes weken, volkomen hersteld te zien, uitgenomen eenige zwakheid, welke hij had overgehouden.

De zoo zigtbaar goede uitwerkingen, in beide deze gevallen, toonen, mijns bedunkens, ontwijfelbaar zeker, de nuttigheid van het Semen Phellandrii aan. In het eerste geval ontstond op deszelfs gebruik over het geheele ligchaam een overvloedig zweet, en het water liet een dik, etterachtig bezinksel vallen, waardoor de Zieke terstond genas; terwijl in het tweede geval alleen het water een dik bezetsel liet vallen, 't welk, mijns oordeels, ware etter was, en ook daarop werd de Lijder terstond genezen.
Ik heb in mijne praktijk dit middel, buiten de opgegevene gevallen, dikwijls met vrucht gebruikt in uitwendige verouderde verzweringen, welke naar niets luisterden, en evenwel door hetzelve tot genezing werden gebragt. Ik bezig dikwijls, in dergelijke verzweringen, een sterk aftreksel van dit zaad, en laat het bij wijze van fomenten gebruiken. Inwendig geef ik daarbij dagelijks één, twee of drie drachmen, naar eisch der omstandigheden, van het gepul-
{==173==} {>>pagina-aanduiding<<}
veriseerde zaad in, en zie daarvan, wanneer alle andere middelen mij hebben te leur gesteld, dan nog niet zelden de beste uitwerkingen. - Ook in de uitgebreide praktijk van mijnen geachten Leermeester, den Heer terborgh, te Groningen, heb ik dit middel, dikwijls met de beste gevolgen, in uitwendige verzweringen zien aanwenden. Nimmer, echter, heb ik van hetzelve die gunstige uitwerkingen bespeurd, wanneer ik het in aftreksel liet gebruiken. Altoos, derhalve, geef ik het in subslantie, en als zoodanig wordt het zeer wel verdragen, zelfs wanneer men, langzaam de gift vermeerderende, opklimt tot zes drachmen daags. In het begin ondervindt men wel eens, dat het duizeligheid, draaijingen voor het gezigt enz. te weeg brengt; doch dit is van geen gevolg, en houdt gewoonlijk binnen drie of vier dagen wederom op.
Het zonderlinge verschijnsel, in het tweede geval, dat, hoe meer etter de Lijder opgaf, hoe meer de toevallen der heup verminderden, verklaar ik niet genoegzaam te kunnen ontwikkelen; waarom ik, zulks aan het bijzonder oordeel van den bescheiden Lezer overlatende, de verklaring dienaangaande met stilzwijgen voorbijga.




Fragmenten, Rusland betreffende.

De ongelukkigen.

In het Noorden en in het Zuiden is de mensch, in maatschappij levende, dezelfde. De beide kunnen, aan den invloed der natuurlijke en ingevoerde roersels, die hen omringen, toegevende, volgen dezelfde rigting. De maatschappelijke instellingen stemmen niet overeen met die der natuur: al de staten, zoo als die thans ingerigt zijn, liggen krank aan eene zware, oeconomisch-politieke ziekte, die der bezwaarlijkheid van den echt. De mensch gevoelt het ver-
{==174==} {>>pagina-aanduiding<<}
langen van echtgenoot te zijn; maar de burger mist het vermogen daartoe. Te Petersburg, gelijk te Napels, zijn er, die buiten den echt leven; er moeten dus te Petersburg, gelijk te Napels, publieke vrouwen zijn. Men misleidt zichzelven ten aanzien van hetgeen men niet heeft, en, terwijl men het voorwerp misbruikt, waant men hetzelve te bezitten.
Onder honderd openbare meisjes, bestaan er drie, die het uit temperament zijn, tien uit luiheid, de overigen uit baatzucht. In eene behoeftige klasse geboren, zien zij in haren nieuwen staat het middel tot eene voornamer leefwijze, die de ijdelheid en grillige verkiezingen vleit; eene soort van onbekrompenheid, waartoe de gewone wegen niet voeren, en welke het vooruitzigt op een huwelijk haar niet kan aanbieden. Het is buiten twijfel eene der verschrikkelijkste broodwinningen, die een menschelijk wezen zou kunnen omhelzen; de broodwinning van eenen dag, die het geluk eens geheelen levens verslindt: maar, ten aanzien der zedelijke drijfveren, welke het hoogste Wezen alleen in eene geschokte ziel kan onderscheiden, is dit bestaan misschien minder te veroordeelen dan dat van vele menschen, die er met afschuw van spreken. Misschien zal dit of dat openbaar meisje, voor het laatste gerigt, den voorrang hebben boven dezen of dien magistraatspersoon, regter, geestelijke, die hier beneden de vereering der maatschappij genoot, terwijl zij het voorwerp der algemeene verachting en der openlijke verguizing was! Want, wie is, wel beschouwd, schuldiger, hij, die in de regtbanken handel drijft met de bezitting en het leven zijner medeburgers; die zich vet mest van de tranen en zuchten der ongelukkigen; die tot de plaats op zijn echtebed toe verkoopt; of zij, die slechts over haren persoon beschikt, on zich aanbiedt om in hare armen te ontvangen, wie zich daartoe verlokt mag gevoelen?
Onder alle soorten van bezielde wezens, is het het mannetje dat aanvalt, en het wijfje dat toegeeft of bezwijkt. Onder het menschengeslacht ziet men het strijdige verschijnsel.

{==175==} {>>pagina-aanduiding<<}
Het schepsel, met rede begaafd, misbruikt dit voorregt, welk hem van het woest gedierte onderscheidt; gelijk hij alle de instellingen der natuur verminkt, zoo keert hij ook de natuurlijke betrekkingen om, tusschen de beide kunnen vastgesteld. De vrouw, dat gevoelige en vreesachtige wezen, die de schaamte te harer verdediginge heeft ontvangen, ontdoet zich van dit vrijgeleide, en daalt tot de laagte van uit te dagen, aan te vallen, weg te slepen! De schaamte, dat vrouwelijk geweten, vernietigende, heeft zij alles vernietigd; zij heeft alle grenzen overschreden en alle eigenschappen verloren van hare kunne; zij is niet meer vrouw, het is eene soort van wangedrogt. -
De vrouwen zijn min onderworpen aan het gebied der zinnen dan de mannen: ik beroep mij hier op alle mannen, die gelegenheid gehad hebben zich daarvan te vergewissen, en openhartig genoeg zijn om de waarheid te spreken. Hetgeen de vrouw, die er ambacht van maakt zich aan den eerstkomenden over te leveren, geeft, is wel zeer veel beneden hetgeen de man veronderstelt zulks te zijn; hetgeen hem voor zich het toppunt des genots toeschijnt, heeft voor haar geene schaduw daarvan: de vrouwen blijven koud te midden van den zwijmel der zinnen, en de ineensmelting der zielen is wel verre van bij haar af te hangen van die der ligchamen. Hetgeen eene publieke vrouw verkoopt, heeft geen prijs dan voor hem die het koopt; ook geeft hij vrij meer dan hij ontvangt. Hij brengt haar de geheele uitgestrektheid zijner begeerten, zijne ontvlamde verbeelding; hij offert haar misschien de huwelijkstrouw en de vaderlijke teederheid. Hij breekt altijd eene of andere heilige verbindtenis, en treedt beginselen met voeten, terwijl hij zijne gezondheid voor gevaarlijke aanvallen blootstelt; en elke keer, dat hij zich wederom in veile armen bevindt, vernieuwt hij het onregt en dezelfde opofferingen. Alzoo staat het met de vrouw niet. Zij heeft alles verloren, hare schaamte verliezende: de eerste stap, ziedaar hare misdaad; zij voegt hier niets bij. Al het overige is niet meer dan eene verachtelijke hantering, welke zij tot

{==176==} {>>pagina-aanduiding<<}
in al de bijzonderheden beoefent en met overleg behandelt. Zelve een ontaard en ongevoelig wezen, ziet, nadert zij den schoonsten man, even als den leelijksten, met gelijke onverschilligheid. De veilgeboden liefkozingen, welke zij den een' bewijst, ontvangt de ander even zeer. Zij gaat uit de armen van den eersten in die des laatsten over, steeds onbekend met de valsche en twijfelachtige genietingen, welke zij hun doet smaken. Het gevoel heeft geen het minste deel aan hare handelingen. Het is eene soort van koophandel; en alle koophandel heeft voordeel en persoonlijk belang ten doel.
Het gedrag eener openbare hoere is misschien niet het meest stuitende op deze benedenwereld; en, zoo men de geheime geschiedenis van elk harer, benevens de aanleiding tot den eersten misstap, kende, het grootste gedeelte zou met minder gestrengheid geoordeeld worden. Bijna allen zijn aanvankelijk slagtoffers der verleiding geweest. Wel dan! wie zou wezens durven veroordeelen, durven verachten, alreede ongelukkig? Menigen man van aanzien, dien men in zijn binnenste veracht, groet men op straat, gaat hem beleefd te gemoet, wacht zich wel, hem zijne geheime gedachten te laten merken. En men meent het regt te hebben, het gewigt des rampspoeds nog te verzwaren, dat gene ongelukkigen drukt, door ze te bespotten en te mishandelen! De staat duldt haar, die zich aan eene bezigheid wijden, welke, hoe verachtelijk ook, daarom niet minder van eene onmisbare noodzakelijkheid is. De policie kent ze, waakt over haar, en beschermt ze. Niemand behoort inbreuk te maken op de veiligheid van ongelukkigen, voor leden der maatschappij erkend, en, bij afwezigheid der werktuigen van het openbaar gezag, moet er eene soort van regt der vrouwen bestaan, door de mannen geëerbiedigd, en dat, door eene stilzwijgende overeenkomst, onder hen in kracht zij. Dit heeft met der daad plaats in al de groote steden, mij bekend.
Petersburg maakt eene uitzondering. Ik ben dikwijls

{==177==} {>>pagina-aanduiding<<}
verontwaardigd geweest over de mishandelingen en kwade bejegeningen, welke men die ongelukkigen hier doet ondergaan. In mijne avondwandelingen, en bij de heldere zomernachten, heb ik dikwijls geheele benden jonge lieden haar zien vervolgen op de straat, ze mishandelende met woorden en daden. Ik ben meer dan eenmaal getuige geweest van deze schrikkelijke tooneelen, waarbij zich eene woestheid van zeden en eene wreedheid van karakter vertoonen, onbekend in andere landen. Ook zijn mij in geene andere stad deze ongelukkigen minder vertrouwend en minder uitlokkend voorgekomen dan te Petersburg. Zij wandelen bevreesd en schuw, niet durvende aanzien, wie haar ontmoet: iedereen vermijdende en altijd het pad ruimende, schijnen zij zich aan elke aanleiding te onttrekken, die hare soort van onderhandeling schijnt te moeten voorafgaan. Zij hebben het voorkomen van altijd op hare hoede te zijn, en, door eene grilligheid, strijdig met de belangen der kostwinning, door haar uitgeoefend, hebben deze soort van vrouwen, behalve den jammer van haren staat, nog dien van denzelven zonder vreeze niet te kunnen ophouden. Hare vreesachtigheid is noch een gevolg van het luchtgestel, noch eene verfijning der koketterie. In andere landen drijven de openbare meisjes hare lokkingen somtijds tot overlast toe; maar nooit, geloof ik, heeft iemand noodig gehad geweld te gebruiken, om zich tegen haar te hoeden. Om een einde aan deze lastige beleefdheden te maken, voldoet een woord, of, hetgeen nog zekerder werkt, een stuk gelds, de gewone manier te Parijs; want het betreft eene hantering, van welke het bestaan dergene afhangt, die zich aan dezelve overgeeft.
Jongeling! zoo de policie u betrapt op het bespotten, op het mishandelen van wezens, die onder hare hoede zijn, heeft zij het regt u te straffen, en zal haar tegen uwe onmenschelijkheid beschermen. Waarover beklaagt gij u? Wat kunnen zij u doen, dat gij niet zoudt willen lijden? Vreest gij door haar verleid te worden? Vermijd haar! ... Het zijn ongelukkigen: eerbiedig het ongeluk, en verzwaar het

{==178==} {>>pagina-aanduiding<<}
niet! Bloedschenders, verleiders, falsarissen, leugenaars, lasteraars bewegen zich vreedzaam rondom u. Gij stoort hen niet in hunne bezigheid: stoor ook die dezer ongelukkigen niet!
Ik heb het woord liefde niet gespeld; dit zou, van publieke vrouwen sprekende, zijn, de naam en de zaak ontwijden. Zij is een gevoel, voor altijd uitgedoofd in haar hart.

Vinava!

‘Hoe, schurk, gij keert mij buiten de deur! ik zou dan geen meester in mijn eigen huis zijn?’ schreeuwde ik gister-avond bij het binnenkomen; vervolgens mijn' fedor bij den arm vattende, stiet ik hem in een' hoek. Volslagen dronken, nam hij mij voor eenen vreemde, en wilde mij niet inlaten. Toen ik mij begon te ontkleeden, herkende hij mij, en stelde zich in postuur om mij te helpen. Maar, niet op zijne beenen kunnende staan, viel hij boven op mij, en ik was verpligt hem te bevelen van zich te verwijderen. Halsstarrig om te blijven en mij op te passen, viel hij elk oogenblik: daarop, het geduld verliezende, stiet ik hem ruwelijk naar zijne kamer, en sloot hem daar op, achter het nachtslot.
‘Morgen-ochtend zult gij voort,’ riep ik; ‘in mijn leven is mij zoodanige beleediging niet aangedaan. Gij zult op straat gezet worden; en waarachtig! zoo de nacht niet zoo koud was, ik wierp er u oogenblikkelijk op.’ - Ik kon in lange niet slapen, en ik nam mij wel voor, voorbeeldig te straffen.
Dezen morgen lag ik nog te bed, geheel vol van de wijze om mijn ontwerp uit te voeren; ik achtte fedor wel achter het slot, toen ik hem mijne kamer zie binnen treden. Eene nieuwe misdaad: de sluiting geforceerd, de deur aan stuk geslagen, huisbraak! de galg verdiend! Ik vlieg hem tegen; maar, in plaats van zich aan mijne gevoeligheid te onttrekken, werpt hij zich ter aarde: ‘Vinava’ is het éénige woord, dat hij doet hooren; dat is: ‘Mijn mees

{==179==} {>>pagina-aanduiding<<}
ter, ik ben schuldig.’ - ‘Maar, ellendeling! hadt gij niet genoeg aan de buitensporigheden van gisteren; moest gij nog mijne deur forceren, en mij tot in mijn bed komen honen?’ - Ik loop naar de zaal; ik vind de thee opgezet; alles in orde; een schoon servet, versch brood; - ik ga naar zijne kamer; de deur is op het nachtslot, de sluiting onaangeroerd; mijn kabinet is keurig, alles is gereinigd. Ik begrijp er niets van. Ik kom in mijne slaapkamer terug. De schuldige ligt onbewegelijk op dezelfde plaats. ‘Vinava,’ zegt hij mij met eene zachte stem, en grijpt mijne hand om die te kussen. - De klank van dit woord, de toon, waarop hij het uitgesproken had, was zoo treffend, dat ik mij ontwapend gevoelde. Ik deed den smeekeling opstaan. - ‘Maar hoe zijt gij de deur uitgekomen?’ - ‘Ik ben de deur niet uitgekomen, mijnheer, maar het venster.’ - Het venster van een bovenvertrek! zijt gij zot? wildet gij dan den hals breken?’ - ‘Het was om uwe kamer in orde te brengen, om het ontbijt op te zetten.’ - ‘Maar kort, hoe zijt gij buiten geraakt?’ - ‘Om alles klaar te maken vóór gij opstondt, heb ik mijn hemd aan het middelschot van het kruisraam vastgemaakt, en, met behulp van deze ladder op de plaats afgedaald, ben ik met mijn' gewonen sleutel binnengekomen.’ - ‘Maar uwe onbeschaamdheid van gisteren, mij buiten mijn eigen huis te sluiten!’ - ‘Vinava, mijnheer; gij waart van kleed veranderd, ik zag u voor een dief aan.’ - ‘Maar hoe durft gij u bezuipen, tot het punt van uwe kennis te verliezen?’ - ‘Vinava, mijn meester; gij gaaft mij zondag iets om te drinken; gisteren was het mijn feest (naam- of jaardag); ik heb mij met een' kameraad te goede gedaan.’ - ‘Doe u te goede zoo veel gij wilt, maar met mate. Een bediende, die zich,
tot verlies van kennis toe, bezuipt, kan bij mij niet blijven.’ - Ik keerde mij om, ten einde hem niet te laten merken, wat er in mijn binnenste omging. - ‘Fedor, met acht dagen is uwe maand ten einde; gij kunt een' anderen dienst zoeken.’ - Fedor schreide; hij herhaalde: ‘Vinava; vergeef uwen armen fedor!’

{==180==} {>>pagina-aanduiding<<}

Hij stond op en ging ontsteld henen. Mijn hart bloedde; welk een woord, dat vinava! Wat al zaken had deze fedor niet te zijnen beste kunnen doen gelden: maar geen woord; noch de gebroken wagenas op de reize van Tsarskoé, waar hij mijn leven redde; noch zijn val van het paard; noch de omstandigheid, bij welke hij zich in het water stortte en op het punt stond van verdrinken, om mij te redden. Mijne paarden waren aan het hollen geslagen, en namen de rigting naar de rivier: fedor ziet het van den anderen oever; hij springt in het water, en ontrukt mij aan het gevaar. - Welk eene verknochtheid! welk eene trouw, en des te bewonderenswaardiger, daar de brave jongen er niet aan denkt, dat hij ééne deugd zou bezitten! - En die afdaling uit het vensier! En die verdediging van de deur tegen eenen gewaanden dief! En die drift om zijne fout door zorgen en oplettendheden te herstellen! En dat woord vinava! - Zou men een beter bediende kunnen wenschen?
De Russische huisknecht, dunkt mij, moet op zijne wijze behandeld worden; hij schenkt u alle zijne goede eigenschappen, gij moet ze voor hem in rekening brengen, wanneer hij zijne gebreken laat merken. De zucht naar drank is eene onweerstaanbare neiging bij den Rus, gelijk bij al de volken van het Noorden.
Men kan hem het gebruik van den brandewijn niet geheel verbieden. Deze is het, die in hem de kracht, den moed, de opgewektheid en vrolijkheid onderhoudt. Te willen dat hij niet drinke, is het onmogelijke vorderen, en men stelt zich bloot om niet gehoorzaamd te worden. - De Groothertog vladimir antwoordde den Mahomedaanschen Bulgaren, die hem noodigden om hunnen Godsdienst te omhelzen: ‘De drank is het genot van den Rus; wij zouden zonder denzelven niet kunnen leven.’ - Dit woord, waarachtig in 986, is het ook nog in dezen oogenblik. Laten wij dan het gebruik van den brandewijn toe. Maar hoe dat gebruik te regelen? - De Rus is wezenlijk leerzaam; de gehoorzaamheid is bij hem eene hebbelijkheid en eene behoefte. Misschien moest men de hoeveelheid glazen

{==181==} {>>pagina-aanduiding<<}
voorschrijven, en het maximum bepalen, dat hem nooit zou geoorloofd zijn te overschrijden.
De Rus heeft noodig gestreng behandeld te worden; zachtheid en vriendelijkheid zijn bij zijn karakter niet te gebruiken. Maar met regtvaardigheid en gezond verstand moet men hem beheerschen; want de Rus is goed en verstandig.
Welk een hard beroep is dat van bediende! Zij, die het uitoefenen, zijn, als 't ware, onze armen, onze voeten, onze oogen, onze ooren; zij bereiden alle onze genietingen; maar, naauwelijks zijn deze te onzer beschikkinge, of wij vergeten de hand, welke ze ons verschafte. Men doet hen leven in onthouding en bestendige zelfverloochening, te midden van alle de aanlokselen, met welke wij hen omringen. - Arme fedor! hebt gij niet, voor 25 roebels 's maands, uw hart, geheel uw bestaan aan mijn' persoon verbonden? Hoe onregtvaardig zijn wij niet! Morgen-ochtend zal ik mijnen fedor aanzeggen, dat hij niet van mij weg zal gaan, en het denkbeeld van eene goede daad verrigt te hebben, zal mij voor den geheelen dag gelukkig maken.

Vrijerij en huwelijk tegen elkander over gesteld.

Onlangs zat ik aan eene theepartij, waar het gesprek liep over Liefde en Huwelijk; onderwerpen, welke zelden missen rijke spreekstoffe en vrolijk onderhoud mede te brengen. Ons gezelschap bestond uit vijf Jufvrouwen en twee Heeren. Veel scherts viel er over het gedrag van beide de Seksen. De Heeren klaagden over der Jufvrouwen onbestendigheid in de Liefde: zij beschuldigden de Heeren wegens onopregtheid; en beide de partijen gaven, met veel geests en aardigheids, elkander de schuld van het maar al te dikwijls ongelukkig Huwelijksleven. Uitgenomen po-
{==182==} {>>pagina-aanduiding<<}
lyanna, hadden allen zich in dit geschil, en velen niet zonder drift, gemengd. Zij zweeg geheel, tot dat de Heer, die naast haar zat, vroeg, hoe zij zoo onverschillig kon wezen omtrent de thans behandelde onderwerpen van zoo veel aanbelangs? ‘Ik ben,’ gaf zij ten antwoord, ‘niet onverschillig ten aanzien van de hoofdzaak; doch ik verkies mij bij geene der beide partijen te voegen, dewijl ik geloof dat zij beiden ongelijk hebben.’
Polyanna is eene Jufvrouw van meer bedaardheids, dan men van hare jaren zou verwachten; haar ongemeen vernuft heeft alle de voordeelen eener goede opvoeding genoten; zij heeft veel gelezen en veel menschenkennis door waarneming opgedaan; hare twintig jaren levens heeft zij doelmatiger besteed, dan velen eenen langen leeftijd. Zij is schoon, zonder trots; verstandig, zonder waan; zij spreekt weinig, en nooit voor dat zij bedacht heeft, wat zij zeggen zal; hare denkbeelden zijn juist, en hare taal is krachtig. Nooit zag men haar toornig; nimmer betoont zij zich luidruchtig vrolijk. Hare evenmatige gesteltenis blijft steeds dezelfde; bedaard, verpligtend, aangenaam. Voorzigtigheid regelt haar geheele gedrag, en hare ziel ademt de kieschste en edelmoedigste gevoelens van liefde, eer en vriendschap; altoos gereed om allen dienst te doen, allen te verpligten. Zij geniet het welverdiend, doch zeldzaam geluk, van de lievelinge der beide Seksen te wezen. Geen Heer kende haar, zonder haar te prijzen; en niemand van hare eigene Sekse hoorde men immer haar van eenen misslag beschuldigen.
Het korte antwoord van polyanna maakte een einde aan de geschilvoering, en tevens het gezelschap begeerig om haar gevoelen te hooren. Zij verschoonde zich deswege, op eene zedige wijze; maar, bemerkende dat men haar niet wilde ontslaan, voldeed zij met een' glimlach aan het herhaald verzoek.
Polyanna sprak: Wij klagen, dat de Mannen ons bedriegen; maar ik vrees, dat wij zelve oorzaak zijn van hun bedrog. Verwachten wij geene vleitaal, ten tijde dat zij

{==183==} {>>pagina-aanduiding<<}
zich als Minnaars voordoen? Zijn wij wel te vrede, zoo zij ons niet aanspreken in eene taal, van rede en waarheid verre verwijderd? Wat zijn alle de aanspraken en brieven over dit onderwerp, dan een zamenraapsel van woorden, bestemd om onzen hoogmoed te streelen, welke zij bevinden dat niet voldaan is, ten ware zij ons betuigen, dat wij magt hebben over leven en dood, ons tot de starren verheffen en aanbidden. De Heeren zijn te beschuldigen, dat zij aan onze belagchelijke verwachtingen voldoen; maar wij moesten hen niet beschuldigen. - Wij leggen hun onopregtheid ten laste; maar zijn wij opregter? Handelen wij niet met zoo veel vermomming als zij; en kan hunne teleurstelling, te onzen opzigte, minder zijn, dan de onze omtrent hen, wanneer zij ons zwakke Vrouwen vinden, in stede van Engelinnen, Godessen; namen, welke wij zoo gretig hoorden? - Wat is Vrijerij, dan een wederzijdsch bedrog? Wel verre van onze ware meening te kennen te geven, en onze geaardheid, zoo als dezelve is, te toonen, is naauwelijks van wederzijden iets waars te zien; alles is vermomming.
Wanneer de Echtverbindtenis voltrokken is, dan verdwijnen des Minnaars lage onderwerping en de hooge toon der Minnaresse voor altoos. Wij beschuldigen de Heeren wegens het verbreken der gedane beloften; maar moesten wij hun doen zweren 't geen het menschelijk vermogen te boven gaat; te weten, eeuwige liefde en volstandigheid? Wie kan verzekerd wezen van altoos te zullen beminnen? Is Liefde eene zaak van verkiezing? Staat dezelve niet bloot voor veelvuldige toevallen, verre buiten onze magt? En dat ons gedrag te hunnen opzigte hun altoos aangenaam zal wezen, is zoo stout voor hen om te zweren, als dwaas in ons om zulks toe te laten; het is niets minder, dan dat onze bedrijven en hunne begrippen deswege altoos dezelfde zullen wezen; en mij dunkt het vermetel, voor onze bedrijven in te staan, wat zij ook voegelijk mogen oordeelen ten opzigte van hunne begrippen. Ik zet dit in het gunstigste licht, en veronderstel, dat het de aangenaamheid is van ons

{==184==} {>>pagina-aanduiding<<}
gedrag en geestgesteltenisse, welke hen bekoort: maar indien, gelijk menigwerf het geval is, onze jeugd en schoonheid alleen de voorwerpen zijn, waarom zij op ons het oog slaan, is het zweren van eene eeuwige liefde het zelfde, als te zweren, dat wij altoos jong, altoos schoon zullen wezen: want, indien het uitwerksel moet ophouden als de oorzaak niet meer bestaat, dan kan liefde, op jeugd en schoonheid gegrondvest, niet langer dan deze broze hoedanigheden duren.
Stond het aan mij, een plan van Liefde en Vrijerij te ontwerpen, het zou volmaakt het tegenovergestelde wezen van 't geen thans plaats heeft; het zou gegrond zijn op de vaste beginselen van waarheid en rede. Liefde zou geheel edelmoedig, opregt en teeder zijn, gelijk de Hemel dezelve het eerst inboezemde. Vrijerij zou niets hebben van slaafsche vleijerij en lage veinzerij; alle geloften en eeden zouden aangezien worden als zeer van bedrog te verdenken; de algemeene nietsbeduidende taal der verliefden zou, naar verdiensten, veracht worden, en zou men onopgesmukte taal geschiktst oordeelen om de braafheid des harten uit te drukken; geen Heer zou eene drift, welke hij niet gevoelde, durven veinzen; geene Jufvrouw schromen, eene dadelijke te erkennen: want dan zouden zij niet, gelijk heden ten dage het geval is, ons verwerpen en vlieden wegens het erkennen eener nieiging, welke zij door allerlei middelen hebben getracht op te wekken: een gedrag, zoo aanstootelijk, dat ik niet kan zeggen, of er meer laagheids dan dwaasheids in steke. Dan, de Liefde, zoo als er thans mede gehandeld wordt, is een zamenraapsel van lage ongerijmdheden; Vrijerij een roman, bestaande in een zamenloop van buitensporige voorvallen, strekkende om de verbeelding tot eene zeer groote hoogte boven de natuur te verheffen, en alzoo den zekeren grondslag leggende voor teleurstelling en berouw aan wederzijden, wanneer het Huwelijk die begoochelingen doet verdwijnen.
Polyanna hield op, en het duurde eenigen tijd eer het gezelschap dit stilzwijgen afbrak, zoo zeer vond het

{==185==} {>>pagina-aanduiding<<}
zich getroffen door de juiste aanmerkingen der Spreekster, die iets zeer bevalligs had in hare wijze van voordragt, gepaard met een' verrukkenden opslag van het oog. Geheel het gezelschap verzocht haar, ook hare gedachten over het Huwelijk mede te deelen. Zij gaf te verstaan, dat zij onbevoegd was om over een' levensstand te oordeelen, welken zij nog geen jaar bij ondervinding kende; dat hare opmerkingen, anderen betreffende, oppervlakkig waren, waarom zij liever over dat onderwerp zich niet uitliet. Dan, op naderen aandrang des gezelschaps, liet zij zich in dezer voege hooren:
In 't geen ik zoo even over de Vrijerij gezegd heb, sloeg ik geen acht op vermeende Minnaars; schepsels, wier baatzoekende inzigten en lage zielen hen tot de snoodste soort van geveinsden maken. Ik vestigde mijne aandacht alleen op de zoodanigen, die waarlijk liefdedrift gevoelden, schoon door de gewoonte ter zijde afgeleid; dan nu vind ik mij genoodzaakt van deze bedriegers te spreken, dewijl zoodanige snoodaards eene groote figuur in de wereld der Gehuwden maken: nogtans zal ik, na hen genoemd te hebben, hen aan hun lot overlaten; lot, zoo verre van geluk verwijderd, als zij zelven van waarheid en eere: dit is 't geen zij verdienen, en ook doorgaans hun wedervaart: met hen heb ik niets meer te maken, maar wil mijne gedachten mededeelen over Echtelingen, door de liefde zamenverbonden.
Het Huwelijk is ongetwijfeld een staat, vatbaar voor het zuiverst menschelijk geluk, naardemaal het best geschikt is voor de verhevenste vriendschap: in alle andere levensomstandigheden komen verschillende belangen tusschen beiden, belettende de mogelijkheid eener zoo naauwe vereeniginge als hier, waar het belang van beide zijden het zelfde is. Men verwondert zich overzulks met rede, dat zoo weinigen in den Echtenstaat op waar levensgeluk kunnen bogen; dan zulks is voor een groot gedeelte toe te schrijven aan de verkeerde wijze van Vrijerij, en de verbazende veranderingen, welke plaats grijpen, zoo ras de Minnaar Man en de Beminde Vrouw wordt. Onmiddellijk

{==186==} {>>pagina-aanduiding<<}
verandert de Onderdaan in Souverein; en zoodanig eene verandering van regering kan niet dan met schokken vergezeld gaan. Het masker wordt van wederzijden te schielijk afgeworpen. 't Zelve bedekte iets harsenschimmigs, iets onmogelijks. Zij vinden zich in elkander bedrogen, en, te onvrede over die teleurstelling, verzuimen zij, wat zij nog in hunne magt hebben; de zorg, om elkander te behagen, neemt af; de liefde verkoelt, kwijnt, en sterft ten laatste bijkans geheel, en - vaarwel dan Huwelijksgeluk! - Dan, ieder Paar behoorde te bedenken, dat, van het oogenblik af, waarop zij elkander de hand geven, hun geluk of ongeluk geheel van elkander afhangt; en Liefde, welke voorheen eene drift was, wordt op dit oogenblik eene daad van Rede. Geene droever dwaling kan er plaats grijpen, dan de, helaas! te zeer algemeene, die, na het voltrekken des Huwelijks, alle bezorgdheid om te behagen noodeloos keurt. In tegendeel behoort wederzijds elkander te verpligten de bestendige neiging te wezen, en het gedrag overeenkomstig met goede zeden. Pligtplegingen tusschen gehuwden komen niet te passe; maar welvoegelijkheid blijft standhouden: zonder deze, moet de liefde zelve welhaast walgen. Onderling moeten zij elkanders zwakheden dragen en vergeven, en met de grootste zorgvuldigheid zich wachten voor de beginselen van ongenoegen. Ontstaat er eenig geschil, laat dan de edelinoedige strijd wezen, niet wie het meest te beschuldigen zij, wie gelijk of ongelijk hebbe, maar wie er het eerst een einde aan zal maken.
In het bijzonder wil ik mijner eigene Sekse herinneren, dat vriendelijkheid en inschikkelijkheid de sterkste middelen zijn om der Mannen harten te winnen, en dat, in haren staat, toegeven de éénige weg is om te overwinnen. Daar het de zaak des Mans is, de groote bedrijven des levens te volvoeren, zoo is het die der Vrouwe, om, bij een goed gedrag, de zaken des huisgezins te regelen; het is haar pligt, en haar belang teffens, daar alle wanorde te voorkomen, en het eigen huis altoos voor den Man een geliefd verblijf te maken, steeds gereed om hem daar met een vrolijk gelaat

{==187==} {>>pagina-aanduiding<<}
en opene armen te ontvangen, en alles vermijdende, wat de gedaante heeft van onvriendelijkheid. De groote zaak is, de liefde des Echtgenoots te bewaren: de Vrouw kan geene magt hebben, dan die deze geeft, en ééns verloren is bijkans onherstelbaar verloren. Hierom drage de Vrouw zorge, zich zoo beminnelijk mogelijk in de oogen haars Mans te maken: de pogingen, welke zij aanwendde, om hem vóór het Huwelijk te behagen, moeten in alle opzigten verdubbeld worden, en geschikt naar 's Echtgenoots smaak. Hij zie haar altoos opgeruimd van geest, en hoore uit haren mond opbeurende taal. Zij regele hare uitgaven niet alleen naar het inkomen, maar ook naar den smaak haars Mans. Zij moet geene bezoeken afleggen, geen gezelschap ontvangen, dan die hij goedkeurt. Zijne achting is voor haar meer, dan die van de geheele wereld buiten hem; haar geluk hangt er te eenemaal van af.
In dezer voege schetste polyanna de Huwelijkspligten, voornamelijk van de zijde der Vrouwe. Mogten hare redenen ginds en elders heilzamen ingang vinden!

Verheffing en val.

Eene ware Gebeurtenis.

(Ontleend uit Lord orrery's Letters from Italy.)

Leopold, de gewezen Hertog van Lotharingen, van wien wij onlangs eene Liefdesgeschiedenis mededeelden, waarin hij zich door de onbezwekene Huwelijkstrouwe der Marquisinne van *** te leur gesteld vond (*), kon zulks bezwaarlijk verzetten. Hij begaf zich op het land, en nam de landelijke vermaaknemingen te bate. De jagt schonk hem de meeste verstrooijing van gedachten, wanneer hij den nacht, door het mijmerend denken aan het verloren voorwerp zijner liefdedrift, meest slapeloos had doorgebragt.

{==188==} {>>pagina-aanduiding<<}

Op een' vroegen morgen ter jagt zijnde, ontmoette hij een Meisje van omtrent vijftien jaren, eene groote menigte kalkoenen voor zich henen drijvende en oppassende. De zon had nog haar teeder vel niet zoodanig beschenen, dat het iets van de frischheid verloren had. De gezondheid teekende zich op haar gelaat, en tevens de bloem der onschuld. Dit voorwerp trof den Hertog, en wischte, meer dan iets anders, het denkbeeld van de hem ontkomene Milanésche uit. Onverwijld liet hij onderzoek doen naar deze zijne nieuwe Dulcinea. Hij kreeg berigt, dat zij van edele afkomst was; doch dat haar Vader, door armoede geprangd, zich genoodzaakt vond, zijne eigene kinderen te gebruiken om op het gevoegelte te passen, uit welks verkoop hij het grootste gedeelte zijns bestaans trok. Deze omstandigheid deed den Hertog hope opvatten van een gelukkig slagen.
Leopold verzocht, of liever beval, den armen Edelman, dat hij zich met zijn Gezin te Nancy zou nederzetten. Dit bevel werd vaardig volbragt. De Hertog was gelukkig in de welwillendheid zijner nieuwe Meesteresse, die alleen aandrong om een' Echtgenoot te hebben, tot dekking der eere van haars Vaders huis. Het valt Vorsten veelal ligt, dusdanige Echtgenooten te vinden. Een jong Ossicier van aanzienlijke afkomst, de Prins de craon, werd tot haar' Man bestemd. Hij ontving haar met allen betoon van liefde, en teffens met eene stipte gehoorzaamheid aan de bevelen zijns Meesters. Zijne onderwerping baande den weg tot zijne fortuin.
De Prins en de Prinsesse de craon verschenen met al den luister, welken het Hof van Lotharingen kon schenken. Zij was ten hoogsten toppunte van bewondering beminnelijk; dan teffens in de grootste mate spilziek. Zij bezat meer schoonheids dan verstands. Zij dacht (zoo zij immer dacht) alleen aan zichzelve. Zij bragt zeventien kinderen ter wereld; en desniettegenstaande had zij, door naauwlettende zorge te dragen voor hare gezondheid, en alles te doen, wat hare schoonheid kon bewaren, als van welke hare heerschappij alleen afhing, eene srischheid van kleur en fraaiheid van gestalte behouden, niet alleen zoo lang de Hertog van Lotharingen leefde, maar tot den dag van haren eigen dood, welke verscheidene jaren later voorviel.
Schoon zij eene volkomene heerschappij had over den Her-
{==189==} {>>pagina-aanduiding<<}
tog, en diens besluiten naar haar welgevallen kon rigten, maakte zij nimmer een misbruik van hare magt. In tegendeel schiep zij genoegen in weldaden te bewijzen, in den Adel te verpligten, en allen ontzag te betoonen aan de Hertoginne van Lotharingen. - Helaas! in één geval mangelde het haar aan deugd; andere goede hoedanigheden bezat zij in volle mate. Haar Echtgenoot was van dezelfde gesteltenisse. Beiden waren zij vriendelijk, goedaardig en verpligtend: zoodat, na den dood van leopold, wanneer de verleden Keizer, in den jare 1737, Lotharingen voor Toscanen verwisselde, deze den Prins de craon tot éénigen Regent van zijne Etrurische bezittingen benoemde.
Aldaar ving de Prinses de craon eene tweede heerschappij van schitterenden luister aan. Aan een hoogst prachtig leven gewoon, en geboren om nabij den Troon te zijn, schoon niet om denzelven te bekleeden, waren hare daden als die eener ware Troonbekleedster; doch gingen tevens vergezeld met eene zoo belangelooze edelmoedigheid en zoo innemende zachtheid van aard, dat zij de liefde der Toscaners in de hoogste mate verwierf. Zij streelde den hoogmoed des Adels van Florence, zonder hare eigene waardigheid, als Echtgenoote des Regents, te verlagen. Haar Hof was vervuld met edele Vrouwen, die geen nijd gevoelden, schoon zij eene blijkbare meerderheid aanschouwden. In haar voorkomen zag men geene kenteekens van hare klimmende jaren, geene blijken van hoogmoed. Hare vriendschap bepaalde zich niet tot eenige weinigen; dezelve was algemeen. Zij was in Toscanen, even als in Lotharingen, geacht door de Vrouwen en bewonderd door de Mannen.
De geaardheid haars Echtgenoots was niet min innemend. Hij was Krijgsman en Hoveling, doch op verre na de man van bedrijf niet; hem ontbraken de talenten, wezenlijk tot een' Staatsman behoorende. Hij ging als gebogen onder de hem opgedragene waardigheid. Gevaren in het Oorlogsveld kon hij manmoedig onder het ooge zien, maar de aanvallen in het Kabinet niet wederstaan; hij verstond er zich op om een Leger te gebieden, maar niet op het Landsbeheer. Welhaast ontdekte hij zijne onbekwaamheid in dit vak, en bevond, dat hij een' helper noodig had.
De Prins de craon herinnerde zich de bekwaamheden van den Heer de richecourt, Zoon eens Lotharingschen Ad-
{==190==} {>>pagina-aanduiding<<}
vocaats, en in de Regtsgeleerdheid door en door bedreven. Hij liet op dien Heer het oog vallen, als zeer bekwaam om datgene, waarin hij te kort schoot, aan te vullen. In eenen brief aan den Keizer erkende hij zijne eigene onbekwaamheid om een' Regeringspost te vervullen, en verzocht ten sterkste, dat zijn Vriend richecourt naar Florence mogt gezonden worden, met gelijke magt als hij bezat in het beheer van Toscanen, doch zonder eene bijzondere benoeming of titel. - Het verzoek verwierf toestemming. De Prins de craon, dit vernomen hebbende, ontdekte aan zijne Echtgenoote, wat hij gedaan had. Zij verstond dit niet, of riep uit: ‘Zoo hebt gij ons dan bedorven! Ik ken richecourt. Ik ken zijne eerzucht. Ik ken zijnen listigen aard. Zoo lang gij boven hem verheven waart, was hij uw Vriend. Nu hij u gelijk is, zal hij uw Vijand worden. Weinige maanden na zijne komst herwaarts zullen er verloopen, of wij zijn weinig beter dan zijne slaven!’
Richecourt kwam, en de voorspelling der Prinsesse werd bewaarheid. Door eene groote meerderheid in verstandsbekwaamheden, en eene begaafdheid om staatszaken te schikken en te beheeren, steeg de Graaf de richecourt welhaast tot eene hoogte van gezagbetoon; terwijl de Prins de craon in die zelfde mate daalde, en ten laatste geheel in minachting verviel. Niet in staat om van dag tot dag beleedigingen te ondergaan, het eigenaardig gevolg van een' zoo afhankelijken staat, verzocht hij terug geroepen te mogen worden, met verlof om zijne dagen in Lotharingen te eindigen. De Keizer stond hem zulks toe, en besloot teffens, het enkele Regentschap in eenen Raad van drie personen te veranderen.
De Prins de craon had groote schulden in Toscanen gemaakt, eenen staat voerende, verre boven zijne inkomsten. Eer hij het Florentijnsche kon verlaten, was hij genoodzaakt, zijn zilver en de juweelen der Prinsesse, zijne Echtgenoote, te verkoopen. Oud en arm keerde het paar naar Lotharingen weder. Hij stierf, weinige maanden daarna. Zij overleefde hem slechts weinige jaren.


{==191==} {>>pagina-aanduiding<<}

Anekdote van Swift.

De beroemde swift, hoe vrolijk voorheen, verzonk eensklaps in eene zwaarmoedigheid, die hem het leven kostte. Ziet hier de niet algemeen bekende reden daarvan. Hij was, namelijk, een natuurlijke zoon van den Ridder temple, en werd in zijns vaders huis opgevoed. Hier zag hij voor het eerst de schoone stella, dochter van zekere Miss johnson. Swift wist niet, dat de laatstgenoemde dame, sedert verscheidene jaren, de matres van temple was. Zij gaf zich voor de weduwe eens koopmans uit, die in Engeland met verscheidene rampspoeden geworstel had, vervolgens zich naar Holland had begeven, en aldaar overleden was. Miss esther of stella, toen veertien jaar oud, een schoon meisje van een schrander oordeel en eenen gevormden smaak, werd, met goedkeuring van temple, eene leerlinge van swift. Hij bragt haar te Dublin, ten einde aldaar hare talenten te volmaken. Zijne wijsgeerte leed schipbreuk aan de bekoorlijkheden van zijne schoone discipelin. Hij beminde haar, werd weder bemind, trouwde haar, en was gelukkig. Op zekeren dag ontving hij eenen brief, en, van dat oogenblik af, veranderde zijn opgeruimd humeur in zwaarmoedigheid, terwijl ook stella in melancholie verviel. De oplossing van dit raadsel is hierin gelegen: Swift was stella's broeder; beide waren temple's kinderen. De ongelukkige gade overleefde niet lang het droevig berigt, dat haar voor altijd verborgen had moeten blijven. Dit voorval was oorzaak van het volgende grafschrift bij den dood van swift, waarin echter de reden, op eene verschoonende wijze, verzwegen wordt:

Rival de Rabelais, sans être son copiste, 
Ci gît qui, né pour plaire aux plus graves esprits, 
Fut toujours gai dans ses écrits, 
Et sans qu'on sut pourquoi, tout-à-coup devint triste. 


Speelzucht van vroegeren tijd, vergeleken met den tegenwoordigen.

Toen frederik, de tweede Keurvorst van de Palts, eens met den Bisschop van Eichstad kaart speelde, zette hij op elke

{==192==} {>>pagina-aanduiding<<}
kaart een kreutser; hiervan maakte nogtans de Bisschop eene gewetenszaak, en noemde het een zeer hoog spel, dat veel te groot was, dewijl men daarbij wel een' geheelen gulden verliezen konde! -

Anekdote van Frederik den Grooten.

Frederik de Groote had, verscheidene jaren achtereen, op zekere plaats, waar hij versche paarden voor het rijtuig kreeg, steeds een' dikken vetten ambtenaar aangetroffen, en gewoonlijk een paar woorden met denzelven gesproken Eens wederom ter zelfde plaatse latende omspannen, vermiste hij dien man, en vond, in diens plaats, een ander lang en zeer mager man, die zich met het voorspan bezig hield. ‘Wie zijt gij?’ vraagde hij denzelven, en kreeg ten antwoord: ‘Ik ben aangesteld ambtenaar alhier, uwe Majesteit.’ - ‘Wel, dat is immers een dik oud man,’ hernam de Koning. - ‘Die is overleden, uwe Majesteit, en ik ben in zijne plaats gekomen.’ Thans keerde zich de Koning met eene zeer ernstige houding tot den hem verzellenden Generaal, en zeide: ‘Die zal mij nog veel kosten, eer ik hem zoo vet heb, als zijn voorganger was.’

Armoede zoekt list.

Een beroemd Geneesheer te Dublin ging in den laten avond door eene eenzame achterbuurt, wanneer een welgekleed persoon buiten adem hem op zijde kwam, smeekende hem terstond te willen volgen, wijl zijne vrouw lag te zieltogen. De Arts voldeed aan zijne dringende bede. Naauwelijks, echter, waren zij binnengetreden, als de onbekende de deur afsloot, twee pistolen en een leegen geldzak te voorschijn bragt, en den Arts aldus aansprak: ‘Dat leege ding, dat gij hier ziet, is mijne vrouw, die sinds lange aan eene verregaande verslapping laboreert; en, zoo gij haar niet terstond een krachtig recept voorschrijft, zult gij u moeten getroosten, deze twee looden pillen tegen de hardnekkigheid te slikken.’ De Arts gaf hierop der uitgeteerde patiente 12 guinies in; waarop de man met veel hoffelijkheids hem uitgeleide deed, en op den hoek eener straat eensklaps verdween.


{==193==} {>>pagina-aanduiding<<}

Mengelwerk.

Redvoering, over het belang der geschiedenis, als de beste bron van algemeen onderwijs (*).

In meest alle zaken kan men vorm en stof, of wel inhoud, onderscheiden. Ten aanzien van eenig onderrigt, het zij door het leven, de letter of stemmelijke voordragt aangeboden, komt, diensvolgens, de tweeledige vraag te pas: wat en hoe wordt er geleerd? Dit zij dan ook de na tuurlijke indeeling van het stuk, door ons voor te dragen. En, gelijk men aan het wat, aan den inhoud der leere, steeds meer waarde, dan aan het hoe, of de leerwijze, zal hechten; zoo worde het belangrijkste, schoon doorgaans eerst gevraagd, het laatst door ons beantwoord, en ten nadrukvollen slot bespaard.
Op het eerste hoofddeel, of de vraag: hoedanig is het onderwijs der Geschiedenis? stellen wij ons dit drieledig betoog voor:

A.Het is grondig en zeker.

B.Het is algemeen bevattelijk.

C.Het is ten uiterste onderhoudend.


{==194==} {>>pagina-aanduiding<<}

Wanneer wij van de Geschiedenis beweren, dat men op derzelver onderrigt genoegzamen staat kan maken; dan spreekt het van zelve, dat wij de mogelijkheid der dwaling, van de menschelijke gebrekkigheid onafscheidbaar, geenszins buiten sluiten. De stelling is veeleer enkel vergelijkend, en in zoo verre wij, over het geheel, voor grondig en zeker onderwijs vatbaar zijn.
Onze overtuiging als menschen berust, in de eerste plaats, op hetgeen wij met de uitwendige zinnen waarnemen, en, als door eenen inwendigen zin, in het hart en geweten gewaar worden. In de tweede plaats komen daarbij, als verwijderde bronnen van kennis, het geloof aan de verhalen van eenen ander', de besluiten, door het verstand uit de gegeven kundigheden getrokken, en de berekeningen, door het laatste op uitgebreidheden en getallen toegepast. Het spreekt van zelve, dat de twee eersten, benevens de allerlaatste, dat eigen ondervinding, eigen hartsgevoel en wiskunde, de zekersten van de vijf wegen zijn. Wie echter zal beweren, dat ook de zinnen nimmer misleiden, althans door het verstand kwalijk begrepen worden, en alzoo, het zij met, het zij buiten onze schuld, tot dwaling vervoeren? Wie weet niet, dat zij, die zich te onbepaald en bij uitsluiting aan het inwendig gevoel overgaven, meermalen aan de grilligste en ongelukkigste dweeperij ter prooije werden? En, hoe ligt vergist zich de naauwkeurigste rekenaar, of verwart zich althans in het al te zaamgestelde eens belangrijken vraagstuks; ten minste bij de uitkomst bevindende, dat de toepassing zijner leere aan het gestelde doel niet beantwoordt! Doch, al wilde men hier ook eene volstrekte onfeilbaarheid erkennen; hoe bepaald is het veld, dat elk dezer takken der menschelijke kennis mild besproeit! Hoe weinig de eigen gemaakte ervarenis geve, blijkt reeds van zelve; en het is juist hare armoede, die ons tot de Geschiedenis doet de toevlugt nemen. De stemme des harte strekt zich niet verder dan tot het gebied der voornaamste pligten, heiligste betrekkingen en hoogste behoeften uit. En de wiskunde, wat

{==195==} {>>pagina-aanduiding<<}
kan zij anders dan meten en tellen, dan de algemeene massa en oppervlakte der ligchamen in oogenschouw nemen, en zich alzoo, hoe afgetrokken in zichzelve, met het grofst zinnelijke en meest uitwendige bezig houden?
Voor alles, wat ons overschiet te weten - en hoe oneindig groot is dit alles van zaken, omstandigheden en belangen, vooral op het dagelijksch leven de naauwste betrekking hebbende! - schieten ons de Geschiedenis en de Wijsgeerte alleen over. De eerste doet zien, wat in de verloopene eeuwen heeft plaats gehad, en laat ons, op dezen grond, met meerdere of mindere zekerheid, gissen, wat in het vervolg zal plaats grijpen. De laatste, in zoo verre zij zich aan de andere niet aansluit, zweeft op eigen vleugelen in een rijk van mogelijkheden, onder welke zich het waarschijnlijke, en veel min het zekere, maar zeer zelden genoegzaam doen kennen. Hoe nader wij ons aan de Geschiedenis houden, hoe volkomener en ruimer toegang wij haar licht vergunnen, hoe meer gebeurde zaken wij kennen en met de verwacht wordende mogen vergelijken, hoe zekerder wij in onze besluiten zullen gaan. Immers, wat geweest is, dat zal zijn, en er is niets nieuws onder de zon. Deze aanmerking van eenen Oosterschen wijze is, over het geheel, zoo waar, als haar getuigenis, ter voldinging van het gewigt der lessen van de Geschiedenis, beslissend is. De Geschiedenis is eene voortgezette en uitgebreide ondervinding veler eeuwen en staten; wie zou haar wettig gezag een oogenblik durven in twijfel trekken? Wat wij alzoo nog geheel niet kennen, daarnaar kunnen wij nimmer anders dan bij losse gissing ramen. De ondervinding ontbolstert allereerst de kiem der redelijkheid in ons binnenste. Derzelver gebrek en minachting doet de losse jeugd niet zelden in het verderf rennen. Het zijn eerst de mannelijke jaren, welke hare waarde al hooger en hooger schatten. En wat anders is het, dat de grijsheid zoo eerwaardig, den raad, van hare lippen gevloeid, ten allen tijde zoo belangrijk maakte; en inzonderheid daar, waar nog

{==196==} {>>pagina-aanduiding<<}
geene beschreven Geschiedenis bestond, ter Godspraak stelde voor allen, die haar omringden?
Het zij al waarheid, dat de Geschiedenis hare eigene gebreken heeft; dat zij niet altijd waarachtig en onpartijdig, belangrijk en bijzonder is; dat zij zich veelal met de schitterendste en luidruchtigste veeleer, dan aangelegenste en nuttigste verrigtingen bezig houdt; dat het doorgaans enkel vorsten en staten, niet gewone, ons gelijke en in onze betrekkingen staande, burgers zijn, welken zij afteekent; en dat het, uit dien hoofde, even zoo min zeker als gemakkelijk en altijd mogelijk is, haar onderwijs toe te passen. Ja, T.T., wij geven dit volgaarne toe; en erkennen ook hier de algemeene waarheid, dat de natuur, of de Godheid, ons de edelsten harer gaven nooit anders dan voor eigen inspanning en vlijt verkoopt. Hoe veel waars, echter, zal in de onwaarachtigste geschiedenis niet ligt gevonden worden! Hoe veel zegt het reeds, dat het menschen zijn, die wij voor ons ten tooneele treden, handelen en werken zien! Hoe veel, schoon den algemeenen staat betreffende, is voor ons als burgers van onmiddellijk belang! En welk oplettend lezer zal zich dan ooit beklagen kunnen, dat het hem aan eenen overvloed van licht, aan eenen schat van zekere opmerkingen en onbedriegelijke lessen der wijsheid ontbrak? ô, Wie kent u niet, eenvoudige leermeesteres des menschdoms, als de algemeen vertrouwde gids? Wie weet niet, dat gij, wel geraadpleegd, bijna nimmer te leur stelt? Wie vergelijkt niet uwen gang bij den voorzigtigen wandelaar, terwijl de stoute bespiegeling niet zelden, als de vleugelen van Ikarus, door de uitkomst vernietigd wordt? Ja, de ondervinding zij aardsch, en de rede uit den hemel afgedaald; het is alleen op de aarde, dat wij menschen zeker gaan.
In ons tweede onderdeel hebben wij te betoogen, dat het onderrigt der Geschiedenis algemeen bevattelijk is.
Wij behoeven niet te herinneren, dat menigerlei onderwijs deze eigenschap mist. De wiskunde, in alle hare takken, en alle hare uitgebreide invloeden op menigerlei we-
{==197==} {>>pagina-aanduiding<<}
tenschap, is voor den ongeoefenden eene geheel nuttelooze gids. De redenering, die, zonder eenig gebruik van de ervarenis, bespiegelt en bepaalt, wat in een of ander geval moet plaats hebben, is, in hare verheven vlugt, door het als ongewapend oog, even min te volgen. Deze zwarigheid houdt zelfs dan niet op, wanneer op den grondslag van geschiedenis en ervaring eenige leer gevestigd, uit derzelver uitspraak een aantal lessen bij gevolgtrekking afgeleid, ja de eenvoudige waarheid, om zoo te spreken, van het kleed der geschiedenis ontdaan, daar in het afgetrokkene wordt ter neder gesteld. De een zal zich in onzekerheid gevoelen, welken naauwkeurigen zin hij aan de opgegeven woorden hebbe te hechten; de ander zal die onzekerheid zelve niet gewaar worden, maar des te eer gevaar van dwaling loopen; en een ieder ligt veeleer zijn te voren opgevat gevoelen, zijne bijzondere behoefte, zijne eigene omstandigheden, dan de letter van den tekst raadplegen, bij verklaring beide en toepassing. Zoo moeijelijk is het menigmaal, eene afgetrokken stelling slechts juist op te geven; en hoe veel meer zwarigheid moet het natuurlijk in hebben, de bewijzen van zoodanige stelling in een helder licht te plaatsen! hoe veel meer, haar gewigt, hare klem, haren invloed op onze dierbaarste belangen volkomen te doen gevoelen! Immers, het is slechts weinigen gegeven, deze bondige en tevens bevattelijke taal te spreken; door dezen echten volkstoon, zoo wel den schranderen denker, als den mingeoefenden, wezenlijk te voldoen. Ja, waar dit iemand volkomenlijk gelukt, daar heeft hij het doorgaans aan de nadering tot het geschiedkundig verhaal, aan de ontleening harer voorbeelden, of aan de inkleeding in haren tooi, te danken.
Dat toch de Geschiedenis met deze zwarigheid van duisternis en onverstaanbaarheid niet heeft te kampen, kan uit de ontvouwing van de ware toedragt der zake gereedelijk worden opgemaakt. Wat wij voor oogen zien, dat gelooven wij, hoe onbegrijpelijk ons hetzelve ook immer toeschijne. Uit de ervarenis is meest alle onze kennis afge-
{==198==} {>>pagina-aanduiding<<}
leid; en wij houden dezelve oneindig zekerder, dan hetgeen wij, daarenboven, door redenering, berekening, en afleiding uit bepaalde proeven, in het vervolg leeren mogen. Ja, schoon wij, ten voorbeelde, bij eigen ondervinding weten, dat wij, op een voertuig geplaatst, met het oog niet kunnen onderscheiden, of wij de voorwerpen, dan de voorwerpen ons voorbij snellen, en de sterrekundige ons op de blijkbaarste gronden toone, dat het laatste het geval der aardbewoners moet zijn, ten aanzien der zon en andere hemelligchamen; nooit, echter, zal de onderstelling, dat wij om de zon, en niet de zon om ons eenen kring beschrijve, algemeen worden aangenomen. Wat nu is de Geschiedenis, dan een spiegel van het verledene; een spiegel, in welken wij de voorwerpen zelve, gelijk ze bestaan, handelen en wandelen, mogen waarnemen? Hier zien wij dus dadelijk, wat gebeurt; hier heeft noch de waarheid, noch haar bewijs, eenige verklaring noodig. Zelfs het dier vermijdt de plaats, waar hem eenig onheil ontmoette, en zoekt haar vlijtig op, waar zijne behoefte en lust bevrediging vond. Zelfs het dier spiegelt zich, in beide opzigten, aan het voorbeeld zijner medegenooten; en wij zien het vlugten, waar een ander vlugt, of met geheele hoopen zich derwaarts begeven, waar eerst een enkele met blijkbare begeerte henensnelt. Even zoo waarschuwt of bemoedigt het kind, eenmaal tot het spraakgebruik geraakt, zijne makkers door het eigen of vreemde voorbeeld. Zoo bestaat de wijsheid der onbeschaafde volken uit de kennis der vaderlijke overleveringen. Zoo blijkt, in één woord, dat in het geschiedkundig onderrigt eene duidelijkheid en algemeene
bevattelijkheid wordt gevonden, waarmede geen ander kan vergeleken worden. Wie mij eene waarheid door middel der geschiedenis onder het oog brengt, die schildert een portret, over welks al of niet gelijken de ongeoefendste in de schoone kunst kan oordeelen. Wie, daarentegen, mijn belang of mijne uitzigten door bespiegeling wil doen kennen, die ontwerpt een beeld van onzigtbare engelen, waarvan alleen de ken-
{==199==} {>>pagina-aanduiding<<}
ner kan oordeelen, of het waardig, gepast, en, in zoo verre, eenigzins waarschijnlijk, zij uitgevoerd. Daarom zeiden wij reeds, dat de volksredenaar altijd aan de hand der Geschiedenis moet gaan. Daarom schildert hij u, ten kansel getreden, de gewaarwordingen van uw hart, de ondervindingen van uw leven, de bedenkingen van uw verstand, gelijk hij zelf, uw natuurgenoot, die kent bij ondervinding. Daarom geeft u deze Maatschappij (*), in hare nieuwste werken, veelal eene trits van voorbeelden, hetzij van deugd of zwakheid en jammer, uit het leven en de geschiedenis ontleend. Daarom kleeden zoo velen, die het algemeen een heilzaam onderrigt pogen te verschaffen, hunne overtuigingen, hunne ondervindingen en uitzigten in verdichte geschiedenissen in, en doen u, als het ware, zien, wat gij op enkel hooren zeggen welligt noch gelooven, noch zelfs bevatten zoudt. Ja, nu eerst ben ik verzekerd, dat een ieder van u mij volkomen verstaat, nu ik voorbeelden heb te hulp geroepen. Zonder terugkeering tot de eenvoudige ervarenis, is zelfs het schranderst brein vaak niet volkomen gewis, of hij eenig voorstel, met der daad, in het regte licht beschouwt.
Ons blijft, in dit gedeelte der Verhandelinge, te spreken over het onderhoudende der Geschiedenis.
Wie is er onder u, M.H., die, met kinderen gezegend, en hen reeds eenen zekeren ouderdom ziende bereiken, niet dikwijls klagen moest, of althans klagten hooren, over de onleerzaamheid der jeugdige knapen? Immers, nu is het een blijkbare afkeer, dan de verdrietigste onoplettendheid of de onbetembare speelzucht, die hun geest en oogen, zoo niet den geheelen kleinen mensch, naar elders henen voeren. Deze worsteling met den harden pligt, vaak niet anders dan onder vrees en straf te volbrengen, vergiftigt niet zelden, en meermalen nog vruchteloos, den schoon-
{==200==} {>>pagina-aanduiding<<}
sten bloei des jongen levens. Maar, M.H., vertelt die zelfde wufte knapen eene aardige, naar hunne vatbaarheid en hunne inborst berekende, geschiedenis; en ziet, hoe zij uwe woorden indrinken, hoe zij spel en al vergeten, en naauwelijks van hunne plaatse wijken! Welhaast behoeft gij geene overlegde keuze, geene uitstekende belangrijkheid of aandachtwekkenden toon meer, om den eenmaal ontvlamden lust gaande te houden. Vertellen! vertellen! is veeleer de algemeene kreet, welks herhaling u al spoedig lastig en bijna onvoldoenbaar wordt.
Deze zelfde nieuwsgierigheid, ook zonder eigenlijken weetlust, blijft den zoon der natuur altijd eigen. Waar geen ander onderrigt nog eenigen ingang vindt, daar doen het de overleveringen en dichterlijke verhalen van den vroegsten tijd. Waar de Wijsgeerte zich nevens de Geschiedenis wil plaatsen, ter vorming der ontluikende menschheid, daar neemt zij het kleed der fabel, der vertelling aan, om te streelen, eer ze sticht. Waar, in boersche en onbeschaafde oorden, geene zucht naar wijsheid of volmaking gevonden wordt, daar hangt nogtans het gapende gezelschap, in de berookte hut, of onder den statigen eik, aan de lippen des aangenamen vertellers. Ja, rijst onder deze slaafsche navolgers van het eenmaal ingevoerd gebruik ooit de begeerte op, om eenig onderrigt mede te deelen; wat anders dan eene ervaring, in den vollen geschiedkundigen dos van alle voorgaande en volgende omstandigheden, zou de inhoud dezer leere zijn? De reiziger, die veel heeft gezien, en misschien nog veel meer als gezien opgeeft, geniet hier eene billijke hulde. Hij, wien eene betere opvoeding eenige historische kennis verschafte, geniet 'er niet zelden het uitstekendste aanzien. Ja, van de aloude historie eener, ik weet niet welke, verschrikkelijke gebeurtenis, eens, ik weet niet welken, verbazenden leugenhelds, of der belagchelijkste tooverij, tot het nieuwspapier, dat voorvallen van den dag en oorlogstijdingen vermeldt, vindt hier aandachtige hoorders en onvermoeide liefhebbers.

{==201==} {>>pagina-aanduiding<<}

Uit dit alles blijkt de oorspronkelijke zucht onzer natuur naar geschiedkundige waarheid. Deze zucht nu moge daarna gematigd worden, en inzonderheid eene zekere kieschheid aannemen, zij gaat met geene beschaving te grond. Hoe aangenaam is het veeleer voor iederen mensch, als aan de hand des schrijvers rondgevoerd te worden in de verschillendste luchtstreken! hoe aangenaam, als te leven onder hen, welken wij welvaart, wijsheid en alles goeds te danken hebben! hoe aangenaam, onze ondervinding, zonder eenig bezwaar of ongemak, uit te breiden naar alle zijden! hoe aangenaam, de belangrijkste voorvallen, van welke schaars een enkele in onzen leeftijd en onder ons oog voorvalt, te zien gebeuren! hoe aangenaam, dit alles van nabij, naauwkeurig en in alle zijne deelen te zien, hetgeen zelfs den ooggetuige niet is vergund geweest! hoe aangenaam, eindelijk, daarover met volle bedaardheid, onder hulpe van eenen schranderen leidsman, met kennis van alle de gevolgen na te denken, en aldus wijsheid te verzamelen! Ja, nu treft ons het geheel vreemde van zeden en bedrijven; dan de verbazende overeenkomst der menschelijke natuur, in spijt van afstand en tijdsverloop. Nu volgen wij langs aangename dreven, en genieten, door hulp der verbeelding, mede, wat er treffelijks en aanminnigs voor ons wordt afgemaald; dan zijn wij als degene, die van het veilig strand de worsteling der veege kiel aanschouwt, en zijn geluk dubbel gevoelt, dubbel geniet. De verwachting eener belangrijke uitkomst spant al de snaren onzer ziel; de vrees en het medelijden ontroeren ons hart tot op den binnensten bodem; en de zege van waarheid, deugd of menschenheil, doet de vreugd door alle onze zenuwen trillen. Wij bewonderen menschelijke grootheid, wij aanbidden goddelijke wijsheid, wij zinken weg in een gevoel, dat wij niet beschrijven kunnen, maar dat de beschouwer van een ontzettend berggevaarte eenigzins beseft, en dat hij het gevoel van het verhevene noemt. Wie, wie kent de menschelijke natuur, of maar
zijn eigen hart, zoo weinig, dat hij alle deze aandoeningen niet onder de streelendsten

{==202==} {>>pagina-aanduiding<<}
telt? Wie, wie kan zich zulk eene bezigheid verbeelden, en niet veeleer hare verleidelijkheid, dan haren last en hare inspanning vreezen? Voorwaar, een spel is het, waarbij geene kunst der schouwburgen zelve, de vertooning eener enkele, fraai opgeluisterde, stip op de groote wereldkaart, in verrukking kan halen! Gelijk het ligchaam naar het voedsel, zoo haakt elke gezonde ziel van zelve naar dit onderrigt. En tevens zou het haar, even zoo, kracht en leven bijzetten? en het zou geen enkel spel zijn? en wij hadden maar alleen te betoogen, dat het, als weg tot kennis en wijsheid beschouwd, een hobbelig noch doornig pad zij? ô, M.H., hoe geheel zou ik u miskennen, wanneer ik tot dit einde slechts nog een woord besteedde! Neen, het onderwijs der Geschiedenis is ten uiterste onderhoudend. Deze laatste eigenschap is haar niet min dan grondigheid en bevattelijkheid toe te kennen. En alzoo is dan, wat wij ons ten aanzien van den vorm, ten aanzien van het hoe en de leerwijze voorstelden, te eenemaal voldongen.
In het tweede hoofddeel onzer Verhandelinge hebben wij te spreken over den inhoud der Geschiedenis; en zullen wij, te dezen opzigte, zoeken te betoogen, dat zij

A.leering,

B.waarschuwing,

C.vertroosting,


allen in de ruimste mate, bevat.
Wat het eerste betreft, al vroeger moesten wij opmerken, dat onze algemeene ontwikkeling en vorming geschiedkundig is. Wij zien en hooren, wij gelooven en volgen na, daar wij uit de kiem der bewustelooze kindschheid tot redelijke menschen opgroeijen. Het kon ons, in den loop der vorige redenering, even min ontgaan, dat de ervarenis steeds een groot deel aan meest alle onze besluiten, denkbeelden en beschouwingen heeft; als die doorgaans op zigtbare waarheden, vergelijkingen, en gevolgtrekkingen uit het bekende en waargenomene, worden gebouwd. Deze aanmerking moet ons al van zelve doen denken, dat, hoe meer onze kennis van zaken en omstandigheden wordt uitgebreid,

{==203==} {>>pagina-aanduiding<<}
zoo veel te meer ons verstand zal ontbolsterd en met een eigenaardig licht bestraald worden; en dat inzonderheid onze opzettelijke poging, om den redelijken geest door ingespannen nadenken uit te zetten en te versterken, zoo veel te beter gelukken, en rijk in goede vruchten zal worden. De ondervinding zelve leert, dat menschen, noch als ooggetuigen, noch als vlijtige beoefenaars der Geschiedenis, vreemde zeden en begrippen hebbende leeren kennen, steeds ten uiterste bekrompen in hunne denkwijze blijven. De kunsten vorderen er niet, daar de eenmaal ingevoerde vormen en gebruiken heilig, ja de eenig mogelijken worden geacht. Het leven gaat er onder allerlei prangende bezwaren gedrukt; want men heeft in geen opzigt het verkeerde leeren inzien, het betere leeren kennen, het gemak en de beschutting tegen allerlei kwaad weten uit te vinden. De Godsdienst, eindelijk, deze behoefte, deze onafscheidelijke gezellin en troosteres, maar soms ook verschrikkelijke kwelgeest der menschheid, is en blijft er zoo bijgeloovig als onverdraagzaam en heet op vervolging. Ja daartoe, schijnt het, werden de menschen verspreid over den wijden aardbodem, vaneengescheiden door bergen, woestijnen en zeeën, gevoerd in onderscheidene luchtstreken en landouwen, opgeleid tot verschillende behoeften en uitvindingen; en daarna wederom, door twist en veroverzucht, door begeerte, handel en weelde, door weetgierigheid, stoute ondernemingen, en hope op eenen onsterfelijken naam, tot elkander gevoerd, opdat zij den ander hunne ontdekkingen, hunne bekwaamheden, hunne zeden zouden mededeelen, en dezen door genen volmaken. Van hier de eerste beschaving in de uitgebreide staten, uit eene menigte van kleine volksstammen te zaam gebragt; in de vruchtbare streken, waar zich vele geslachten nevens elkander ophoopen en in gedurige aanraking komen; in de handeldrijvende steden, wier bewoners allerlei vreemde zeden en gebruiken leeren kennen, en tevens allerlei vreemdelingen, met derzelver
onderscheidene begaafdheden, tot zich lokken.
Dit alles toch weten wij dus gelegen te zijn. En van

{==204==} {>>pagina-aanduiding<<}
waar weten wij het, M.H., dan uit de Geschiedenis, die ons alzoo de wereld en haar beloop, den mensch in alle zijne wijzigingen en behoeften, de duizenderlei vreemde voorwerpen van kunst en kunsteloosheid doet kennen, welke onze verwondering dikwijls ten top voeren. Zij trekt het gordijn op, en de aarde vertoont zich in afwisselende tooneelen voor onzen geest. Het oog is getroffen door de verscheidenheid van scherm en kostuum; het oor is veel meer geboeid aan de grondstellingen, voornemens en bedoelingen, ginds en elders ten toon gespreid; en de geest wordt geschokt, verlicht, verheven door omstandigheden, uitkomsten en lotgevallen, die den mensch en zijnen toestand eerst regt leeren kennen. Ja, de mensch, deze eigenlijke en waardige beoefening van den mensch, wordt in de Geschiedenis, en in deze alleen, als ontleed tot in zijne bestanddeelen, geplaatst in elk mogelijk oogpunt, gebragt op iedere denkbare proef. Wat hij zij! wat hij worden kunne! hoe hij zich overal gelijke; schoon toch ook hemelsbreed verschille! hoe weinig hij behoeve! hoe onverzadigbaar hij zij! hoe onwrikbaar hij sta; alles tarte, keere, herscheppe! hoe wankelbaar hij zij; door elke schim verjaagd, met elken stroom medegevoerd, tot ieder gruwzaam uiterste gebragt! hoe gelukkig, en hoe rampzalig! hoe groot, en hoe verachtelijk klein! - dit alles ontdekken wij niet, dan op het groote wereld-tooneel; dit alles zien wij niet door, dan nadat de geschiedschrijver de glorie van den vorst, en de duisternis, die den ellendeling dekt, ter zijde geschoven, en ons personen en zaken in hunne naaktheid heeft doen aanschouwen. ô Historie! kweekster van elke kunst, beschaafster van iedere wetenschap, leidsvrouw op elken weg, herroepster van allerlei dwaling, bewaarster vooral voor iedere overdrijving, door het overwigt eens enkelen helderen denkbeelds zoo dikwijls voortgebragt; welke verpligting hebben wij aan uw onderwijs niet! Den mensch en zijn lot doet gij ons in vollen dag aanschouwen,
en geleidt ons alzoo tot de allervoornaamste wijsheid, die der zelfkennis. Inderdaad, zulk eene leering kan niet ontbloot van goede vruchten, en

{==205==} {>>pagina-aanduiding<<}
heilzame invloeden op onze denk- en handelwijze, blijven. Eenen ruimen oogst mogen wij ons veeleer beloven, bij den overgang tot de bewering, dat de Geschiedenis ook waarschuwing bevat.
Het menschelijk leven is eene reize. Bij den aanvang worden wij, als in een gesloten voertuig, blindelings voortgetrokken; vervolgens wandelen wij aan de hand des kinderlijken vertrouwens, wel in gevaar door springend gedartel te struikelen, maar geenszins om af te dwalen; welhaast worden wij overtuigd, het ouderlijk geleide niet altijd te kunnen behouden, en eenen eigen weg te moeten inslaan; al voortwandelende, ontmoeten wij duizend zijpaden, die zich om den grooten weg schijnen te kronkelen, zonder dat wij bestemd weten, of zij, veilig en gemakkelijk, de reis bespoedigen en veraangenamen, of een smartelijk einde hebben zullen; nu en dan opent zich mede een kruisweg voor ons oog, en ten beste genomen herinneren wij ons het voorschrift, of herkennen het spoor en zien de voorbeelden, die ons den eenen boven den anderen aanprijzen. Daarenboven wenschen wij zoo zeer het nieuwe te beproeven, lacht ons dat vreemde zoo blijde toe, schijnt het zoo uitgemaakt, dat wij langs gene zijde beter zullen slagen. Het zij al waar, dat eene en andere kleine proef reeds mislukte, en vertraging, vermoeijing en hartzeer ten gevolge had; waarom de proef niet nog eenmaal herhaald, of door een beslissend voordeel al het geledene hersteld? Misschien ook slaagde men in de kleine afwijkingen, en vindt zich nu al meer en meer bemoedigd, en rent al sneller en sneller op de schuinsche bane voort, tot uit de breede woestijn geen terugtred meer mogelijk is. Wie, M.T., begeert voor eene zoo gevaarvolle reize geene kaart met zich te voeren? Wie zou de zee ingaan, en zich niet gelukkig achten, de aanteekeningen van vroegere zeereizigers, hunne aanwijzingen van klip of bank of zeestroom, voor oogen te hebben? Wien kunnen de proeven en uitkomsten, de metingen en waarnemingen hier te zeer vermenigvuldigd worden? Wie wenscht niet, den ruimen oceaan op alle breedten en leng-
{==206==} {>>pagina-aanduiding<<}
ten, in alle rigtingen en krommingen, in alle saizoenen en weersgelegenheden, met zijnen geest te hebben doorkruist,
aleer en gedurende hijzelf zich aan de ranke kiel vertrouwt?
Neen, de gevaarvolle zeevaart zelve levert nog geen volledig beeld op der zorgvuldigheden, welke het menschelijk leven vordert. Wij kunnen in onze gedragingen, in onze verwachtingen en beschouwingen dwalen; wij kunnen omtrent ons ligchamelijk en ons geestelijk belang mistasten. Wij staan in onze afzonderlijke, huisselijke en staatkundige betrekking daarvoor bloot. Het is het goede, het is het zwakke hart, dat ons hiertoe verleidt. Het is van buiten, gelijk van binnen, dat deze verzoekingen rijzen. En die allen, M.H., doet de Geschiedenis kennen: want van dit alles zijn reeds elders voorbeelden geweest; ja, met derzelver eerst onmerkbare, maar welhaast verschrikkelijke gevolgen, ziet gij ze, op meer dan ééne bladzijde, keurig afgeteekend. Hier viert er een zijne begeerte bot, en het kabbelend stroompje groeit, van lieverlede, tot eene bruisende rivier aan, die hemzelven wegvoert in den oceaan der ellende. Dáár wordt eene geringe onvoorzigtigheid begaan, een onmerkbaar zaadje van wrok in het hart gezaaid, een ligte schijn des kwaads in den verdenkenden geest gekweekt, en het nietsbeduidend wolkje groeit welhaast tot een onweêr aan, dat den helderen hemel in zwarte floersen hult. Wat verder droogt de ruimste welvaart uit, omdat het geringe lek niet terstond werd gestopt, omdat de waakzaamheid zich van tijd tot tijd liet in slaap wiegen, omdat uitstel, onzekerheid en vertwijfeling, den laatsten droppel lieten stroomen. Rome en Griekenland vertegenwoordigen zich voor mij. Ik zie den staat, prat op zijne kracht en bloei, het juk der overheersching van zich werpen; ik zie de eersten des volks zelven de teugels opvatten, om hunne landgenooten vaderlijk te besturen; ik zie de algemeene fierheid toenemen, den afkeer van elke vernederende en prangende boei gedurig merkbaarder worden; de onweerstaanbare gisting ontbindt ten laatste het gansche ligchaam;

{==207==} {>>pagina-aanduiding<<}
en eindelijk blijven vaak ter naauwer nood eenige brokken over, om door de sterke hand des gewelds op nieuw verzameld, en met kracht bijeengehouden te worden. Neen, Rome en Griekenland niet slechts, eene menigte anderen leeren mij dit, elk op zijne wijze. En zou ik mij dan blindelings in den stroom werpen, die mijzelven allereerst verbrijzelen moet?
ô, Waarom kunnen wij slechts enkele punten aanwijzen op het uitgebreide veld der ervaring! Waarom laat de aard der zaak zelve niet toe, u eenig evenredig denkbeeld van de schatten der wijsheid te geven, die hier, als het goud der rivieren, van zelve toevloeijen? De ondervinding der eeuwen, de ondervinding der volken, het overzigt des levens, het geheim der staten, de ontvouwing van het hart, de beoefening des belangrijk u tafereels van het huisselijk leven; noem welken naam gij wilt, kies wat oogpunt u behaagt, om het onbeschrijfelijk gewigt der Historie naar waarde te schatten! Ja, ja, Geschiedenis, gij zijt onze wijsheid, onze hoede en zekerheid, tot op de donkerste slingerpaden!
En waar zij, eindelijk, dit alles niet kan zijn, daar doet ze zich, (dit is het laatste deel van ons betoog) als troosteresse, heerlijk kennen.
Troosteresse! wiens hart klopt niet met eenen zachten wellust, op het hooren van dezen lieven naam? Troosteresse! wie behoeft, wie verlangt, wie bemint hare hulpe niet? Immers, waar niets te geven, niets te herstellen, niets te vergoeden valt, daar verzacht echter deze balsem, op de regte wijze toegediend, de pijnlijkste wonden des harte. En hoe vele zijn deze wonden bij den mensch, zoo gevoelig en nadenkend, zoo behoeftig en ingewikkeld in duizend teedere betrekkingen! Ik wil niet spreken van al het bijzondere, al het huisselijke en verholene leed, dat onze mannelijke jaren en onze grijsheid boven alles drukt. Tot deze schuilhoeken, helaas! dringt het licht der Geschiedenis niet altijd door. Het hart - zegt de wijze Oosterling - kent zijne eigene bittere droefheid, en een

{==208==} {>>pagina-aanduiding<<}
vreemde zal zich met zijne smart niet vermengen. Slechts in het geleende kleed der verdichting staat zij ons ook hier op zijde; slechts met den profeten-blik der hemelsche poëzij peilt zij mede dit kankerend zeer, en stort lafenis en opbeuring over de ellendigen uit. Maar, werpen wij het oog rondom ons, en beschouwen den algemeenen jammer, zoo gemeenzaam op de aarde. Maar, vragen wij ons medelijdend hart, wat het daarbij dikwijls gevoele, en huiverend berekene, wanneer die staag zwellende vloed ook ons en de onzen dreigend nadert. Maar, staan wij stil bij de pestdampen, die, van daar opgerezen, welhaast den geheelen hemel verdonkeren, de velden met doodsche onvruchtbaarheid bedekken, en misschien armoede en sterfte en angstgeschrei rondom de huizen waren, ja tot in de binnenkameren doen doordringen.... Neen! ik wil de menschelijke ellende niet uitvoerig teekenen. Wie is zoo gelukkig, dat hij ze, gedurende een eenigzins uitgerekt leven, nimmer kennen leerde? Helaas! het kalmste gemoed blijft niet altijd gematigd en zacht voortkloppen. De sterkste geest staart meermalen te vergeefs op licht en uitkomst. Het welgevestigdst geloof aan goddelijke voorzienigheid en liefde zal wel eens aan het wankelen slaan. ô, Treed gij dan op, Geschiedenis, met uwen aanvalligen toon, met uwe wegslepende overtuiging, met uwe indringende woorden, en geef ons bij het onderwijs en de waarschuwing - wat wij misschien het meest van allen behoeven - troost in den kommer!
Ja, M.H., reeds haar onderhoud is troost. Hetzelve leidt den bedrukten af van de gedachten aan zijn leed, om hem, bij het terugzigt op blijder gebeurtenissen, lafenis en verheffing te doen vinden.
Maar, zou dit de éénige vrucht harer beoefening zijn? Zou men, van haar teruggekeerd, op nieuw dezelfde beklemming, dezelfde zwakheid, hetzelfde duister moeten ontwaren? Neen, alzoo is de mensch gestemd, dat hij, wat algemeen, wat gewoon is bij zijne natuurgenooten, en zekere onvermijdelijkheid met zich voert, het zij dan goed

{==209==} {>>pagina-aanduiding<<}
of kwaad, steeds oneindig minder acht. Zij, derhalve, die hem het lot der volken doet kennen, die den vruchtbaren oogst van onheilen langs heel de aarde vertoont, die den diepen val naast de hoogste steigering, de verwoesting op den voet des schoonen bloeis, als gemeenzaam en zeker afmaalt, kan zijn hart niet ongesterkt, zijne koele bedaardheid niet onbevestigd laten.
Doch, verbeeld ik het mij, of is het hier, dat mijne redenering u minst bevredigt, en de sombere blik mij nogmaals toeroept: En is dit dan alles, wat de lijdende menschheid van de Geschiedenis immer te wachten heeft? - Welaan dan, hare lessen dieper bepeinsd! hare wegen zorgvuldiger nagegaan!
Heden drenkt het bloed den doorweekten grond, en, eer weinige maanden verloopen, golft het gouden graan over zijne velden. Heden galmen de weeklagten van huis tot huis, en, eer een jaar verloopt, worden zij door schaterend gelach vervangen. De zon zinkt al dieper en dieper, bij het spreiden der somberste duisternis; maar het is, om met den morgen schooner en heerlijker te rijzen uit de kim. Wat nimmer hersteld scheen te kunnen worden, is het binnen weinig tijds. Wat niet dan verwoesting scheen te kunnen baren, blijkt welhaast verbetering en verheffing bedoeld te hebben. Zoo schreit het kind, bij de afbraak der bouwvallige vaderlijke woning; maar juicht daarna te luider, wanneer hij het nieuwe en schoone gebouw, als uit derzelver asch, ziet rijzen. Overschouwt de geheele Geschiedenis, en ziet het heil der menschheid steeds in het gevolg der schrikbarendste omkeeringen. Alexander stort de magtigste alleenheersching in; zijne veldheeren betwisten elkander, met bloedige woede, hare vaneengescheurde brokken; als de ploeg het veld, zoo scheurt het oorlogszwaard de zuchtende aarde vaneen; maar het strekt, om Grieksche beschaving en kunst te zaaijen, en de menschheid hare volmaking zigtbaar te doen naderen. - Rome drukt drie werelddeelen haar ijzeren juk op de ontvelde schouders; doch, waaraan anders hebben wij, en alle onze naburen, de beginselen der tegen-
{==210==} {>>pagina-aanduiding<<}
woordige verlichting te danken? - Een zwerm van Barbaren verstikt en vernielt, wat van den schoonsten bloei der kunsten en wetenschappen in Europa was overgebleven; doch een nieuw, sterker en beter menschengeslacht verrijst uit de ruwe steenen, en biedt den onzigtbaren Deucalion welhaast eene schooner hulde.
Ja, eerbiedigt dien Onzigtbaren, die zich zoo zigtbaar in de Geschiedenis openbaart! Hervat het vertrouwen op Hem, die al het geledene kan vergoeden! Slaat ook uit den donkersten nacht een vrolijk oog naar boven; want daar woont een Vader, die rust en verkwikking schenkt! Inderdaad, nu erkennen wij, ô Geschiedenis! dat gij ook trooste biedt. Wij erkennen, dat gij vol van waarheid, vol van wijsheid, vol van zaligheid zijt. Wij loven u hoog boven elke andere wetenschap; want zoo zeker, zoo bevattelijk, zoo onderhoudend, zoo vruchtbaar is geen ander onderwijs.




Fragmenten, Rusland betreffende.

Vergelijking der leefwijze te Petersburg.

Bij den eersten maaltijd, dien ik te Petersburg hield, meende ik in Duitschland, in Frankrijk of Italië te zijn, en nog heden ga ik nooit van tafel, zonder verbaasd te staan dat ik mij in Rusland bevinde. Ten aanzien der geregten, vindt de vreemdeling, van welke natie hij zij, alwat zijnen smaak kan streelen, tot eene hoogte van te vergeten dat hij zich op zestig graden noorder breedte ophoudt. Ik spreek hier niet van staatsie-middag- of avondmalen, noch van feesten, die in rijke huizen gegeven worden. Ik wil mij voornamelijk met de gewone leefwijze der genen bezig houden, die geene andere inkomsten hebben dan de salarissen hunner openbare of bijzondere bediening, of de vrucht van hunnen arbeid en nijverheid, en die elders een burgerlijk leven zouden leiden.

{==211==} {>>pagina-aanduiding<<}

Iedereen speelt hier den grooten heer; groote heeren zich het eerst te Petersburg hebbende neergezet, zoo hebben de later gekomen inwoners hen tot modellen genomen. De weelde zit te Petersburg bij het gewone leven voor; hetzelve is er kostbaar, in vergelijking met andere landen. Het komt, omdat men zich misleiden wil omtrent de gestrengheid der luchtstreek, door zich met kunst de voortbrengsels te verschaffen der meest door de natuur begunstigde streken; en gelijk de, elders gemeenste, voorwerpen hier reeds buitengewoon zouden zijn, zoo zijn de uitgaven der huishouding te meer uitputtende, daar, hetgeen elders tot de weelde behoort, hier van dagelijksch gebruik is.
De gewone drank moest bestaan uit een voortbrengsel des lands; het bier, bij voorbeeld: maar dit is zoo niet. De wijn stroomt hier als in de zuidelijke landen, het vruchtbaarst in druiven. Die van Bourdeaux is de gewone. In Frankrijk zelve dient men hem geenszins alle dagen voor. Ieder gewest beschouwt den wijn van een ander gewest als een vreemden wijn, en houdt zich met den ligten wijn van zijnen eigen grond te vrede; die van Bourdeaux wordt voor het dessert of de gezondheid bestemd. - De gewone of ligte wijnen zouden niet goed blijven, of de kosten der vervoering naar Petersburg niet waardig zijn. Bovendien maakt de gemeenschap ter zee de vervoering des Bourdeauschen, dien men doorgaans drinkt, gemakkelijker. Schoon hij te Petersburg veel hooger komt dan in Frankrijk, en hij te Parijs, noch wat den prijs noch wat het gebruik aangaat, een gewone drank is, maakt hij hier den drank der behoefte uit, van welken men in alle huishoudens gebruik maakt. Het vat wijn wordt in den kelder opgeslagen, gelijk in Duitschland de ton bier; men spreekt van zijnen Medoc, als van een' gemeenen drank; en intusschen komt hij thans ten minste op twee roebels de slesch. Men drinkt hem niet uit kelkjes, maar, als in het hartje der wijnlanden, uit bierglazen. Zoo gij den bediende een glas water vraagt, hij brengt het u met wijn gemengd, of biedt u de

{==212==} {>>pagina-aanduiding<<}
flesch naast de water-karaf aan. De Oporto-wijn doet denzelfden dienst als de Bourdeaux; hij is drank der behoeste.
Ik spreek niet van de kelderlijst der rijken en lekkerbekken; van Château-Margaux, Château-la Fîte, Côte-rôtie, Hermitage, Chambertin, Clos-Vougeau, Cahors, Constantia, Tokaijer; noch van huizen, waar, op gezelschapsdagen, de Château-Margaux als gewone wijn wordt voorgediend, en de fijne wijnen naar evenredigheid. De huisvader uit den middelstand zal eene flesch Château-Margaux opzetten voor den vriend, die den maaltijd met hem komt deelen; voor een genoodigd gezelschap zal hij welligt het gebraad van een glas Madera doen verzeld gaan. Op een ander tijd zal hij vin de Graves of de Sauterne voor de liefhebbers doen voordienen, of wel op het nageregt een glas Malaga, of eenigen zoeten wijn voor de vrouwen.
In het Noorden heeft men het gebruik, om, alvorens zich aan tafel te begeven, de maag te prepareren, en den honger op te wekken door een teugje likeur. Tweemaal 's daags wordt hetzelve iederen gast aangeboden. Men doet er iets om te eten bij. Op gezelschappen is het eene volkomen tafel van lekkernijen, gedroogd, gerookt, gezouten, gekruid, gebakken visch, of eenig warm en ligt geregt. Alles wordt staande en met de vork gegeten. Dit ligte voorspel zou in Duitschland een volkomen maaltijd zijn, en in sommige provinciën voor een bruiloftsmaal kunnen bestaan. In huizen van middelmatige fortuin zet men niet minder dan vier schotels van dit slag rondom het likeurkeldertje op.
Laat ons tot de keuken overgaan. De voornaamste artikels zijn niet duur te Petersburg: de boter, het vleesch, de visch, het wild zijn voortbrengsels van het land, en bevinden er zich in overvloed; intusschen zijn ze er niet goedkooper dan te Parijs, en het bijkomende vermeerdert de dagelijksche uitgaaf geweldig. Men houdt zich niet, als te Parijs, te vrede met hetgeen de grond en het saizoen opleveren. De ingemaakte kool, gedroogde erten en verschillende grutters-waren, die het voornaamste voedsel der inboorlingen vormen, zijn van weinig gebruik voor

{==213==} {>>pagina-aanduiding<<}
de tafels van den middelstand. Gedurende het geheele jaar brengt de nijvere Russische tuinier in de burgerhuizen versche groenten uit zijne broeibakken; spinazie, bloemkool, peul- en aardvruchten van allerlei soort voor de voorname schotels en voor de soep. Op dagen van groot gezelschap kan men zich dop-ertjes, peulen, aspersies, versche komkommers bezorgen, zelfs in de maanden November, December en Januarij. De groene saladen en radijzen ontbreken bijna nooit. Alle deze waren, die in Duitschland en Frankrijk lekkernijen zouden zijn, zijn vrij gewone assiëtjes in Rusland; en schoon de nijverheid deze voortbrengsels in overvloed oplevert, laten vele niet na tot eenen verbazenzenden prijs te stijgen. Ik heb in de maand Januarij een pond peulen en dop-ertjes met vijfentwintig tot dertig roebels, een komkommer met drie tot vier roebels zien betalen. Al dit fijne werk maakt eene leefwijze zeer duur, die eenvoudiger kon zijn, zonder op te houden goed te wezen. Maar men wil vergeten dat men in Rusland is; de duurte der schotels moet aan de hoedanigheid der wijnen beantwoorden; alles stemt overeen. Men moet zich in het midden van Europa wanen; dit is eene misleiding, in welke men zich wenscht staande te houden.
Het bijkomende is niet geschikt om haar te vernietigen. Het gewone brood is even zoo blank, even zoo wel uitgebakken als te Parijs. De salade wordt met de fijnste olie van Provence of Italië gesaust; men gebruikt die ook tot het bakken, en de lekkerbek tast omtrent hare hoedanigheid niet mis. De Parmasche kaas is in alle keukens eene onontbeerlijke behoefte; men zet de Italiaansche makaroni nimmer op, zonder er haar reukwerk bij te doen. Niets gemeener dan dit artikel. Eene huishoudende vrouw spreckt van hare Parmezaan, gelijk men in Duitschland van zijnen voorraad van uijen of pieterselie zou spreken. De Engelsche, Hollandsche, Zwitsersche kazen zijn een gewoon nageregt. Maar, zoo men een kiescher wil inrigten, vindt gij er de Stettinsche appelen, de Fransche bergamot en renet, de Leipziger borstorf, de Moskouër doorschijnende appelen,

{==214==} {>>pagina-aanduiding<<}
de heerlijke appelen van Astrakan, de druif uit de Krim, de ananas, de perzik en abrikoos uit de trekkasten van Petersburg. Ik heb in de maand Februarij bij den Confiturier pecqueur ijs van aardbeziën zien gereed maken, van welke eene dame hem eene volle mand gezonden had. Aardbeziën gemeenzaam genoeg in de maand Februarij om er ijs van te maken!.... De citroen, de oranjcbloesem en vanilje laten hunne geuren in pastei, room en ijs van allerlei soort vernemen. De middelklassen der inwoners onthouden zich niet te eenemaal van deze waren, omdat men nageregt, en des weeks één eetgezelschap noodig heeft.
Om de voortbrengsels van zoo vele landen en luchtstreken op de tafels van Petersburg bijeen te brengen, moet de gebruiker natuurlijk de kosten des vervoers en de winsten van den handel dragen. Derhalve is eene soort van voedsel, die niet door het land opgeleverd wordt, noodwendig zeer kostbaar. De rijken maken in alle landen groote vertering; maar de middelklasse, die overal elders zijn voedsel uit den eigen grond trekt, trekt het hier van zeer verre, en betaalt hare verzotheid op vreemde voortbrengsels met klinkklaar goud.
Deze zelsde schaal is toepasselijk op het geheele overige bestaan. In deze zelfde huizen bestaat de gewone en dagelijksche verlichting uit waskaarsen. Het smeer wordt niet gebruikt dan in de keuken en ten dienste der knechts. Alle de huishoudingen van den middelstand, welke ik heb leeren kennen, bedienen zich enkel van was, dat niet meer een voorwerp van weelde, maar van noodzakelijkheid is. Zegt niet, dat Rusland het land der honigbijen is: de waskaarsen zijn met zoo duur te Petersburg als te Parijs. In deze laatste stad zouden huishoudingen van denzelfden stand zich van dezelve niet, dan voor de speeltafels en op feestdagen, bedienen.
In het stuk van meubels is er geene hoofdstad, zonder Londen uit te zonderen, waar het acajou-hout zoo gemeen is. Tafels, stoelen, kasten, huisraden van allerlei slag, zijn uit dit hout gemaakt, en stofferen het nederig

{==215==} {>>pagina-aanduiding<<}
verblijf van het burgerlijkst mannetje. Daar het maakloon hetzelfde is voor alle soorten van hout, geeft men het acajou de voorkeur, als hebbende eene inwendige waarde. Dat is waar; maar de rest des huisraads wordt er te duurder door. Ook vindt men in de winkels geen' enkelen koperen of tinnen kandelaar, geen enkel kasje, of doos, of vaas, of eenig voorwerp om op eene tafel te zetten, welks onderste niet met groen laken bekleed is.
Een ander geweldig bezwaar voor den inwoner van Petersburg is de noodzakelijkheid om rijtuig te houden. De man van denzelfden rang, van hetzelfde inkomen, van dezelfde bezigheid, die te Parijs zou te voet gaan, moet hier eene koets gebruiken; de afstanden vorderen het. Deze afstanden en deze rijtnigen slepen een grooter aantal van bedienden met zich: buiten den koetsier, heeft men een' knecht noodig om het rijtuig te verzellen, en zoodra men meer dan één' bediende noodig heeft, neemt derzelver aantal boven alle evenredigheid toe. De werkzaamheden worden, even als in groote huizen, onder hen verdeeld, en zij vereenigen de trotschheid met de luiheid. Bij de Russische heeren, die tot honderd, tweehonderd en meer onderhouden, strekken zij enkel om vertooning te maken. Bij den middelstand vormt men zich naar dezen. En aldus is het gebruik, om vele, ledige of half-ledige, huisbedienden te hebben, algemeene regel geworden. Eene huishouding, die te Petersburg drie mannelijke en even zoo vele vrouwelijke dienstboden houdt, zou, met dezelfde inkomsten, in Frankrijk niet meer dan twee houden, en in Duitschland alle twee vrouwelijk. Een knecht, elders dan in Rusland, is te gelijker tijd kamerdienaar en lakkei; hij bedient aan tafel, en doet de boodschappen buiten 's huis. Eene dienstmaagd is teffens keukenmeid en werkmeid; zij verrigt al de werkzaamheden, die tot last der vrouwen komen. Te Petersburg heeft, van drie knechts, de een niets te doen dan het stof af te schuijeren, al wandelende van kamer tot kamer; zijne taak afgewerkt zijnde, kleedt hij zich, en trekt witte zijden kou-
{==216==} {>>pagina-aanduiding<<}
sen aan, om aan tafel te bedienen. Een ander staat achter op de koets; een derde snorkt of verveelt zich in de antichambre, of wel hij breidt kousen, om den tusschentijd van den eenen tot den anderen dut aan te vullen. De vrouwelijke dienstboden volgen nagenoeg hetzelfde stelsel.
Gelijke mildheid dient tot schaal in de kleeding. Gelijk zij altijd van vreemde bereiding is, kost ze noodzakelijk meer dan in Duitschland en Frankrijk. Ik spreek hier niet van den tooi der vrouwen; wat dien der mannen betreft, de frak van Fransch laken kost misschien zoo veel op de plaats zelve, als die van Engelsch laken te Petersburg; maar hij is ook van eene hechtheid om viermaal zoo lang te duren als die het hier gebruikelijk is te dragen. Het behoort tot den toon, eenen rok niet langer te dragen, dan hij den glans der nieuwheid behoudt. Den gloed eenmaal verdoofd zijnde, gaat hij over in handen van den bediende. De Engelschen zijn volmaakt achter deze Russische verkwisting: ook bereiden zij voor deze hoofdstad een bijzonder laken, dat niets van de hechtheid der Engelsche stoffen heeft, en dat zij Russisch laken noemen.
Vaste gezelschappen zijn onmisbaar te Petersburg: het is het minst kostbare en minst belemmerende middel om zijne betrekkingen met kennissen te onderhouden: anders zou men zich welhaast geheel beroofd zien van zijne vrienden, uit hoofde der afstanden. Het zou zeer veel kost baarder zijn, in eene herberg te onthalen, wie men belang heeft te vriend te houden. Buitengewone noodigingen berooven u, voor geheele dagen, van uwe bedienden, en het is tijd verloren, zoo bij toeval de personen, welke gij bij u wenschte te hebben, elders hun woord gegeven hebben. Hoe stil de trein uwer huishouding zijn moge, gij zult ten laatste eenen dag in de week bepalen, om gezelschap te zien. Bovendien draagt men steeds zorg, eenige plaatsen aan zijne tasel open te houden, het zij voor eenen onverwachten gast, het zij voor den vriend, die zichzelven noodigt, om vertrouwelijker bijeen te zijn. Men kent hier de karigheid

{==217==} {>>pagina-aanduiding<<}
van sommige streken in Duitschland niet. De meester des huizes zoekt zich niet te ontdoen van den genen, die hem tegen het uur van den maaltijd komt bezoek geven; hij noodigt hem van goeder harte, en laat hem geen paar uren later eten, om, uit staatsie, eenige schotels boven het gewone op te zetten. - De kransjes en vaste dagen, welke de dagelijksche gastvrijheid onontbeerlijk maakt, hebben natuurlijk invloed op de inrigting der woning: men behoeft eene of twee vertrekken meer, om de eetzaal te plaatsen en voor de speeltafels. Na den maaltijd kan een gast er niet van tusschen, eene partij boston te spelen, en ieder goed huishouder houdt altijd eene som achter de hand tot dit gebruik. Uit dit alles volgt, dat er porselein, glaswerk en tafelgoed naar evenredigheid noodig is: de rijken hebben zilverwerk; de overigen houden zich met pleet te vrede.
In het voorjaar houden de gezelschappen op, en de grooten, om van de eerste schoone dagen gebruik te maken, begeven zich naar hunne goederen, of naar hunne landhuizen. De stad wordt eenzaam. De venster-gordijnen worden weggenemen; de lusters in linnen gewikkeld; de stoelen, de divans met hunne overtreksels bedekt. Men huurt een buiten, op vier, zes tot tien wersten van de stad, al ware het ook slechts eene boerenhut, en al had het voor allen landvermaak slechts de nabijheid van eenige denneboomen. Het is een zeer geoorloofd genot, in een land, waar een winter heerscht van bijna acht maanden; maar het is kostbaar: het is dubbele huur, en somtijds dubbele huishouding. De man uit den middelstand meent het niet te kunnen missen, omdat de eenvoudige burger zich dit vermaak niet ontzegt. Men vindt het welvoegelijk, onmisbaar, te doen zeggen: ‘Mijnheer is buiten.’
Aldus is het, dat de ladder der wezenlijke of der kunstbehoeften te Petersburg in allen deele vrij grooter sporten heeft dan in andere steden, zoo wel voor de tafel, als voor de huisvesting, het menbelement, de kleeding, en al wat de leefwijze betreft. De rekening gemaakt zijnde, zou het gewone leven te Petersburg te Parijs naar luxe en ver-
{==218==} {>>pagina-aanduiding<<}
kwisting zweemen; intusschen zouden deze luxe en deze verkwisting te Parijs vrij minder kostbaar zijn. Het gewone leven is daar oneindig eenvoudiger; maar, schoon men dit te Petersburg aannam, het zou er nog altijd veel duurder zijn, omdat het ten deele uit vreemde voortbrengsels moest bestaan. Dezelfde volksklassen in beide landen volgen in geenen deele denzelfden trein, ten aanzien der behoeften en uitgaven. Twee huizen, het eene Fransch, het andere Russisch, hebbende, de evenredigheid zijnde in acht genomen, dezelfde inkomsten, zullen op eene zeer verschillende wijze leven: dat van Parijs burgerlijk; dat van Petersburg op zijn groote heers. Aan alles herkent men in Petersburg eene stad, door de rijken gevormd. De middelstand heeft derzelver kunstbehoeften overgenomen, en de leefwijze is daardoor buitengemeen kostbaar geworden.
Dezelfde huishouding, die in 1794, naar de berekening van den Heer van storch, fatsoenlijk kon leven van 2950 roebels (*), had in 1805, naar de berekening van den Heer van reimers, ten minste het dubbel, dat is te zeggen 6000 roebels, noodig. Thans zou men voor denzelfden staat des huizes tusschen de 8000 en 9000 moeten te koste leggen. Dan nog zou men zich moeten te vrede houden met éénen bediende, en veronderstellen, dat er geene kinderen waren op te voeden. Alles is in prijs gestegen, van het acajou-huisraad tot den takkebos, die in de kagchel gestoken wordt; van de equipage tot het sineersel voor de raderen. Vele artikels zijn verdubbeld, sommige verdrie- en vierdubbeld; en hetgeen naar evenredigheid vermeerderd is, is de weelde, is de oneindigheid van ingebeelde behoeften. Eene huishouding, 10,000 roebels verterende, is heden ten dage eene zeer middelmatige huishouding.

Met feest ten hove.

De almanak wijst eenen feestdag aan; de koetsen rollen van alle kant, gevuld met heeren in uniform, met ordes-
{==219==} {>>pagina-aanduiding<<}
linten, kruisen en sterren; schitterende livereijen omringen de rijtuigen. Ik kleed mij, want het is ook mijn feestdag; maar ik steek noch den degen op zijde, noch de klak onder den arm.
Op het plein, dat voor het winter-paleis ligt, bevinden zich zes- tot achthonderd koetsen op eene rij geschaard. Ik neem mijne wandeling langs en tusschen de rijtuigen door; geen ontsnapt mij; ieder krijgt een' blik; ik ga schrede voor schrede; is het om het schoon vernis en het schilderwerk der gala-koetsen te bewonderen, of de wapenschilden met den wijden mantel of de kroon te bestuderen? De aanschouwers nemen mij voor een' koopman in rijtuigen. Is het om die schoone gespannen, die kastanjebruine, gele, graauwe, geappelde en getijgerde, met lange manen en ongeknotten staart, te onderzoeken? Het is een paardentuischer, bijt men elkander in het oor; of iemand, die op paarden verzot is. Ik zal mij tegen dezen laatsten titel niet verzetten; want is er onder de wezens, die de aarde betreden, iets te vergelijken met dit fiere en edele dier, dat met kracht en leerzaamheid de schoonste en keurigste formen vereenigt? Intusschen bevindt zich op het plein iets schooners, iets volmaakters; het is de mensch!
Gedurende dat de heeren hun hof in de groote zaal maken, zie ik in de ruime lucht, op dit plein, zes- tot achthonderd koppen pronken, de een al schilderachtiger dan de ander. Het is eene schoone galerij van Russische koppen, die dezer koetsiers!
Ziedaar een, die een denkbeeld van jupiter op zijnen troon kan geven. Ziedaar wenkbraauwen, wier fronseling een bliksemstraal moet zijn; een blik van deze oogen moet verstijven, ter neer slaan, verbrijzelen. Verzekerd van zijne kracht en van de snelheid zijns wils, houdt dit magtige hoofd zijne bliksems in het diepste der oogholten terug; het laat ze sluimeren, om hen niet te verschrikken, die hem naderen. Het hangt onachtzaam op den schouder, en houdt de vlotte teugels van verre in het oog. Een

{==220==} {>>pagina-aanduiding<<}
dikke baard, heerlijk gekruld, daalt neder van de breede kin, en spreidt zijne vlechten langs de borst. Welke krachtige nek! welke pijlers van spieren, die van tusschen zijne schouders rijzen! Het is de kop van een' koetsier, maar het is eene ware studie. Plaats hem waar gij wilt, overal zal dezelve eerbied wekken. Hoe kennen deze paarden de hand, die hen bestiert! Gezeggelijk voor den toom, trappelen zij van ongeduld, en zien van tijd tot tijd om, om naar het teeken des vertreks te vernemen. Maar de man bemerkt, dat ik hem gadesla; hij verlevendigt zijnen blik: rijtuig, paarden, straat, alles schijnt zich te bewegen; ik ontwijk en verdwijn.
Ziedaar een kop, zoo als men het hoofd van mozes teekent. De baard langer, minder gekruld, breedere vlechten, die zich óp de borst in twee splitsen. Wat eerbiedwekkend en bezadigd oog! Men zou zeggen, dat de man op een wetboek peinsde voor de koetsiers van het heelal! Zoo hij ooit de wetgever voor die van zijnen stam wordt, zou men aan zijn standbeeld, in plaats der twee tafelen van den Israëliet, eene zweep ten kenmerk kunnen geven, en dit standbeeld zal ontzag gebieden. Inderdaad, zoo ooit de wereld met een dergelijk wetboek moet verrijkt worden, het moet door de Russen worden vervaardigd. Geene natie kent de paarden beter. Wanneer ik een hunner zijn paard zie berijden, meen ik de fabel der Centauren verklaard te zien; de man en het paard zijn één. De Rus kent volkomenlijk de hebbelijkheden, de zeden, het bijzonder karakter dezes diers. De Rus speelt met zijn paard; hij tergt het, en vergunt het allerlei soort van verregaande dartelheden met de tanden en de voeten, waartegen hij zijne handigheid stelt, en waarover hij zich nooit vertoornt. Hij spaart het voeder niet. Na eene lange vermoeijenis, haver naar verkiezing, en niets dan haver. Maar hij is ook streng op de te vervullen pligten, en van eene onverbiddelijke regtvaardigheid in de wijze van hem te bestieren. Nooit een slag te onregter tijd, zelfs geene bedreiging. Onder zes paarden, welke hij

{==221==} {>>pagina-aanduiding<<}
ment, wordt het luije, het weerspannige, het heete, het zwakke, elk verschillend behandeld: geene straf, geene belooning, bij toeval en zonder onderscheiding uitgedeeld. Slaat een paard aan het hollen, de menner wijkt niet voor zijne pogingen. Hij wil de drift door zijne koelbloedigheid verwinnen, om zijne meerderheid niet te verliezen. Vast op zijnen zetel, bestuurt hij de teugels, en doet ze het woedende dier, te midden van deszelfs uitgelatenste vervoeringen, gevoelen. Hij stuurt het weerspannig beest tegen geenen muur; dit zou geen beteugelen, het zou zijn zijne onmagt bekennen en zijn gezag op het spel zetten; hij laat het al zijne magt uitputten, en wanneer het eindelijk buiten adem is, herneemt de schrandere geleider zijne regten; de regtspleging is verschrikkelijk; het beest krimpt onder de onverbiddelijke zweep, en komt zacht als een lam in den stal terug. - Deze man met zijn' mozes-kop fluistert tegen zijne paarden; hij vleit ze, en op eenen afstand van vier roeden verstaan ze hem, en brieschen van vreugde.
Ik zie een' anderen, wiens kin het sieraad van den volwassen man nog niet draagt. Doorschijnende en dunne vlokken beproeven, zich rondom zijnen mond te krullen. Het dikke hoofdhaar stoffeert zijne slapen en wangen. Het bruin, door rozenrood opgeluisterd, schittert op het aangezigt van dezen jongeling. Het is het hoofd van hercules van farneze. Doch naar welken kant ik mijne schreden wende, eene menigte modellen van dezen aard treft mijn gezigt. Welke nekken! welke hoofden! men zou ze allen moeten afteekenen, om een denkbeeld van dit plein te geven.
Het beroep van koetsier vordert overal kracht met tegenwoordigheid van geest, behendigheid met moed vereenigd; eigenschappen, die, in hoogere standen, eene zeldzame werking zouden doen. De Russische koetsiers vereenigen deze eigenschappen in eene uitstekende mate; ik heb het reeds gezegd, zij zijn geboren koetsiers. De schoonheid van deze klasse van menschen mag een groot denkbeeld van het physiek der Russen geven. Men moet intusschen in

{==222==} {>>pagina-aanduiding<<}
het oog houden, dat de koetsiers der groote heeren uitgelezen mannen zijn, en dat de uiterlijke gedaante grootelijks in aanmerking komt bij derzelver keuze. Het oorspronkelijke van het nationale kostuum verhoogt daarenboven de schoonheid hunner gestalten. Geef hun, in plaats van mutsen, gegaloneerde hoeden; in plaats van hunne baarden en dikke haarbossen, geschoren kinnen, halsdoeken, gepoederde haren en lange staarten; in het kort, in plaats van hunne gegordelde kaftanes, gepassemente livereijen: geen jupiter, geen mozes, geen hercules van farneze meer! Gij zult de kracht, de lenigheid, de vlugheid dezer eerbiedwekkende gedaanten niet meer herkennen. De Keizer zelf huldigt den smaak der natie, door zich, uitgezonderd bij plegtige gelegenheden en op gala-dagen, van koetsiers in Russisch kostuum te bedienen. Den schoonen ilya, zijnen koetsier. ziende, zegt men: Ziedaar den meester, het model der koetsiers!
De leeftijd, die de jongelingschap voorafgaat, biedt ook zijne modellen op deze plaats ter bezigtiging; de Jockeijs worden zeer jong aangenomen. Daar zij de noodige vastheid in de beenen niet kunnen bezitten, bindt men hen met riemen aan de beide zijden van het zaal vast. Het is smaak bij de heeren, ze jong te hebben. De helderheid hunner stem, die zich gedurig verheffen moet om de voorbijgangers te waarschuwen, is misschien de beweegreden om ze dusdanig te verkiezen. Zij zien er geestig uit, schitteren van gezondheid, en zijn vol guiterij Het frissche der kindschheid wordt verhoogd door de gouden vlechten, die deze bevallige kopjes insluiten Het is zuiver goud, dat rondom hunne slapen schittert; men vindt het, maar donkerder, in den baard, en kastanjebruin in het hoofdhaar, der volwassen mannen weer. Doch in elken leeftijd herkent men, dat de natie oorspronkelijk blond is. De volslagen zwarte hoofden (met volkomen zwart haar, baard en oogen) schijnen van elders af te stammen dan het geheel des volks.
Ik raad den vreemdeling, verlangend om schoone kop-
{==223==} {>>pagina-aanduiding<<}
pen te zien, op eenen seestdag ten hove, het geheel der aangezigten te gaan opnemen, die zich alsdan voor het winter-paleis bijeen bevinden. Duizend verschooningen, mijne dames, dat ik mij zoo lang bij de koetsiers heb opgehouden! Ik heb vergeten u te waarschuwen, dat gij dit hoofddeel moest overslaan.




Lenardo en Blandine.


Blandine zag hem en Lenardo zag haar; 
Zij zagen verrukt en verteederd elkaâr: 
Blandine, de schoonste prinsesse der aard'; 
Lenardo, zoo schoon een meestresse wel waard. 
 
Te land en te water, van ver en nabij, 
Kwam rijksgraaf en hertog met prachtig livrij, 
En bragten gesteenten en paarlen en goud, 
En hadden zoo gaarne Blandine getrouwd. 
 
Maar goud en gesteenten en paarlen en pracht 
Bleef steeds der prinsesse gering en veracht, 
En had haar nog nooit als het bloempje verrukt, 
Voor haar door den schoonsten der knechten geplukt. 
 
Die schoonste der knechten was vroom van gemoed, 
Hoewel niet gesproten uit vorstelijk bloed; 
God schiep toch den knecht en den koning uit slijk, 
En deugd maakt den laagsten den hoogsten gelijk. 
 
Toen eens op het veldfeest en ver van de stad 
Het schaatrende hof om den appelboom zat, 
En ieder de vruchten het gretigste nam, 
Door schoonen Lenardo geplukt van den stam: 
 
Toen hief de prinsesse, met sneeuwwitte hand, 
Een appeltjen op uit haar zilveren mand, 
Een appeltje, kleurig en geurig en rond, 
En sprak met een' tooverzoet lagchenden mond: 

{==224==} {>>pagina-aanduiding<<}

‘Zie daar, mijn Lenardo! voor u ook 'er een: 
Wat lekker is, groeit niet voor prinsen alleen. 
Dit goudgele vruchtje, zoo blozend van koon, 
Zij, wensch ik, van binnen u tienmaal zoo schoon.’ 
 
En naauw was de knaap met de vrucht onder dak, 
Of zag dat 'er (hemel!) een blaadjen in stak; 
Een blaadje van zijde, zoo aardig en lief, 
En daarop van binnen geschreven een' brief. 
 
‘Gij schoonste der knapen van ver en nabij, 
Mij schooner dan vorsten met prachtig livrij, 
Mij eêler en vromer van hart en gemoed 
Dan rijksgraaf en hertog uit koninklijk bloed! 
 
U heb ik verkoren uit al wie ik zag; 
Voor u zwelt mijn boezem bij nacht en bij dag; 
Om u kan ik rusten noch duren van smart, 
Voor dat gij mij klemt en mij kleeft aan uw hart. 
 
Vlieg op met het middernachtsuur uit uw' droom, 
Uit slaapkoets en sluimer, en ijl naar den boom, 
Den boom, die dit goudkleurig appeltje droeg; 
Daar wacht u de liefde: nu weet gij genoeg.’ 
 
Dat viel haren dienaar zoo vreemd en zoo zoet, 
Zoo zoet en zoo vreemd op het minnend gemoed; 
Hij dacht en herdacht en herlas het geschrift, 
Nu angstig, dan zalig en dronken van drift. 
 
Maar als nu de klokslag den middernacht klonk, 
En 't maantje zoo stil bij het starrenlicht blonk, 
Toen sprong hij en vloog hij uit sluimer en droom 
En ijlde den tuin in en zocht 'er den boom. 
 
En naauw' zat hij neêr aan den boom, dien hij vond, 
Of 't ritselt in 't loover en schuift langs den grond; 
En eer hij zich keert en ontdekt wat 'er beeft, 
Lag reeds zijn prinses in zijn armen gekleefd. 

{==225==} {>>pagina-aanduiding<<}

En eer zij zijn staamlenden groet nog ontvong, 
Kust zij hem de woorden al weg van de tong; 
En eer zij zijn' twijfel of tegenspraak hoort, 
Trekt zij aan het sneeuwwitte handje hem voort. 
 
Zij voert hem allengskens door loover en laan: 
‘Kom, liefste, kom, schoonste der knapen! stap aan; 
Hier is voor de koude geen dak noch geen dek: 
Kom, zoetert, kom meê naar mijn eenzaam vertrek.’ 
 
Zij leidt hem door distels en netels en kruid, 
Tot daar zich een heimlijke kelder ontsluit; 
Zij troont hem er binnen met lokkenden drang, 
En wijst hem bij 't lampje haar' heimlijken gang. 
 
Een vreedzame sluimer look ieders gezigt; 
Maar 't oog van verraders luikt nimmer zig digt. 
Lenardo! Lenardo! wie weet wat u naakt, 
Ligt eer nog de haan weêr den ochtend ontwaakt. 
 
Van ginder, uit Spanje, heel wijd hier van daan, 
Kwam lang een hooghartige koningszoon aan, 
Met pracht en gesteenten en paarlen en goud, 
En had met Blandine zoo gaarne getrouwd. 
 
Hem vonkelden de oogen, hem blaakte de borst, 
Doch niets mogt hem lessen noch laven zijn' dorst; 
Hij haakte, hij hoopte reeds maanden aaneen, 
Doch de een weêr als de ander brak aan en verdween. 
 
Die smaad viel den trotschen zoo zwaar en zoo zuur; 
Bij dag noch bij nacht had hij ruste noch duur; 
Steeds zon hij op wraak voor den hoon, die hem trof, 
En juist dezen nacht in een laan van den hof. 
 
Daar had hij gezien en daar had hij gehoord 
Hun kussen, hun kozen van woordje tot woord; 
Hij knarste de tanden en beet in den mond: 
‘Dat meld ik den vorst van Bourgonje terstond.’ 

{==226==} {>>pagina-aanduiding<<}

En fluks vloog hij heen in het holst van den nacht; 
Hem stuitte noch keerde de vorstlijke wacht: 
‘Straks kenne, straks wreke de koning dien hoon; 
Geschandvlekt, bezoedeld, onteerd is zijn kroon. 
 
Waak op thans, ô koning! 't is meer reeds dan tijd! 
Uw dochter, uw luister, uw faam zijt ge kwijt: 
Blandine, de kroon van uw vorstlijken echt, 
Vergeet zich, ô wee! met een' eerloozen knecht.’ 
 
Die maar viel als lood op den grijzen ter neêr: 
Hij minde zijn eenige dochter zoo zeer; 
Hij hield haar veel hooger dan schepter en schat, 
Ja hooger dan koning ter wereld bezat. 
 
Verwoed vloog hij op met ijlhoofdig misbaar: 
‘Dat liegt gij, verrader! dat liegt gij voorwaar! 
Uw bloed zal het boeten en verwen mijn' grond 
Voor 't eerloos verhaal van uw' giftigen mond.’ - 
 
‘Hier sta ik, ô koning! ten pand van mijn woord: 
Waak op en aanschouw en geloof wat gij hoort. 
Mijn bloed moog' het boeten en verwen uw' grond, 
Zoo gij van mijn lippen een logen verstondt.’ 
 
Daar ijlde de koning gewapend hem voor; 
De giftige slang kroop hem na langs het spoor, 
En wees hem door distel en netel en kruid, 
Waar de eenzame kelder zijn' toegang ontsluit. 
 
Hier praalde voordezen een slot van arduin, 
Verstoven, na eeuwen, tot gruis en tot puin; 
Nog hield slechts de kelder zijn welfsel omhoog, 
En school zich in distels en doorns voor 't oog. 
 
De toegang daar henen had leispoor noch pad; 
Slechts hij, die beleid en 'er kundschap van had, 
Hij vond, als hij zocht en herzocht naar de plek, 
Den kelder, den gang en Blandines vertrek. 

{==227==} {>>pagina-aanduiding<<}

Nog schemerde 't lampje den keldergang door, 
En baande den vorst en den valschaard het spoor; 
Zij slopen en drongen, gedoken en zacht, 
Waar 't flaauwende lichtje zoo veilig hen bragt. 
 
Maar eensklaps! daar stuit hen een heimlijke deur: 
De koning verschoot en verbleekte van kleur. 
‘Geef acht nu, ô koning! met oor en met oog, 
Let op maar en luister en hoor of ik loog.’ 
 
En naauw' hield de grijsaard het oor aan het slot, 
Of zweert zich een schriklijke wrake, bij God! 
Of hoort hun gekozel, hun kussen zoo klaar, 
En 't minnen en vleijen van 't zalige paar. 
 
‘ô Lieve, mijn liefste! mint ge ook mij zoo teêr, 
Zoo teêr als ik minne, zoo vurig, zoo zeer? 
Ontzie mij des daags als uw trotsche prinses, 
Maar kus mij des nachts als uw zielsminnares.’ - 
 
‘ô Schoonste prinsesse, mijn wellust op aard! 
Och, of ge ook zoo arm als gij schoon zijt eens waart! 
Geen koning zoo rijk dan, zoo magtig als ik! ... 
Nu slaat mij, ô jammer! uw liefde met schrik.’ - 
 
‘ô Lieve, mijn liefste! laat varen dien waan: 
Zie langer mij toch voor geen koningskind aan; 
Van al wat 'er schittert en blinkt om mij heen, 
Wil ik slechts Lenardo, Lenardo alleen.’ - 
 
‘ô Schoonste der schoonen! hoe ras vliegt dat woord, 
Hoe ras ligt (wie weet het!) die liefde weêr voort! 
Hoe ras reeds, begoocheld door paarlen en goud, 
Wordt gij ligt (wie weet het!) een' koning getrouwd! 
 
Wel waait eens de wind en wel stijgt eens het meer, 
Maar 't windje wordt stil en het water zakt neêr: 
De wind en het water is 't vrouwlijk gemoed, 
Zoo stuift het en stilt het als vlagen en vloed.’ - 

{==228==} {>>pagina-aanduiding<<}

‘Laat pralen en pronken met paarlen en goud, 
Geen koning ter wereld, die immer mij trouwt! 
ô Lieve, mijn liefste! bij God, die ons hoort! 
U min ik, u hou ik voor eeuwig mijn woord. 
 
De wind en het water, zie daar mijn gemoed: 
Wel stilt eens het windje, wel ebt eens de vloed; 
Maar eeuwig zijn beiden in aard en natuur: 
Zoo blijft ook, zoo eeuwig, mijn liefde van duur.’ - 
 
‘ô Schoonste der schoonen, nog weegt het zoo zwaar, 
Zoo zwaar op mijn harte, zoo angstig, zoo naar! 
Verscheurd wordt de band en de trouwring verbreekt, 
Waarover Gods priester zijn' zegen niet spreekt. 
 
En als eens de koning, ô hemel! 't ervaart, 
Dan bluscht hij mijn levenslamp uit met zijn zwaard; 
Dan smoort hij en dooft hij, ô jammerlijk lot! 
Uw lampje voor eeuwig in kerker en kot.’ - 
 
‘ô Liefste! de hemel vernielt niet, zoo wreed, 
Zoo teeder een liefde, zoo heilig een' eed; 
Het oog eens verraders, hoe listig het ziet, 
Ontdekt ons geluk, ons genot hier toch niet. 
 
Kom, liefste! kom, beste! kom staaf ons verbond, 
En druk mij den kus onzer trouw op den mond.’ 
Daar vloog hij en kust haar en liefkoost en smacht, 
Tot dat hij aan zuchten noch zorgen meer dacht. 
 
Toen knarste de koning de tanden van spijt; 
De Spanjaard verteerde, verkleurde van nijd. 
Zij loerden als doggen, die, dorstig en dol, 
De hazen beloeren, verscholen in 't hol. 
 
Maar eensklaps bekroop weêr een schrikbeeld van smart 
Den siddrenden minnaar het vreesachtig hart, 
En 't zalig genot van zijn vlugtigen droom 
Bekocht hij, ô wee! met een aakliger schroom. 

{==229==} {>>pagina-aanduiding<<}

‘Vaarwel nu, prinsesse! daar kraait reeds de haan! 
Reeds kraait hij den ochtend: vaarwel, ik moet gaan.’ - 
‘Och, liefste! vertoes nog, vertoef bij uw bruid: 
De haan roept zijn nachtwaak, zijn nachtwaak maar uit.’ - 
 
‘Zie op dan, prinsesse! de schemer verdwijnt: 
Vaarwel nu! vaarwel, eer ons de ochtend beschijnt.’ - 
‘Och, liefste! vertoef nog; waar vlugt gij, waar heen? 
Het starlicht beschijnt ons, het starlicht alleen.’ - 
 
‘Hoor toe dan, prinsesse! hoor toe en vaarwel! 
Reeds gorgelt de leeuwrik zoo luid en zoo schel.’ - 
‘Och, liefste! vertoef toch, vertoef op mijn raad: 
De nachtegaal, enkel de nachtegaal slaat.’ - 
 
‘Neen laat mij, neen laat mij! daar kraait reeds de haan; 
Daar breekt reeds, daar ginder, de dageraad aan; 
De leeuwrik begroet reeds den morgen met zang: 
Neen laat mij: mijn hart wordt zoo eng en zoo bang.’ - 
 
‘Och, liefste! vaarwel dan! neen, blijf nog ... vaarwel! 
ô Wee mij! hoe jaagt toch mijn boezem zoo snel! 
Hoe trilt ook uw hartje, zeg, liefste! zoo zeer? 
Bemin mij, ô hartjen, en morgen nog meer.’ - 
 
‘Slaap wel dan, vaarwel dan!’ Daar ging hij en sloop; 
Hij wist niet wat ijzing, wat angst hem bekroop; 
Daar rook hij zoo aaklig, zoo doodlijk een' damp, 
En zag niets dan schimmen bij 't schijnsel der lamp. 
 
‘Sta!’ schreeuwden de beiden en sprongen voor 't licht, 
Met slagen en houwen, zoo wis en zoo digt; 
‘Daar, booswicht, verliefd op de vorstlijke kroon! 
Daar hebt gij uw' bruidschat, uw uitzet, uw loon.’ - 
 
‘ô Jezus, Maria! ontferming! ik sterf!’ 
Zoo riep hij en stortte, verschoten van verf, 
En lag daar, gekneusd en bebloed en besmet, 
En gaf zijnen geest zonder biecht of gebed. 

{==230==} {>>pagina-aanduiding<<}

De Spaansche verrader, nog kokend van spijt, 
Greep rond in zijn boezem met duivelsch verwijt: 
‘Waar trilt nu dat hartje, zeg, liefste! zoo zeer? 
Bemin haar nu, hartjen, en morgen nog meer.’ 
 
Toen greep hij en reet hij, met duivelschen lach, 
Dat lillende hart uit de borst voor den dag: 
‘Hoe trilt gij,’ hernam hij, ‘zeg, hartje! zoo zeer! 
Bemin haar nu, hartjen, en morgen nog meer.’ 
 
Blandine werd langzaam intusschen zoo naar; 
Zij sluimerde en droomde zoo zwart en zoo zwaar 
Van rouwfloers en paarlen, zoo bloedig, zoo rood, 
Van uitvaart en lijkfeest en grafkuil en dood. 
 
Zij wierp zich te bedde, zoo krank en zoo bang; 
Elk uur scheen een' dag en de dag scheen zoo lang. 
‘ô Nacht!’ riep zij, ‘daal toch en keer toch en kom, 
En voer in mijn armen mijn' wellust weerom.’ 
 
Maar als weêr de klokslag den middernacht klonk, 
En 't maantje zoo stil bij het starrenlicht blonk, 
ô Wee! hoe verschoot toen, hoe bleek werd haar kleur! 
Daar knarste, daar kraakte de heimlijke deur. 
 
Een jonker, in rouwfloers met krip en met kant, 
Droeg lijksprei en fakkel, gebluscht, in zijn hand, 
En droeg een' verbroken, een' bloedigen ring 
En lei hem stilzwijgend ter neder en ging. 
 
Toen volgt hem een jonker in 't purper met kant; 
Hij kwam met een beker van goud in zijn hand, 
Het deksel geknoopt en gekruist op den knop, 
En boven een koninklijk wapen daarop. 
 
Toen volgt hem een jonker in 't zilver met kant; 
Hij droeg een' verzegelden brief in zijn hand, 
En lei hem eerbiedig Blandine voor 't oog, 
En keerde stilzwijgend en langzaam, en boog. 

{==231==} {>>pagina-aanduiding<<}

En toen nu Blandine met angst en met drift 
Haar oogen, verbijsterd, liet rollen in 't schrift, 
Toen draaide de zolder, de wanden zoo rond, 
En wierpen in zwijmel haar neêr op den grond. 
 
En toen zij, verwezen, verwilderd en bleek, 
Weer oprees en omgreep en rondzocht en keek, 
‘Hopheisa!’ toen sprong zij, toen zong zij zoo luid, 
‘Tralieren! violen! speelt op voor de bruid. 
 
Hopheisa! violen! speelt op voor den dans! 
Hoe schittren mijn kleêren van paarlen en glans! 
Danst op nu, gij prinsen, met prachtig livrij! 
Danst, heeren en dames, van ver en nabij! 
 
Ha! zweeft niet mijn minnaar daar ginds in den drang, 
In 't goud en in 't zilver gedost naar zijn rang? 
Hoe schoon staat die star op dien schittrenden grond! 
Hopheisa, mijnheeren en dames, in 't rond! 
 
Komt allen! danst allen de baan op en neêr! 
Wat trekt gij, ô adel! de neuzen zoo zeer? 
Hij is het, mijn bruîgom, in 't zilver en goud; 
Ons hebben Gods englen hier boven getrouwd. 
 
Danst op dan en neêr dan en rond door elkaâr. 
Wat trekt gij, ô adel! de neuzen zoo raar? 
Weg, edelgepeupel, zoo stinkend van waan! 
Gij steekt hier de lucht met uw' hofadem aan. 
 
Wie schiep toch den knecht en den koning uit slijk? 
Het hart maakt den laagsten den hoogsten gelijk. 
Mijn bruîgom is edel van hart en gemoed, 
En lacht wat en spuwt in uw adelijk bloed. 
 
Hopheisa! violen! speelt op voor den dans! 
Hoe schittren mijn kleêren van paarlen en glans? 
Komt, heeren en dames! strooit loover en kruid! 
Tralieren! violen! speelt op voor de bruid.’ 

{==232==} {>>pagina-aanduiding<<}

Zoo zong zij, zoo blij, en zoo sprong zij, zoo rond, 
Tot dat haar het doodzweet op 't aangezigt stond, 
Tot dat zij geen lucht en geen adem meer kreeg, 
En neêrviel voorover en stillag en zweeg. 
 
En toen zij nog eenmaal weêr opzag en zat, 
Toen greep zij den beker, zoo krank en zoo mat, 
Toen hield zij den beker, zoo zwak, in haar' schoot, 
En dekte zoo bang en zoo bevend hem bloot. 
 
Daar zag zij, och arme! daar vond zij, helaas! 
Nog rookend, nog lillend, zijn hart in de vaas, 
En barstte zoo nokkend en snikkend en luid 
In bloedige tranen zoo bitterlijk uit. 
 
‘Ja, schreit nu, mijn oogen! schreit beiden u blind: 
Nu lijkt het, ô jammer! naar water en wind; 
Want eeuwig zijn beiden in aard en natuur: 
Zoo blijft ook, zoo eeuwig, mijn jammer van duur.’ 
 
Toen zonk zij ten laatste, zoo pijnlijk en zeer, 
Met brekende blikken in doodszwijmel neêr, 
En klemde, gemarteld, geteisterd van smart, 
De bloedige vaas aan haar minneziek hart. 
 
‘U volg ik, Lenardo! in leven en dood ... 
ô Wee mij! wat stort op mijn' boezem als lood? 
Och, wentel dien steen, die zoo zwaar is, op zij ... 
ô Jezus, Maria! hebt deernis met mij!’ 
 
Toen sloot zij haar oogen, toen sloot zij haar' mond; 
Toen ijlden de boden met handgewring rond, 
En kreten, als gold het den val van zijn rijk, 
‘Uw dochter, ô koning! uw kind is een lijk.’ 
 
Die maar viel als lood op den grijzen ter neêr: 
Hij minde zijn eenige dochter zoo zeer; 
Hij hield haar veel hooger dan schepter en schat, 
Ja hooger dan koning ter wereld bezat. 

{==233==} {>>pagina-aanduiding<<}

En toen ook de Spanjaard verscheen op dien kreet, 
Toen gilde de grijze: ‘Zie daar wat gij deedt! 
Uw bloed zal het boeten en verwen mijn' grond 
Voor d'ijslijken raad van uw' giftigen mond. 
 
Hun bloed daagt u reeds voor gods regterstoel op; 
Reeds wankt hij den geesel der wraak op uw' kop ...’ 
Zoo sprak hij en greep toen verwoed zijn geweer 
En boorde den Spaanschen verrader ter neêr. 
 
‘Lenardo! rampzaalge!... Blandine! mijn kroon! ... 
ô Hemel! bestem mij naar waarde geen loon ... 
Laat mij toch, ô lieve! zijn roede niet slaan: 
Ik ben toch uw vader, klaag mij toch niet aan!’ 
 
Zoo weende de koning, zoo rouwde te laat 
Hem 't aaklig gevolg dier bedachtlooze daad. 
Toen bouwde hij beiden een graf van arduin, 
En lei hen bijeen aan den boom in den tuin. 
 
tollens. 

Naar het Hoogduitsch
van burger.




Levensbijzonderheden van den beroemden Italiaanschen dichter Torquato Tasso.

(Overgenomen uit des Heeren ginguené's Histoire littéraire d'Italie.)

Torquato tasso werd geboren te Sorrento, den elfden Maart 1544; zijne ouders waren bernardo tasso en porzia de rossi. Hij verdient onder de ongemeene kinderen geteld te worden: op zijn zevende jaar kende hij de schoonste brokken van homerus en virgilius, in het oorspronkelijke, van buiten. Op zijn achttiende jaar gaf hij den Rinaldo in het lieht, een gedicht in twaalf zangen, waarvan de fabel overgenomen is uit de romans van karel den grooten, maar welke hij op eene geheel nieuwe wijze behandelde. Reeds

{==234==} {>>pagina-aanduiding<<}
in dit werk ziet men die verhevenheid en dat zwellende in den stijl, die hem zoo natuureigen waren. Straks daarna maakte hij het ontwerp van zijn Verlost Jeruzalem, en op zijn dertigste jaar had hij het voltooid. Voordat, echter, het werk het licht zag, had hij voor het hof van Ferrara een Herdersdrama vervaardigd, Amintas getiteld, zijnde een der dierbaarste voortbrengselen der Italiaansche Zanggodinnen. Indien tasso niet de eerste uitvinder zij van deze soort van dichtwerk, hij heeft dezelve aithans, door zijn' Amintas, tot de grootste volkomenheid gebragt. Zijn naam was reeds het voorwerp der bewondering van geheel Italië. Te meer moeten wij deze trekken van zijn talent bewonderen, daar hij, al vroeg gewikkeld in de vogelvrij-verklaringen, van welke zijn vader het voorwerp was, ter zake van deszelfs verknochtheid aan den Prins van Salerno, maar al te dikmaals een rusteloos en zwervend leven leidde.
Intusschen had de Kardinaal lodewijk d'este, aan wien hij zijnen Rinaldo had opgedragen, hem ontboden aan het hof van zijnen broeder alphonsus, Hertog van Ferrara. Kort daarna werd hij aan den persoon van den Hertog zelven verbonden. En hier neemt de lange reeks zijner onheilen een begin. Met den Kardinaal in Frankrijk gekomen, ondervond hij van diens kant eenige onaangenaamheden, die hem noodzaakten, naar Italië terug te keeren. De Kardinaal stelde onzen tasso aan karel den IX op deze wijze voor: ‘Zie hier den zanger van godfried (van bouillon), en van andere Fransche helden, die zich, in de verovering van Jeruzalem, zoo dapper gekweten hebben.’ De Koning ontving tasso op de meest vereerende wijze. Op zijn verzoek schonk hij, op zekeren dag, genade aan een ongelukkigen dichter, welken de Zanggodinnen voor een schandelijk bedrijf niet hadden kunnen behoeden. Naauw verbond zich tasso in het bijzonder met ronsard, wiens talent hij bewonderde, en wien hij verscheiden zangen van zijn dichtstuk voorlas.
Te Ferrara teruggekeerd, werd hij van eene brandende koorts aangetast, verzeld van bedwelming en draaijingen in het hoofd, de eerste beginsels dier sombere zwaarmoedigheid, welke hem al zijn leven bijbleef en de voorname oorzaak zijner rampen was. In het eerst verbeeldde hij zich, dat zijne brieven onderschept werden. Na eenigen tijd afwezens bevond

{==235==} {>>pagina-aanduiding<<}
hij, dat zijne kamer geopend was, in welke hij zijne boeken en papieren bewaarde. Deze bedroevende aanduidingen van eenen strik, hem gespannen, veroorzaakten hem eene droefgeestigheid, welke hij vruchteloos trachtte te ontveinzen. Eenigen tijd daarna had hij eene ontmoeting, welke aan zijnen moed veel eere doet. Op het plein van Ferrara werd hij door drie broeders gewapenderhand aangevallen. Tasso, die een even dapper Ridder als voortreffelijk Dichter was, trekt zijnen degen, en drijft zijne drie moordenaars op de vlugt.
Alle deze voorvallen bijeengenomen hadden een heilloozen invloed op de verbeeldingskracht des jongen Dichters, die nog sterker werd, toen hij vernam, dat men zijn Jeruzalem wilde nadrukken. Godsdienstige verschrikkingen paarden zich met zoo vele redenen van ongerustheid. Hij verbeeldde zich, eenige twijfelingen te hebben opgevat aangaande eene der verborgenheden van zijnen Godsdienst, en dat hij daarover bij het Inquisitiehof zou bedragen worden. De Inquisiteur van Ferrara trachtte hem gerust te stellen, doch vergeefs. In den staat van verbijsteringe, in welken tasso zich bevond, verbeeldde hij zich, dat de Hertog alphonsus op hem misnoegd was. Bij alle deze oorzaken, welke zeer krachtig op zijne verbeelding werkten, moet nog gevoegd werden eene groote kuischheid, en eene liefde, ten aanzien van welke hij genoodzaakt was, zichzelven in bedwang te houden. Smoorlijk, namelijk, was hij verliefd op de Hertogin eleonora, jongste zuster van Hertog alphonsus. Tot een hoogen graad klom de gisting zijner hersenen. Gestadige vreeze bestormde den rampzaligen tasso. Bij nacht vlugtte hij uit Ferrara, zonder geld, zonder leidsman, genoegzaam zonder kleederen, en inzonderheid zonder papieren. Hij zwors eenigen tijd tusschen Rome en Napels; doch zijn ongelukkig gesterute lokte hem onophoudelijk naar Ferrara. Hij verzocht en verkreeg vergiffenis van den Hertog, en keerde weder te diens hove. Op eene geruststellende wijze werd hij ontvangen; doch zijne papieren en handschriften wilde men hem niet wedergeven. Dit baarde hem nieuwe onrust; andermaal verliet hij Ferrara, genoegzaam in denzelfden staat van behoefte als de eerste maal. Na door verscheiden steden van Italië gezworven te hebben, begaf hij zich naar Turin, in
eenen staat der uiterste ellende. Minzaam werd hij aldaar ontvangen door zijnen vriend ingeg-
{==236==} {>>pagina-aanduiding<<}
neri en door den Markgraaf philippus d'este, Generaal over de Ruiterij van emmanuel philibert, Hertog van Savoijc.
Intusschen dreef hem zijne rustelooze geaardheid, misschien ook eene ongelukkige drift, welke hij niet durfde openbaren, nogmaals naar Ferrara. Hij kwam aldaar in het oogenblik als het hof onledig was met het maken van toebereidsels tot het huwelijksfeest van den Hertog met margareta de gonsague. Niemand sloeg acht op hem. De staatsdienaars behandelden hem zeer onvriendelijk; de bedienden bespotteden hem. Hij kon den Hertog noch eleonora zien. Thans overschreedde hij de palen dier gematigdheid, die hem zoo natuurlijk was, en stortte eenen vloed van scheldwoorden uit tegen den Hertog, tegen het hof, tegen het geheele huis van este. De Hertog, van deze onbescheidenheid verwittigd, deed hem opsluiten in St. Anna's hospitaal, hetwelk een dolhuis was, en hem als een' uitzinnige en dolleman bewaken. Ruim zeven jaren hield hij hem hier, ondanks de dringendste aanzoeken der magtigste Vorsten van Italië.
Ten uiterste onregtvaardig en streng was zekerlijk deze daad van Hertog alphonsus. Want zelfs op de onderstelling van eene volkomene uitzinnigheid, tegen welke, echter, op eene beslissende wijze, de verwonderlijke dichtstukken getuigen, welke hij, van tijd tot tijd, gedurende zijne opsluiting, maakte, konde er geen andere weg ingeslagen geweest zijn met den ongelukkigen dichter van het Verlost Jeruzalem? Moest men hem, gedurende zoo vele jaren, in deze harde gevangenis laten, en in dien afgrond van onheilen? Hoe was het mogelijk, dat die treffende plaats in den eersten zang van het Jeruzalem niet elk oogenblik tot op den bodem van het hart van den onbarmhartigen alphonsus weergalmde? ‘Gij, grootmoedige alphonsus, gij, die mij onttrekt aan de woede der Fortuin, en die eenen zwervenden vreemdeling, geslingerd, bijkans verzwolgen tusschen de rotsen en de golven, in de haven brengt, ontvang, met een' glimlach, dit werk, hetwelk ik u toewijde als eene gelofte op uwe altaren!’
Allerlei hartzeer, zware ziekten bestormden dezen doorluchtigen ellendeiing in zijne gevangenis. Deels gebrekkige, deels naauwkeurige uitgaven van zijn Jeruzalem verdrongen elkan-
{==237==} {>>pagina-aanduiding<<}
der in Italië, buiten zijn weten of tegen zijnen zin. De Boekverkoopers wonnen geld, de wereld was van bewonderinge over hem doordrongen, terwijl hij kwijnde, van zijne vrijheid beroofd en ten toppunt van ellende. De Akademie della Crusca deed eene beoordeeling van het Jeruzalem in het licht verschijnen, dikmaals in den grond der zake onregtvaardig, altijd in den vorm onbetamelijk, en vooral ten uiterste ongepast van wege de omstandigheid, in welke de ongelukkige Schrijver zich bevond. Eleonora stierf. Onmogelijk is het, zich een denkbeeld te vormen van den erbarmelijken toestand, tot welken de zanger van godfried was gebragt. Men hoore michael montaigne, die hem in den jare 1580 zag. ‘Meer spijt,’ zegt hij, ‘dan medelijden gevoelde ik, ziende hem te Ferrara in een zoo erbarmelijken toestand, overlevende zichzelven, zichzelven en zijne werken miskennende, welke men zonder hem te kennen, en nogtans onder zijn oog, in het licht heeft gegeven, onnaauwkeurig en wanstallig.’
Eindelijk werd zijn lot verzacht; de vrijheid werd hem geschonken, op verzoek van vincent de gonsague, Prins van Mantua; hij verliet St. Anna den vijfden of zesden Julij 1586. Op vrije voeten gesteld, vergat hij de vervolgingen, welke hij geleden had, en de genen, die ze hem berokkend hadden. Haat noch bitterheid naderden immer zijne ziel. Indien hij de eerste dichter en de ongelukkigste mensch van zijnen tijd ware, hij was ook de deugdzaamste. Van de natuur had hij het heillooze geschenk eener diepe gevoeligheid ontvangen, en niet dan te veel behagen schepten de menschen in het verscheuren van dit beminnend en teeder hart. Laten wij uit zijnen eigen mond de treffende beschrijving van zijne rampen hooren. ‘Helaas!’ zoo schrijft hij in eenen Lierzang, aan den Hertog van Urbino gerigt, ‘sinds den eersten dag, dat ik de lucht en het leven ademde, dat ik de oogen voor dat licht opende, hetwelk nooit helder voor mij was, gebruikte deze onregtvaardige en wreede Godin mij als haren speelbal en als het doel harer pijlen. Wonden ontving ik van haar, welke het langste leven naauwelijks zou kunnen genezen. Tot getuige roep ik de doorluchtige Sirene, nabij wier graf mijne wieg geplaatst werd (*); en waarom vondiker, bij mijne

{==238==} {>>pagina-aanduiding<<}
eerste intrede, ook mijn graf niet? Ik was nog een kind, toen de onmeêdoogende Fortuin mij aan mijn moeders schoot ontrukte. Ach! zuchtende herinner ik mij de kussen, welke zij met pijnlijke tranen besproeide, en de vurige gebeden, welke de vlugtige winden hebben weggevoerd. Ik mogt mij niet meer bevinden met mijn aangezigt tegen haar aangezigt, in hare armen gedrukt met zoo innige en vurige omhelzingen. Helaas! en ik volgde met een waggelenden voet, even als de jonge camilla, mijnen zwervenden en verbannen Vader .... ô Mijn Vader! ô goede Vader! gij, die van den hoogen hemel op mij nederziet, ik heb, gij weet het, uwe ziekte en uwen dood beschreid; al zuchtende heb ik uw sterfbed en uw graf met tranen besproeid; en echter, opgevoerd naar de hemel-spheren, zijt gij zalig; eerbewijzingen, geene tranen, is men u schuldig; ik ben het, voor wien de beker der droefheid zich tot op den bodem moet ledigen.’ Niet genoeg is het, zulk een karakter te bewonderen; men is aan hetzelve ontzag, eerbied en liefde schuldig.
Overal, waar tasso zijnen voet zette, na zijn ontslag, te Mantua, te Bergamo, te Rome, te Napels, werd hij met al de onderscheiding ontvangen, aan zijne talenten en aan zijne rampen verschuldigd. Om strijd overlaadde men hem met eerbewijzen en vertroostingen. Van zijnen kant liet de dolleman uit St. Anna niet af van het voortbrengen van vruchten, den Dichter van het Jeruzalem waardig. Hiertoe behooren het Treurspel Torrismundo, het dichtstuk de Zeven Dagen of de Schepping, hetwelk niet voltooid is, en vele andere schriften in proza, vol van eene hooge wijsgeerte.
Eene laatste zegepraal was voor hem gespaard in de hoofdstad der fraaije kunsten. Paus clemens de VIII, op verzoek van den Kardinaal cinthio aldobrandini, deszelfs neef en vriend van tasso, gaf een bevelschrift uit, volgens hetwelk, te zijnen behoeve, de plegtigheid van de zegepraal van het Kapitool zoude hersteld worden, welke sedert petrarcha niet gevierd was.
Tasso komt te Rome, wordt er zelfs buiten de stad van een talrijken stoet ontvangen, welke, hem tot aan het paleis verzellende, hem bij voorraad een denkbeeld geeft van zijne zegepraal. Maar, om derzelve gepasten luister bij te zetten, het jaargetij te verre gevorderd zijnde, wil men het feest tot de volgende lente

{==239==} {>>pagina-aanduiding<<}
uitstellen. Ook hier logenstrast zich het ongelukkig lot des grooten mans niet; hij wordt krank in het begin van het jaar 1595; zijn toestand wordt weldra hopeloos, en hij sterft in het klooster van St. Onupherus, werwaarts hij zich had laten vervoeren. Met eene godsdienstige bedaardheid zag tasso zijn einde te gemoet. Met vermaak deelen wij hier den laatsten brief mede, welken hij, weinige dagen voor zijnen dood, aan zijnen getrouwen vriend constantini schreef; men zal daarin opmerken de aandoenlijkheid, de godsvrucht, de gelatenheid en de grootheid van ziel van dezen zeldzamen man, met even natuurlijke als levendige kleuren geschilderd. ‘Wat zal mijn geliefde constantini zeggen, wanneer hij het overlijden van zijnen geliefden tasso zal vernemen? Ik geloof, dat hij er welhaast de tijding van zal ontvangen: want ik voel mijn einde naderen, hebbende nooit eenig middel kunnen vinden tegen die droevige ongesteldheid, welke zich met alle mijne hebbelijke zwakheden heest vereenigd, en die, zoo als ik duidelijk zie, als een snelle stroom mij wegsleept, zonder dat ik er eenigen hinderpaal kan tegenstellen. Het is geen tijd meer om te spreken van de halstarrigheid van mijne kwade fortuin, om niet te zeggen de ondankbaarheid der menschen, die eindelijk de zegepraal heeft willen behalen van mij behoeftig naar het graf te leiden, in het oogenblik, waarin ik hoopte, dat die roem, welken, in weerwil van hen, die denzelven niet verlangden, onze eeuw van mijne schristen zal ontleenen, voor mij niet geheel onbeloond zoude blijven. Ik heb mij naar dit St. Onupherus-klooster laten brengen, niet alleen omdat de geneesheeren de lucht aldaar voor beter dan die van alle andere wijken van Rome houden, maar ook om, van deze verhevene plaats, en door de verkeering met de heilige geestelijken, mijne verkeering in den hemel eenigermate eenen
aanvang te doen nemen. Bid God voor mij, en wees verzekerd, dat, gelijk ik u altijd bemind en geëerd heb in dit, ik ook voor u doen zal in het andere leven, welk het ware is, hetgene eener zuivere en opregte liefde voegt. Ik beveel u der goddelijke genade, en ik beveel ook daarin mijzelven.’
Geheel Rome beweende zijnen dood. De Kardinaal cinthio was ontroostbaar, omdat hij de zegepraal, hem bereid, had uitgesteld. Op zijn bevel werd tasso's lijk, in een langen Romeinschen tabberd gekleed en met lauweren gekroond, openlijk

{==240==} {>>pagina-aanduiding<<}
ten toon gelegd, en vervolgens door de voornaamste straten van Rome rondgedragen, omringd van een talrijken stoet, van het geheele hof, en van de huizen van twee Kardinalen, 's Paussen neven. Men verdrong elkander, om nog eens den man te zien, wiens vernuft eene eer voor zijne eeuw geweest was, en die deze treurige en te laat komende hulde zoo duur gekocht had. Hij werd begraven in het St. Onupherus-klooster, alwaar hem vervolgens een nederig gedenkteeken werd opgerigt, pronkende met zijn borstbeeld van marmer, hetwelk van den gevoeligen vreemdeling en letterminnaar nog heden met zoo veel aandoening als eerbied wordt bezocht. - Zoodanig was het lot diens ongemeenen mans, wiens naam alles herinnert, wat de menschelijke natuur voortreffelijks voortbragt, wat de zedekunde zuivers bevatte, wat het vernuft verhevens schiep.

De Engelsche en Spaansche schapen.

Over het algemeen zijn de Engelsche Schapen groot en sterk. De Spaansche zijn alle veel kleiner, maar hebben dikkere en langere staarten; hunne horens zijn ook harder of sterker en een weinig meer gekruld. In Spanje maken tienduizend Schapen eene kudde uit, die weder in tien driften verdeeld is. De Opper-opziener over de kudde, die ten minste vierhonderd Schapen in eigendom moet bezitten, heeft eene onbepaalde magt over tien Opper-schaapherders, veertig gemeene Schaapherders en vijftig groote Houden. Ieder Opper-schaapherder voert het bevel en heeft het opzigt over eene drift van duizend Schapen.
Daar zijn in Spanje driederlei soort van Schapen. De eerste bestaat in vette Schapen om te slagten; de tweede in Schapen, die aanhoudend op eene en dezelfde plaats blijven, des winters in den stal gedreven worden, en geene goede wol dragen. Tot de derde soort behooren de reizende of trekkende Schapen. Deze Schapen, welker wol zeer fijn is, blijven winter en zomer in de vrije lucht. Zij trekken altijd, op het einde van elken zomer, uit de koude gebergten der middellandsche en noordelijke landschappen, naar de zuidelijke vlakten van het Koningrijk.
In Engeland heeft men ook driederlei Schapen; de vette om te slagten, diegene, welker mest eene buitengewone vrucht-
{==241==} {>>pagina-aanduiding<<}
baarheid aan de landerijen mededeelt, en eindelijk zulke, die alleen wegens de wol gehouden worden. Deze laatste laat men dag en nacht, zomer en winter, op het veld: doch in eenige landstreken wordt er tegen den wintertijd, aan den hoek van een veld, eene lage hut van stroo opgerigt, waaronder de schapen in koude en natte winternachten slapen. Zij worden in den winter op landen gedreven, die voor hen met witte knollen bezaaid zijn. De Schapen worden dag en nacht zeer zuiver en zindelijk gehouden, en jaarlijks tweemaal in eene rivier met groote vlijt en zorgvuldigheid gewasschen. Men laat ze zelden, en bij regenachtig weder althans nooit, in lage moerassige dalen weiden, maar, zoo veel mogelijk, aan heuvels en op hoogten. Men onthoudt hun ook het zout geenszins; want zonder hetzelve kunnen zij onmogelijk gezond blijven. Zij worden nimmer gemolken: al hunne melk is voor de lammeren, welke daardoor des te meer kracht bekomen en in het vervolg des te beter wol dragen, en wat des meer is.
Op het einde van Herfstmaand aanvaarden de Spaansche kudden, even gelijk de trekvogels, hare jaarlijksche reis naar het zuiden, welke even zoo naauwkeurig, als de marschroute van een regiment dragonders, op Koninklijk bevel bepaald en ingerigt is. Over alle wijnbergen, olietuinen, koornvelden, landerijen en weilanden moet, tot groote bezwaarnis der eigenaars, een weg van vijftig vademen of vijfentwintig Rijnlandsche roeden breed, voor de kudden vrij blijven en open gelaten worden. Zij houden nergens rustdag en moeten dagelijks een paar Duitsche mijlen voorttrekken, tot dat zij hare reis, die somtijds over de honderd mijlen bedraagt, geheel volbragt hebben. Alsdan worden de horden opgeslagen, in welke men des avonds de Schapen drijft; opdat geen hunner van de kudde zou afdwalen en eene prooi der hongerige wolven worden. De trekkende Schapen hebben korte, zijdachtige, zeer fijne en vrij witte wol, die echter na eenige telingen grof en zwartachtig wordt, wanneer men de Schapen altijd op eene en dezelfde plaats laat, zoo als dit de genomene proeven getoond hebben. De Engelsche wol is iets langer en veel witter, dan de Spaansche; maar over het geheel zoo zijdachtig en zacht niet op het gevoel als de andere, ofschoon zij van nature eenen zekeren glans bezit. De allerfijnste geeft aan de Spaansche en Afrikaansche wel niets toe, maar is niet zoo overvloe-
{==242==} {>>pagina-aanduiding<<}
dig voorhanden, als in Spanje. In alle landen, die eenige Schapen-fokkerijen hebben, valt goede en slechte wol; alleen met dit onderscheid, dat in Spanje, Portugal en Engeland de meeste goed, maar in Polen, Hongarije, Duitschland en Frankrijk de meeste slecht is. De verwerking van een pak wol van tweehonderd-en-veertig pond, wanneer daaruit fijne lakens gemaakt worden, voeden en houden, eene gansche week lang, acht-en-vijftig menschen bezig.

De vreemdeling en de toovenaar.

Eene echte Anecdote.

Een Engelschman, door eene der straten gaande van de stad ....., waar hij vreemd was, deed een val en raakte van zichzelven. Weer bijgekomen, bevond hij zich in de armen eens eerbiedwaardigen grijsaards, die zich opgehouden had om hem te helpen. ‘Mijn huis,’ zeide de oude man, ‘is niet ver van hier, en ik bied mij aan, u derwaarts te geleiden, om geheel weer te bekomen.’ Het aanbod wordt omhelsd, en de Engelsche reiziger komt, met behulp van den arm des grijsaards, aan het huis van dezen, waar alles den rijkdom des meesters aankondigt. Daar het uur des middagmaals naderde, stelde de grijsaard den reiziger voor, dat hij hem de eer mogt doen van bij hem te blijven eten. Er was in zijne manieren iets zoo innemends, zoo beminnelijks, dat de Engelsche reiziger, schoon gedrongen zijnen weg te vervolgen, de uitnoodiging niet kon weerstaan. Weinige oogenblikken daarna werden van tijd tot tijd in de zaal binnengeleid zestien of zeventien gasten, wier kleeding en houding den vreemdeling in het gunstig denkbeeld bevestigden, dat hij ten aanzien van den heer des huizes had opgevat. Het gesprek begon aangeknoopt te worden, toen men aan tafel werd geroepen. Deze was even overvloedig als keurig voorzien, en opgepast door eene ruime bediening. Bij het tusschengeregt verzocht de gast, ter linkerhand van den grijsaard zittende, hem een glas wijn te schenken. ‘Neen,’ antwoordde de grijsaard op eenen plegtigen toon, ‘ik zal het u niet geven.’ Dat men zich de verbazing en de verlegenheid van den vreemdeling voorstelle over dit meer dan gestreng antwoord! Hij wist niet, hoe hetzelve overeen te brengen met die zoo

{==243==} {>>pagina-aanduiding<<}
vriendelijke en voorkomende manieren, welke hij tot hiertoe in den gastheer had opgemerkt. Het middagmaal voltrokken zijnde, ging het gezelschap in het zijvertrek, uitgezonderd den heer des huizes, die zich naar zijn kabinet begaf. De Engelsche reiziger peinsde nog over het gedrag, dat de heer aan tafel tegen een der gasten had gehouden, toen verscheidenen hunner hem op zijde traden, betuigende, dat zij hem opregtelijk beklaagden van in dit huis gekomen te zijn; ‘want,’ voegden zij er bij, ‘gij geraakt er niet weer uit.’ - ‘Wie zou mij dat beletten?’ vroeg de vreemdeling. ‘Dezelfde man,’ zeiden zij, ‘die ons hier terug houdt; die grijsaard, welke de behendigheid heeft gehad u herwaarts te lokken.’ - ‘Geen mensch heeft het regt,’ hernam de Engelschman, ‘mij tegen mijnen wil op te houden, ten zij uit kracht der wet.’ - ‘Weet gij dan niet, Mijnheer, dat gij bij eenen toovenaar zijt?’ - ‘Ah! ik geloof aan geene toovenaars,’ antwoordde de vreemdeling glimlagchend; ‘men mogt aan derzelver bestaan gelooven in de tijden der onwetendheid; maar thans is het niet geoorloofd daaraan geloof te slaan.’ - ‘Geoorloofd of niet, het is niettemin waar, Mijnheer, dat degenen uit ons midden, die zich hebben willen onttrekken aan het bovennatuurlijk vermogen van dezen oude, daarvoor wreedelijk gestraft zijn geworden. Sommigen hebben, op de vlugt, een been, anderen een arm verloren, en enkelen zelfs het leven.’ - ‘Wat mij betreft,’ hernam de reiziger, ‘ik vlei mij noch arm noch been te zullen verliezen.’.... Op het oogenblik dat hij deze woorden uitsprak, opende zich de deur der zijkamer, en trad een knecht binnen, die, zich tot den vreemdeling keerende, zeide, dat zijn meester hem verzocht in deszelfs kabinet te gaan. - ‘Ach! om 's hemels wil, Mijnheer,’ riep het
gansche gezelschap, hem omringende, ‘ga er niet, ga er niet; want gij komt er nooit van terug! Het is het hol van den leeuw; men ziet wel, wie er ingaat, maar niet, wie er uitkomt.’ - ‘Stelt u gerust, mijne Heeren,’ antwoordde de reiziger, ‘ik vrees noch heksenmeester noch toovenaars, en ik hoop wel zeer het genoegen te hebben van u weer te zien.’ Onze man wist intusschen, bij het heengaan, niet regt, wat van al het gehoorde te denken. Was het een poets, of het uitwerksel van den wijn? - Zoo als hij het kabinet van den grijsaard binnentrad, kwam deze hem lagchende tegen, en zeide: ‘Gij moet natuur-
{==244==} {>>pagina-aanduiding<<}
lijk verlangend zijn om te weten, Mijnheer, bij wien, en met wie gij gegeten hebt; ik zal u uit de onzekerheid helpen. Ik ben Doctor willis; en zij, die met u aan mijne tafel waren, zijn personen, wier geest ontsteld is, schoon toch verre genoeg in hunne genezing gevorderd, om mij te vergunnen hen in gezelschap toe te laten. Ik heb uwe, buiten twijfel zeer natuurlijke, verbazing opgemerkt, toen ik, bij het tusschengeregt, op eenen eenigzins harden toon, een glas Bourdeaux-wijn weigerde aan den gast te mijner linkerhand; maar, daar deze man nog zwak van hoofd is, vreesde ik, dat een glas zuiveren wijn daar grooter verwarring zou aanrigten. Wat den toon des gezags betreft, dien ik bij mijne weigering bezigde, deze is een der middelen, van welke ik mij somtijds, en altijd overeenkomstig het karakter des voorwerps, gewoon ben te bedienen.’ - De vreemdeling, die eenige ontwikkeling van dezen aard verwachtte, was zeer in zijn schik met het gelukkig toeval, dat hem in kennis met den Doctor had gebragt; en, na hem wel bedankt te hebben voor zijne zorgen en voor zijne beleefdheden, verliet hij hem, even zeer doordrongen van erkentenis als van bewondering van zijnen persoon. Hij ging vervolgens afscheid nemen bij het gezelschap in de salon, aan hetwelk hij zich verheugde te kunnen doen zien, dat
er mogelijkheid was om uit het kabinet van den toovenaar terug te komen. Iedereen stond verbaasd van hem weer te zien, en niemand twijfelde, of hij was een ander toovenaar, wiens magt die van den grijsaard had opgewogen; desniettemin waarschuwde hem het gezelschap, toen zij hem eene goede reis wenschten: dat hij toch op zijne armen en beenen zou passen!




Anecdote van Voltaire.

Voltaire ging eens eenige dagen lang zeer mismoedig en droefgeestig rond, sprak weinig, vermeed groote gezelschappen, en bragt overal de bedruktheid over, waar hij kwam. Niemand kon de oorzaak van deze gemoedsgesteldheid raden, behalve Madame duchatelet, die er zich in dezer voege over uitliet: ‘Hij is jaloersch op den geradbraakten, van wiens rooverijen en heldhaftigen dood men sedert een paar weken overal spreekt. Prijst slechts ijverig zijn nieuwste Treurspel, en weldra zal zijn vrolijk humeur met zijn spottend vernuft wederkeeren.’








{==245==} {>>pagina-aanduiding<<}

Mengelwerk.

De vorderingen der aardrijkskunde. eene redevoering,

door Gerrit Joan Meijer (*).

Wanneer eens, na vele eeuwen, de onderzoeker der geschiedenis de vorderingen vergelijkt, welke 's menschen geest, in elk afzonderlijk tijdvak, gemaakt heeft; voorzeker zal hij dan met bewondering en hoogachting vertoeven bij de berigten der laatst afgeloopene eeuw, en ook van deze, welke wij voor een gedeelte zijn ingetreden. Bij elke rigting, waarin hij dezelve overziet, moet hij hare grootheid en hare waarde eerbiedigen.
Alles, wat op zuivere rede en waarneming gevestigd is, en wat uit beiden ten voordeele der menschelijke zamenleving is af te leiden, groeide in dit tijdvak zoo weelderig en zoo snel, als het, bij de beschouwing der voorgaande tijdvakken, naauwelijks te vermoeden, veel minder te verwachten was.
Geheel bijzonder, echter, munt hierin die wetenschap boven vele andere uit, welke de kennis van de oppervlakte onzer aarde ten voorwerpe heeft. Mogen al eens voor-
{==246==} {>>pagina-aanduiding<<}
oordeel en eigenbelang de vorderingen ontkennen, welke de wijsgeerte en bespiegelende wetenschappen van onze dagen maakten; den voortgang onzer aardrijkskundige kennis durft immers niemand betwisten. Een enkele opslag van het oog doet ons zien, hoe, met elk tiental jaren, ons uitzigt over deze aarde verwijd en verhelderd wordt; hoe, door deze verwijding, de voortbrengselen der natuur in getal vermeerderd, nader gekend, en naauwkeuriger gerangschikt worden; hoe den beoefenaar der menschkunde telkens nieuwe geslachten, nieuwe talen en nieuwe zeden tot onderzoek en bewondering aangeboden worden; hoe wederkeerige betrekking en behoefte den opgang met den ondergang, het zuiden met het noorden vereenigen.
Deze gedachten hebben mij overreed, dat het voor velen misschien niet onaangenaam ware, wanneer ik de beschouwing van dezen voortgang tot het onderwerp eener redevoering verkoos. Dan, daar het menigvuldige en belangrijke van dit onderwerp, bij eene meerdere uitbreiding, gewis vele boekdeelen zoude kunnen vullen, en ik alleen voorhad, een tafereel daarvan voor te houden, heb ik mij ook de naauwkeurigste afperking van mijn bestek, en de meest mogelijke beknoptheid van voordragt, tot eenen eersten pligt gesteld.
Ik zal dan beproeven:

1)eene beknopte geschiedenis onzer kennis van de oppervlakte dezer aarde, van de oudste berigten af, tot op onze dagen;

2)een vlugtig tafereel van onze tegenwoordige vorderingen in deze wetenschap; en eindelijk,

3)in weinige woorden, mijne gedachten mede te deelen van hetgene thans nog te onderzoeken en te kennen overig blijft.

De oudste oorkonden der aardrijkskunde zijn, als die der geschiedenis, hare oudere zuster, duister en onzeker. Hand aan hand, zien wij beide door eenen digten en misleidenden nevel wandelen; en wien het gelukken mogt, het voetspoor der eene te ontdekken, heeft ook de andere gevonden.

{==247==} {>>pagina-aanduiding<<}
Mozes en homerus, deze twee priesters in den tempel der aloudheid, van welke wij de eerste berigten der geschiedenis bezitten, hebben zich niet verwaardigd, van de jongere zuster opzettelijk en afzonderlijk te spreken. Slechts hetgeen zij onvermijdelijk van haar moesten zeggen, mogen wij als eenen ruwen en onvolledigen omtrek, geenszins als eene duidelijke schets beschouwen. De berigten van den eersten vestigen ons oog op een gedeelte van Klein- of West-Azië en op Egypte. Homerus bezingt de daden en lotgevallen zijner helden in Klein-Azië, in de noordoostelijke streken van Afrika en de zuidoostelijkste landen van Europa. Wij zien de Phenicische koopvaarders, onder het geleide der sterren, de middellandsche zee doorkruisen, de zuilen van herkules doordringen, den oceaan invaren, tin en koper van Albion, en barnsteen van de landen der oostzee halen; maar ook tevens met den ondoordringelijksten fabelsluijer bedekken, wat zij zagen en waarnamen. Herodotus, meer openhartig en belangeloos, verhaalt aan zijne tijdgenooten, wat hij gezien en wat men hem verhaald heeft. Dan, het eerste is zeer weinig, en het laatste zeer duister en onaannemelijk. Het uitgebreide stelsel van koophandel en volkplanting der Karthagers doet ons de kusten der zee, die zij bevaren, eenigzins beter kennen, en de avontuurtogten van eenen pythias van marseille vermeerderen onze kennis met een gedeelte van het zuidwestelijk Europa, en met het vermoeden en aannemen van meer noordelijk gelegen landen. De roemrijke veldtogten van alexander den grooten verruimen ons uitzigt over de voorouderlijke aarde, en geleiden onze blikken bijkans zoo ver oost-, als zij door de
zeeklievende Pheniciërs westwaarts gevoerd werden. Eene niet zeer breede uitgestrektheid, van de zuilen van herkules in 't westen tot den Indus in 't oosten, hebben wij nu voor onze oogen. Maar verward en onafgewerkt is deze schilderij: nog heeft geene meetkundige juistheid de teekenpen gevoerd; nog zijn de omtrekken slaauw en afgebroken; nog zijn ligt en bruin ongeregeld. Ook in de kennis onzer aarde,

{==248==} {>>pagina-aanduiding<<}
even als in vele andere wetenschappen, zijn wij veel verschuldigd aan een volk, dat anders, in vele opzigten, in de oogen van den menschlievenden wijsgeer, zoo laakbaar en verfoeijelijk is. De Romeinen, overwinnaars van vele landen, en erfgenamen der kennis en ontdekking van nog meer andere, halen den sluijer, die den ouden aardbol voor onze oogen bedekt, iets verder op, en vestigen onze aandacht door meerdere naauwkeurigheid. Een erastothenes, een strabo, hadden reeds, elk op zijne wijze, de eerste beschrijving gegeven van het toenmaals bekende gedeelte der aarde. Dan, bij gebrek aan meet- en sterrekundige kennis, kunnen wij hunne werken, zoo als die, door melding van anderen, bij ons bekend zijn, wel als bijdragen, maar geenszins als voorstelling der toenmalige aardrijkskunde aannemen. Ook de anders zoo oplettende waarnemer, plinius, laat ons in dezen onbevredigd. Slechts enkele beschrijvingen van landen en steden, van voortbrengselen der natuur, en van de verschijnselen in dezelve; maar geene juiste bepaling van ligging en gesteldheid; en zonder onze meer gevorderde kennis in zijne beschrijving over te brengen, zouden wij weinig inlichting uit dezelve halen. Beproeven wij eens, om, zonder nieuwe hulpmiddelen, alleen naar zijne opgaven, eene kaart van dat gedeelte der aarde te teekenen, hetwelk hij beschrijft, en wij zullen dezelve, als geheel onbruikbaar, moeten ter zijde leggen. Gaan wij dan liever tot den Egyptischen ptolomeus over, die, met meet- en sterrekundige kennis uitgerust, aan zijne beschrijvingen een eenigzins meer wetenschappelijk aanzien heeft weten te geven, en kiezen wij zijne beschrijving als een rustpunt ten overzigt van 't geen men in zijnen leeftijd - 140 jaren na christus geboorte - van onzen aardbol kende.
Van het Armenisch gebergte, waar de Mozaïsche oorkonde de aarde het eerst doet bevolken, strekte zich de aardrijkskundige kennis van Azië noordwaarts langs de Rha, tot dáár, waar het Werchoturisch met het Uralisch gebergte zich vereenigt. Van hier, in eene zuidoostwaarts

{==249==} {>>pagina-aanduiding<<}
hellende lijn, langs Massageta en de Serische alpen, tot aan den oorsprong van den Ganges; verder zuidwaarts langs den Pegustroom, tot aan het Thinae orientalis, op de landengte van het hedendaagsche schiereiland Malakka; bevattende dus, naar onze tegenwoordige benaming, de landen van den Caucasus; Kirgisiën; een gedeelte van Tartarijen, ten westen en zuiden der alpen van Thibet; Perzië met het rijk der Afghanen; het geheele westelijk schiereiland van Indië, met het eiland Taprobana of Ceilon; het rijk der Birmannen, tot aan Malakka; Arabië, doch slechts voor een gedeelte, en het geheele Aziatisch Turkijen. Aan Afrika's oostkust, waren zij van de landengte, die beide werelddeelen vereenigt, tot aan kaap Prasum, bijkans onder den evenaar gelegen, doorgedrongen. Van hier, melden zij ons, Afrika's binnenlanden gekend te hebben, in eene noordwestelijk loopende lijn, tot aan den Sinus Hespericus, of kaap Bojador, met de daarbij liggende, zoogenoemde, gelukkige eilanden. Bevattende dus de rijken der Breberey, met Egypte, Nubië, Abyssinië en een gedeelte der Sahara, of groote woestijn. Van Europa beschrijft ptolomeus het grootste gedeelte. Wanneer wij dus onze kronkelende lijn vervolgen, van den Sinus Hespericus, over den oceaan, met insluiting van. Albion, Caledonia en Hibernia, tot aan de ultima
Thula, waarschijnlijk in het zuidelijk Noorwegen, door den Portum Cimbricum en het zuidelijk Gutae, en van hier langs den tegenoverliggenden Turanthus tot aan den oorsprong der Rha, vervolgens langs deze tot aan hare zuidelijke wending, en eindelijk oostwaarts aan de vereeniging van het Uralisch met het Werchoturisch gebergte in Azië weder aanknoopen; dan zien wij den omvang der toenmalige kennis onzer aarde besloten binnen een onregelmatig liggend eirond, van 55 graden breedte en 115 lengte. Voorzeker eene groote massa op zichzelve; maar onbeduidend bij het vlak, dat wij thans overzien. Het behelsde slechts ⅖ van Azië, ⅓ van Afrika, en omtrent ⅖ van Europa. Hoe vele eeuwen waren niet verloopen,

{==250==} {>>pagina-aanduiding<<}
vóór dat men, van de eerste verlichte stippen in Azië, zijnen blik in dezen ruimeren kring kon vestigen; en dan nog, hoe onvolledig en gebrekkig was niet de kennis dezer elliptische uitgebreidheid! Zoo, b.v., spreekt ptolomeus van een ongekend zuidland, dat zich ten oosten aan Catigara in Azië, en ten westen aan kaap Prasum in Afrika aansluit, waardoor hij zijn Mare Erythraeum, of onze Indische zee, tot een besloten meer maakt. Zijne overdrevene beschrijving van Taprobana doet ons vermoeden, dat zij niet het eiland Ceilon als afgezonderd gekend, maar onder dezen naam het geheele westelijk halfeiland begrepen hebben. De omtrek en rigting, welke hij aan de meeste landen van Europa geeft, verbazen ons door onregelmatigheid en misvormigheid. Zelfs de meeste landen ten noordoosten en zuiden, op den afstand van 5 tot 10 graden binnen de voorheen getrokkene lijn, waren meer voorondersteld en aangenomen, dan gekend. Dan, dit zij genoeg om te doen zien, hoe veel of hoe weinig men, ten tijde van ptolomeus, en nog vele jaren na hem, van de oppervlakte onzer aarde kende. Bijkans het geheele, toenmaals wel gekende deel, was aan de Romeinsche opperheerschappij onderworpen. Groot en trotsch praalt dit rijk in de gedenkschriften van dien tijd. Dan, zijn ondergang genaakt, en door dezen verruimt ons uitzigt over de aarde. Het noorden en oosten verheffen zich; het wraakzwaard bliksemt in hunne handen. Ontelbare horden branden van verlangen, die verzwelgers zelven te verzwelgen, en die landen en steden te overrompelen, welker opzoeking den beoefenaar zoo vele moeite en inspanning kost. Omwenteling volgt nu op omwenteling, en elk oogenblik verandert het donker en somber tafereel van de aardrijkskunde der middeleeuwen.
Dan, even als de geschiedschrijver, ontmoeten wij hier, voor elk tijdstip, eenen akeligen nacht. De minder gekende grenzen, echter, verbreken dien nacht door de vernielende vlam, welke zij over de zuidelijke helft van Europa verspreiden, en waardoor het geheele westersche rijk - na de

{==251==} {>>pagina-aanduiding<<}
verdeeling van theodosius aldus genoemd - tot hunne prooi wordt. Het behoort tot de geschiedenis, en niet tot mijn bestek, dezen vernielenden trein naar orde en tijd te openen. Ik zal hier alleen die volken opnoemen, wier oorsprong buiten den te voren genoemden omtrek van de toenmalige kennis der aarde valt, en waardoor dus ons uitzigt over dezelve verbreed wordt. In de eerste plaats noem ik dan de Hunnen; een volk, dat, volgens de guignes, ten noordoosten van Sina, in het hedendaagsche Mongoliën en Kalmouky, woonde. De groote vermenigvuldiging van dit volk, niet geëvenredigd zijnde aan zijne middelen van bestaan, bewoog waarschijnlijk een gedeelte van hetzelve, om zijn land te verlaten, en vruchtbaarder landstreken op te zoeken. Gedurig westwaarts trekkende, dringen zij door tot in Europa, verdrijven hier de Alanen, de Oost- en Westgothen, die nu met honger en woede over het verlamde Romeinsche rijk henenstorten; meer noordelijk ontmoeten zij de Gepiden, Suëven, Burgundiërs en Vandalen, die mede voor hen vlugten, en, met de Gothen en Alanen, het geheele westersche rijk verscheuren, verdeelen en verslinden. Dan, niet alleen het oosten bragt nieuwe volken en verwoestingen in Europa; ook het noorden werkte mede aan die vernieling. Uit het midden van Scandinaviën verheft zich het volk van wodan. Het zij dan, dat zij, volgens de guignes, mede door de Hunnen gedrongen, of door eigene beweeggronden - vermenigvuldiging en gebrek aan onderhoud - gedreven werden; genoeg, ook zij omgordden het zwaard, trokken uit, verdreven de Juten,
Herulers, Lombarden en Franken uit hunne woonplaatsen, en vermeerderden het getal der omwentelaars van het westelijk en zuidelijk Europa. - Aldus eindigde het rijk der cesaren, en op deszelfs puinhoopen vestigde zich nu het rijk der Vandalen in het noordelijk Afrika en de groote eilanden der middellandsche zee; - dat der Westgothen in Spanje tot over de Pyreneën; - dat der Suëven in Lusitanje; - het rijk der Oostgothen, en naderhand dat der Lombarden, in Italië, Sicilië, Dalmatië,

{==252==} {>>pagina-aanduiding<<}
Pannonië en Noricum tot aan den Donau; - dat der Burgundiërs in het zuidoostelijk gedeelte van Gallië; en dat der Salische Franken in noordelijk Gallië, tot over den Rijn, en tot aan de noordzee. Anglen, Saxen en Vriezen hadden zich naar Brittanje begeven, en zich in het oostelijk gedeelte van hetzelve gevestigd; het overig gedeelte bewoonden nog de Britten; - Hibernië en Caledonie ondergingen geene veranderingen; - Anglen en Juten bewoonden het rijk der Cimbriërs; - het grooter deel der Vriezen was in zijn land gebleven, en legde hier den grondslag tot een gemeenebest, ons allen zoo dierbaar; - Germanje werd bewoond door West- en Oostphaliërs, Thuringers, Wilzen, Wenden, Veneters en Bohemers; - Scandinavië had een gedeelte zijner Noormannen behouden, die zich nu meer westwaarts en tot aan het noordelijk uiteinde van Europa konden uitbreiden; - de Finnen, een overblijfsel der oude Scythen, met de Sarmaten, Bulgaren, Awaren, Slaven, Letten en Esthen, bewoonden de geheele uitgestrektheid van het tegenwoordig Europisch Rusland. Op weinige provinciën na, was het oostersch of Grieksche rijk in zijn geheel gebleven; en het zuidwestelijk Azië rustte slechts, om op zijnen tijd, met zoo veel te meer
kracht, den stroom zijner overheering uit te storten. - Aldus was het Panorama van Europa, na de volksoverstroomingen uit het noorden. Men verwacht zeker niet, dat ik van wetenschappelijke vorderingen in dat tijdvak gewage. Bellona is geene vriendin der Musen, en houger en verwoesting sluiten urania's tempel. Europa was zoodanig geteisterd, dat het eenige eeuwen lang te krachteloos was, om verder dan binnen den omtrek harer verwoeste haardsteden rond te zien. Verwijderen wij ons dan van haar, tot dat zij, door innerlijke krachten herlevende, zelve ons zal oproepen, om haar op hare stoute en ondernemende togten te volgen.
Vestigen wij ons oog op het oosten, en beschouwen wij een volk, dat met het zwaard der overwinning in de eene, maar ook met den passer en der spheer in de ande-
{==253==} {>>pagina-aanduiding<<}
re, tot ons nadert; dat hier met gloeijende dweeperij verwoest, maar ginds de ontvlugte en verschrikte clio en urania wederom tot ons geleidt! - Dit volk, door het genie van mahomet opgewekt, en door zijnen Koran aangevuurd, verbreedt voor onze oogen de grenzen der bekende aarde. Reeds bij de eerste overwinningen buiten hun grondgebied, bevalen de Califen aan hunne veldheeren, om naauwkeurige beschrijvingen te doen vervaardigen der landen, welken zij mogten overheeren. In het jaar 833 deed de Calif mamoun in de woestijn Sandgiar, tusschen de steden Racca en Palmira, eenen graad der middaglijn meten; en deze meting, herhaald bij de stad Kufa, diende ter bepaling der hoegrootheid van den omtrek onzes aardbols. Hunne togten op de Indische en Sineesche zeeën hadden zoo wel sterre- en aardrijkskundige waarnemingen, als den koophandel ten doel, en de juistheid hunner beschrijvingen wordt door nieuwere reizigers gewaarborgd. Volgens de guignes, doorliepen twee Arabische geleerden - wahab en abuzeid - gedurende zes-en-twintig jaren, de verst afgelegene oostelijke landen van Azië, en hebben ons eene bevallige en juiste beschrijving hunner reis nagelaten. Dank zij de onvermoeide vlijt van eenen sprengel, ouseley, de guignes, silvestre de sacy, en langlès, dat zij ons de wezenlijke verdiensten der Arabieren omtrent de aardrijkskunde leerden kennen. Het zij mij vergund, even op te noemen, hetgeen de
Arabieren, volgens de verzekering der voornoemde geleerden, van onze aarde kenden. Van Europa zeer weinig, maar zoo veel te meer van Azië en Afrika. Meesters zijnde van dit laatste werelddeel, doorkruisten zij hetzelve, ten oosten van de monden van den Nijl af, tot aan kaap Corrientes, onder den zuidelijken keerkring gelegen; en de steden Melinda, Mombasa en Sofala, die thans nog deze namen dragen, worden ons als hunne voornaamste handelsteden aan deze kusten genoemd. Ook zouden zij het eiland Madagascar gekend hebben. Ten westen waren zij niet verder dan tot aan kaap Blanco doorgedrongen. Hetgeen zij ons van de

{==254==} {>>pagina-aanduiding<<}
noordelijke binnenlanden verhalen, is ook alles, wat wij tot op den huidigen dag daarvan weten. Hun Belad al Soudan, of ons Nigritiën, bevattende de steden Tocrur, Sallah, Berassa en Gana, waarin wij Tombouctou, Mekzara, Houassa en Ganah herkennen, waren beroemd door hunnen koophandel, en bloeijen mogelijk nog. Ten noorden van dezelve lag de Sahara, welke hunne karavanen doortrokken, of op welker grenzen zij zich begaven, om goud, ivoor en slaven van negers in te ruilen. Ook thans weten wij van dit werelddeel niet veel meer. - Van Azië beschrijven zij ons het grootste gedeelte. Arabië, hun vaderland, verrees uit den nacht der duisternis, en elke landstreek, ja elke stad van hetzelve wordt ons door hunne schriften kenbaar. Ten noorden van Indië en Perzië overwonnen zij de oude rijken van Bactriana en Transoxiana; en ten westen drongen zij door tot de Chorzaren in het tegenwoordige Tartarijen en Rusland. Den omvang der Caspische zee leeren zij ons het eerst duidelijk kennen, en onderscheiden dezelve naauwkeurig van het meer Khowaresm of onze Aral-zee, welke vóór hunnen tijd met de eerste vermengd werd. Het voor ons bijkans ontoegankelijke Thibet vinden wij ook in hunne schriften vermeld, onder den naam van Tobbat en Alboton. Althans hetgeen zij ons van het muscusdier en van den borax verhalen, en van de wijze, hoe men dezen laatsten in dat land verzamelt, stemt naauwkeurig overeen met de berigten der nieuwere
reizigers. Of, en hoeveel verder zij ten noorden doordrongen, blijft onzeker. Door hen, echter, hooren wij het eerst van een land gewagen, zoo belangrijk voor de geschiedenis en wijsgeerte. Reeds vroeg bezochten hunne zendelingen het merkwaardige Sina, zoo wel te land als ter zee; en de stad Canfou, thans Canton, kan men aanmerken als het uiterste wit hunner scheepvaart. Uit dezen togt blijkt van zelf, dat zij beide schiereilanden, en dus de zuidelijke grenzen van Azië omgevaren en bepaald hebben. Dat zij de eilanden Sumatra, Bornéo, Java, Tidor, Ternate en eenige andere kenden en bezochten, kan

{==255==} {>>pagina-aanduiding<<}
hieruit bewezen worden, dat de Portugezen, toen zij in later tijd deze eilanden het eerst leerden kennen, Arabieren vonden, die aldaar hunnen godsdienst en koophandel gevestigd hadden.
Wanneer wij nu den omvang onzer kennis van de oppervlakte onzer aarde in dat tijdvak - de tiende en elfde eeuw - teekenen, dan zien wij, dat deze schets bijkans eens zoo groot moet uitvallen als die ten tijde van ptolomeus, daar zij geheel Europa, meer dan de helft van Azië, en bijkans de helft van Afrika zoude bevatten. Meer dan acht eeuwen zijn nu nog overig tot op onzen tijd. Zien wij, hoe in dezelve ons uitzigt over onzen aardbol langzaam verwijd wordt. Terwijl de oosterlingen op de voornoemde wijze hunnen godsdienst en hunnen koophandel uitbreidden, waren ook de Scandinaviërs onledig geweest, nieuwe haardsteden op te zoeken. Zij ontdekten, het zij dan bij toeval of door rusteloos zoeken, de Orcaden, Shetlanden en Faroër-cilanden, benevens IJsland. Dat zij ook op het einde der tiende eeuw Groenland ontdekt, en zich aldaar gevestigd hebben, is thans onbetwistbaar (*). Dan, daar geheel Europa onkundig bleef van deze ontdekking, en de, op de eerste ontdekkers volgende, geslachten dezelve waarschijnlijk geheel uit het oog verloren, zoodat men, eerst op het einde der afgeloopen eeuw, eenige blijken daarvan in de kronijken van IJsland wederom gevonden, en bij derzelver onderzoek zich van de waarheid dezer ontdekking overtuigd heeft, zoude het onregtvaardig zijn, wanneer men de eer der ontdekking van het nieuwe werelddeel aan hem wilde betwisten, die hetzelve, voor het eerst, aan geheel Europa bekend maakte. Althans ik voel mij niet genegen, hem dit blaadje van de kroon zijner verdiensten te ontrooven.
Drie eeuwen verliepen er nu, na de overwinningen der Arabieren, en na de togten der Scandinaviërs, waarin geene nieuwe landen ontdekt werden; dan groot waren de

{==256==} {>>pagina-aanduiding<<}
verdiensten der weinigen, die zich in dit tijdverloop toelegden, om de als aanwezig bekende landen beter te doen kennen. Mijn bestek duldt niet, dat ik van alle reizen en togten, in deze eeuwen ondernomen, gewage; dat ik alle schriften en afbeeldingen opnoeme, welke de kennis onzer aarde moesten bevorderen; dat ik in een onderzoek trede, hoe veel of weinig zij aan dit oogmerk beantwoordden: slechts het merkwaardigste zal ik even aanstippen. In de eerste plaats moet ik hier opnoemen de kronijk van emon, abt van Winsum, in het Groningerland, welke, bij gelegenheid van eenen kruistogt naar Palestina, een uitvoerig verhaal der geheele reis bevat, met eene naauwkeurige beschrijving der landen, steden en dorpen, welken zij doortrokken, van de Nederlanden af tot Jeruzalem toe (*). Ook de zendelingen, belast om het Christendom den heidenen te prediken, legden zich daarop toe, om beschrijvingen te geven van de landen en volken, waarin en bij welken zij hunne leer verkondigden; en in Europa deden dit voornamelijk bonifacius, anscarius en diculius. Maar de voornaamste vorderingen der aardrijkskunde in deze eeuwen zijn wij verschuldigd aan de groote omwentelingen, welke in Azië plaats hadden. De kruistogten waren van korten duur; maar de kennis, die wij van het tooneel des oorlogs verkregen, was even blijvende, als hun invloed op de beschaving van Europa. De verbazende overwinningen van eenen gengis-kan, die zijne Mongoolsche nomaden uit hunne onmetelijke woestijnen dreef, en zijn rijk van den grooten muur in Sina tot aan den Dnieper uitbreidde, deed het sidderende
Europa het aanwezen van een meer noordelijk gedeelte van Azië kennen. Toen met zijnen dood zijn ontzaggelijk rijk verviel, verdween ook allengskens de schrik der Europische volken, en zij waagden het, die landen te bezoeken en te doorkruisen, die hun

{==257==} {>>pagina-aanduiding<<}
te voren zulk eene verbazende vrees hadden aangejaagd. Carpini, ruisbroek en marco paolo, deze humboldt der dertiende eeuw, wijdden zich geheel aan de kennis van dit werelddeel. Carpini (*), belast zijnde om den opperheer der Mongoolsche horden op te zoeken, doortrok te dien einde een gedeelte van Duitschland, Bohemen, Silesië en Polen, vervolgens het zuidoostelijk deel van Rusland, toen Cumaniën genaamd, langs de zwarte zee, door de Caucasische landen, tot aan de Caspische zee. Hier den grooten Kan niet vindende, trok hij onvermoeid door het land der Khirgisen en Tartarijen tot Cashgar, ten noorden van Thibet, alwaar hij den grootvorst der Mongolen vond, door hem vriendelijk ontvangen, en met eenen brief aan den heiligen vader werd terug gezonden. Het verslag zijner reize, zijne beschrijving der landen en volken, die hij bezocht, blijven een merkwaardig gedenkstuk der dertiende eeuw (†). Weinig jaren later verspreidde zich een gerucht, dat de grootvorst der
Mongolen den Christelijken godsdienst omhelsd had; en dit bewoog den toenmaligen koning van Frankrijk, lodewijk IX, bijgenaamd den heiligen, eenen geestelijken aan dien broedervorst te zenden, om hem te begroeten, en een verbond met hem te sluiten; en hiertoe verkoos hij eenen Nederlander, genaamd willem ruisbroek. - Ruisbroek (§) doortrok wel nagenoeg dezelfde landen als zijn voorganger; dan, daar zijne beschrijving veel uitvoeriger en met belangrijke aanmerkingen verrijkt is, bleef zij langen tijd de voornaamste gids der reizigers naar die afgelegene oorden. Maar, hoe groot de verdiensten van carpini

{==258==} {>>pagina-aanduiding<<}
en ruisbroek, omtrent de uitbreiding der aardrijkskundige kennis van Azië, ook zijn mogen, hoe zeer hunne kundigheden, voor dien tijd, onze bewondering, en hun onvermoeide ijver onzen dank verdiene, marco paolo streeft hen ver voorbij (*). Wil ik mijn bestek niet overschrijden, dan mag ik, mijns ondanks, over dezen edelen Venetiaan niet verder uitweiden. Mogelijk waag ik, op eenen anderen tijd, de onderneming, om van zijne groote verdiensten opzettelijk te gewagen. Thans moet ik mij vergenoegen, met te zeggen, dat hij zes-en-twintig jaren lang Azië doorkruiste; alle de binnenlanden van dit werelddeel, benevens Sina, de zuidelijke schiereilanden en eenige eilanden van de Indische zee, bezocht; dat hij, met eene onvermoeide vlijt, al het belangrijke omtrent de ligging en gesteldheid dezer landen opzamelde en naderhand beschreef; en dat zijne beschrijving door meest allen, die, na hem, deze landen bezochten, als echt en naauwkeurig wordt bevestigd. Dan, dit zij genoeg, om te doen zien, welke pogingen men deed, om die landen nader te leeren kennen, welker namen men met zoo veel schrik en benaauwdheid had hooren noemen. Keeren wij thans tot ons werelddeel terug, en zien wij, wat het nu, na eene rust en innerlijke ontwikkeling van bijkans vier eeuwen, ondernemen mogt!
De geschiedenis zegt ons, welke nieuwe staten zich in Europa in dat tijdvak gevestigd, en welke andere staatkundige veranderingen hebben ondergaan. Ik gewaag alleen van dat volk, dat ons roept, om ons verder den aardbol rond te geleiden. Nadat allengskens de Arabieren uit Europa verdreven waren, had zich in het oude Lusitania een nieuw rijk, onder den naam van Portugal, gevormd; dit en het naburig Spanje zullen wij, als nieuwe Argonauten, het ongehoorde zien wagen. De Portugezen vooral, zich

{==259==} {>>pagina-aanduiding<<}
niet vergenoegende met de vijanden uit hun land gejaagd te hebben, vervolgden dezelven tot in de verschroeide gewesten van Afrika. Hier was alles nieuw voor hunnen riddergeest; hier vestigde alles hunne gespannene oplettendheid; maar hier vonden zij niet, wat zij reeds sedert lang hadden leeren kennen en met zoo veel gretigheid zochten, de specerijen der Indiën. Het verlangen naar deze voortbrengselen, en de edele zucht, om iets nieuws te leeren kennen, bewogen den Prins hendrik van portugal, bijgenaamd den scheepvaarder, om te beproeven, of zich Afrika verder zuidwaarts uitstrekte, dan men tot op zijnen tijd bevonden had. De uitvinding van het buskruid en het gebruik der zeenaald, waarvan de ontdekking onzeker is, bemoedigden zijne uitrustingen. Zijne vloten landden hier op Madeira, dáár, door oostewinden afgedreven, op de Azorische eilanden. Gilianez omvaart de gevreesde kaap Non plus ultra, hetwelk, vóór hem, als de uiterste zuidelijke grens van Afrika aangemerkt werd. Cadamosto ontdekt de eilanden van het groene voorgebergte, en piedro de cintra dringt door tot op de kusten van Guineä. Reeds opende de hoop het lagchendst verschiet voor hendriks oogen, toen zijn levensdraad, in den jare 1463, werd afgesneden. Maar de weg was nu gebaand, en zijn geest bleef zijne landgenooten bezielen. Zij vonden de Guineesche eilanden, de rijken Benin, Congo en Benguëla, en bartholoméo diaz vond in 1486, na vele gevaren en stormen, een voorgebergte, dat hij, naar zijne betrekkingen, kaap der kwellingen noemde. ‘Neen!’
zeide zijn vorst, koning jan de tweede, ‘zijn wij zoo ver doorgedrongen, dan zullen wij ook wel verder komen; uw voorgebergte zij de kaap der goede hoop genoemd!’ En inderdaad, vasco de gama vervulde deze hoop. Hij omzeilde deze kaap, het zuidelijkst uiteinde van Afrika, vervolgens de oostkust van Kafferland, ontdekt Mosambique en bereikt Melinda, alwaar hij Arabieren vindt, die, met beschaafde zeden, in eene geregelde maatschappij leven, en

{==260==} {>>pagina-aanduiding<<}
eenen bloeijenden handel drijven; hij verkrijgt hier lootsen, die hem naar het doel zijner reize, naar het land der specerijen, geleiden. - Aldus was dan Afrika, voor het eerst, geheel omvaren, en een nieuwe weg naar de Indiën gevonden. De groote albuquerque en zijne reisgenooten onderzochten naauwkeurig elken zeeboezem en elk voorgebergte van dit werelddeel, en leverden eene juiste bepaling van deszelfs omtrek.
Terwijl het onvermoeide zoeken der Portugezen hun den weg tot Indiëns rijkdommen had geopend, trok de genius der wiskunde, voor hunne magtige naburen, uit de urne der lotgevallen een veel grooter lot. Door zijne diep gevallene landgenooten bespot en teruggewezen, nadert een edele Genuees tot Spanjes troon; met de afbeelding des aardbols in de eene, en met zijne wiskundige berekening in de andere hand, biedt hij hem eenen nieuwen weg naar de gewesten der specerijen, of de ontdekking van nieuwe landen, welke zijn geest reeds vooraf bestemt. Isabella verleent eindelijk gehoor aan zijn voorstel; eene vloot wordt uitgerust; met gevaar van zijn leven stevent colombo naar het westen, en vindt Amerika. De snoodste ondankbaarheid is het loon zijner verdiensten. Bovadilla oogst de voordeelen zijner ontdekking, en americo vespucci ontrooft hem de eer, om dit nieuwe werelddeel naar zijnen naam te noemen. Rijk stroomt nu het goud uit Peru's en Mexiko's mijnen naar Europa; gretiger en onverzadelijker wordt de begeerte naar meerdere rijkdommen, en rusteloozer het zoeken naar andere landen en wegen, om dien gouddorst te verzadigen. Vespucci had de kusten van Terra firma en Guijana onderzocht en beschreven; de Portugees cabral ontdekt bij toeval Brasiliën, en neemt hetzelve voor zijnen koning in bezit. Solis zoekt eene doorvaart naar Indiën, omzeilt Brasiliën, vindt Paraguay, en meent in de Rio de la Plata die doorvaart gevonden te hebben, maar vindt aldaar zijnen dood. Gelukkiger in die onderneming is ferdinando
magelhaens. Hij vindt die straat, te regt naar hem genoemd; omvaart

{==261==} {>>pagina-aanduiding<<}
Patagoniën, het zuidelijk uitelnde van Amerika; stevent langs de westkust van dit werelddeel, tot dáár, waar nunez de balboa voor het eerst den grooten oceaan gezien, en denzelven, echt ridderlijk, voor een kroon eigendom van zijnen heer en meester verklaard had; van hier doorklieft magelhaens die onoverzienbare zee altijd westwaarts, vindt de nieuwe Philippijnen en Dieven-eilanden, maar ook het einde zijner levensbaan. Zoo was voor 't eerst onze aardbol omzeild, en tevens de geheele omtrek van Zuid-Amerika bepaald. Zien wij nu, wie ons het noordelijk gedeelte deden kennen.
Dat welhaast, na colombo's ontdekking, de groote en kleine Antilles, nu de West-Indiën genaamd, gelijk ook de kusten van den zeeboezem van Mexiko, bekend en bezocht werden, merk ik slechts in 't voorbijgaan aan. Van hier ontdekte ponce de leon het schoone Florida; en walter raleigh, die Engelsche roland, komt in Virginiën. Vorazzani en cartier ontdekken de noordelijke provinciën der landen, thans onder den naam der vrijstaten van Amerika bekend, benevens Acadia en Canada. De stoutheid van cortereal stuurt hem meer noordelijk; hij komt op Terra Nuova, onderzoekt den mond van den St. Lorenzstroom, omzeilt een groot land, door hem Terra di Labrador genaamd, en meent boven hetzelve eene doorvaart te hebben gevonden, welke hij de straat van Anian noemt. Frobisher hervindt Groenland, dat aan Europa onbekend geworden, en als verloren geraakt was. Het zoeken naar de straat van Anian spoorde eenige moedige zeehelden, om die gevaarvolle zeeën te doorkruisen. Davis dobbert langs de westkust van Groenland, en geeft zijnen naam aan eene engte tusschen die kust en een daar tegen over liggend land. De ongelukkige hudson stevent viermaal naar het noorden, om naar het oosten of westen door te dringen, maar te vergeefs. Noch de kille ijsgevaarten, noch de honger zijn vermogende hem te ontmoedigen. Hij durft verdere pogingen wagen, en wil te dien einde op den

{==262==} {>>pagina-aanduiding<<}
verkleumenden waterplas overwinteren; dan het vloekgedrogt der muiterij verzet zich tegen zijne ontwerpen, en geeft hem aan de woede der golven ter prooije, waarin hij zijn graf vindt. Zijn naam, aan den zeeboezem, en aan de straat, door hem ontdekt, gegeven, herinneren ons altijd zijnen moed en zijne verdiensten. Zijn landsman baffin bezoekt zijn graf, en vindt dáár de gezochte doorvaart niet; hij stuurt verder noordwaarts, ontdekt eene nieuwe golf, naar zijnen naam genoemd, maar kan ook hier niet doordringen; zoodat wij aan het vruchteloos zoeken naar de straat van Anian de kennis van bijkans de geheele oostkust van Noord-Amerika te danken hebben.
Dan deze niet alleen, maar ook de bepaling der westkust, zijn wij aan dit sprookje van cortereal verschuldigd. Nadat cortes Mexiko veroverd had, werd hij door zijnen vorst, karel V, gelast, om ter zee eenige onderneming te doen. Hij doorkruist den zeeboezem, te regt door den Heer von humboldt de zee van cortes genaamd, en ontdekte Californiën. Andere schepen, door hem uitgerust, onderzoeken de kusten tot Panama en verder; terwijl hij zelf Californiën omvaart, en tot den 32sten graad noorder breedte voortdringt. Na hem stevent cabrillo tot aan kaap Mendocino, zonder den uitloop der voorgemelde straat te vinden Kort hierop verschijnt Sir francis drake. Hij landt op den 48sten graad noorder breedte, en zeilt deze kusten zuidwaarts langs tot aan de haven, naar hem genoemd; neemt deze geheele landstreek voor de koningin elisabeth van engeland in bezit, en geeft aan dezelve den naam van Nieuw Albion. - In 't voorbijgaan moet ik hier aanmerken, dat drake, toen hij de straat van Magelhaens doorkliefd had, door eenen storm naar het zuiden gejaagd zijnde, de Elisabeths eilanden en den zuidelijksten uithoek van Vuurland ontdekte, welke naderhand door onzen schouten en lemaire, nadat zij de straat van hunnen naam, tusschen Statenland en Vuurland, ontdekt hadden, voor het eerst omvaren en kaap Hoorn genoemd werd. Zoodat, zoowel drake,

{==263==} {>>pagina-aanduiding<<}
als schouten en lemaire, de kennis der zuideijkste grenzen van Zuid-Amerika voltooiden (*). Doch dit als ter zijde. - Na de verschijning van drake aan de noordwest-kust van Amerika, verliepen er bijkans twee eeuwen, voor dat wij dezelve nader leerden kennen; want de geheel verdichte reizen van joan de fuca en den Spaanschen admiraal de fonte kunnen hier in geene aanmerking komen (†). Eerst in latere dagen werden ons deze kusten tot hun noordelijk uiteinde, door eenen behring, cook, la perouse en vancouver bekend; zoodat, na verloop van drie eeuwen na deszelfs eerste ontdekking, dit geheele, nieuwe, vierde werelddeel ter beschouwing en bewondering voor onze oogen ligt.
Langen tijd, en zelfs nog tot in onze dagen, gewaagden de aardrijkskundige leerboeken slechts van vier werelddeelen, en lieten die landen, waarvan men eenige, hoewel weinig heldere, berigten had, onder den naam van onbekende zuidlanden, aan de beschouwing der geleerden en liefhebbers over. Thans mogen wij, met zelfverheffing op voorvaderlijken adeldom, uitroepen: Er bestaat nog een vijfde werelddeel, Nieuw Holland geheeten! Moge al de nijd van Engelschen, Duitschers en anderen, dezen naam naar een hoekje van het geheel verschuiven, en door versmelting, verwijding en zamenvoeging, aan dit geheele nieuwe werelddeel den naam van Australiën, Polynesiën of Oceanique geven; door den echten Hollander moet het nimmer anders, dan Nieuw Holland genoemd worden. Heeft men het ooit gewaagd, om aan Afrika, hoewel men eeuwen lang slechts een klein

{==264==} {>>pagina-aanduiding<<}
gedeelte van hetzelve kende, toen men hetzelve in zijnen geheelen omvang, en met alle deszelfs bijliggende eilanden, leerde kennen, eenen anderen naam te geven? Heeft men niet den naam van Amerika - billijker en eigenaardiger ware die van Colombia geweest - gelaten aan alle landen en eilanden, van kaap Hoorn af, tot die noordelijke gewesten toe, die nog voor onze kennis verborgen zijn? Waarom vinden alle aardrijkskundigen het billijk, dat die naam blijve; hoewel het thans zeker is, dat de Scandinaviërs, in de elfde eeuw, Groenland en eenige andere noordoostelijke landen ontdekt en gekend hebben? Waarom, vraag ik, heeft men den naam van Nieuw Holland, door de eerste ontdekkers, waarvan men zekere berigten heeft, aan het grootste land van dit nieuwe werelddeel gegeven, tot een gedeelte van hetzelve verdrongen, en het geheel met eenen willekeurigen naam herdoopt? Deze vraag beantwoorde een ieder van ons voor zichzelven. Men vergeve mij deze uitweiding; ik zal den draad weder opvatten, en met weinig woorden de ontdekking van dit nieuwe werelddeel vermelden.
Wat men ook van de eerste ontdekking der Portugezen moge verhalen, zeker is het, dat, in den jare 1616, dirk hartog, van Java uitzeilende, aan de noordwestkust van dit werelddeel landde, en dezelve, naar den naam van zijn schip, Eendragts-land noemde (*). Twee jaren na hem landt zechaen van Arnheim aan de noordkust, en noemt dezelve, gedeeltelijk naar zijne geboorteplaats, Arnheims-land, en gedeeltelijk naar den toenmaligen gouverneur van Java, van Diemens-land. In het jaar daarop bezoekt jan edels de door zijnen voorganger hartog ontdekte kust, stevent verder zuidwaarts tot aan het zuidwestelijkste voorgebergte toe, en noemt deze geheele landstreek, naar den naam van zijn schip, het land der Leeuwin. Dan, zijne dankbare nakomelingen hebben deze eer verdeeld, en dezen naam aan het zuidelijkst gedeelte

{==265==} {>>pagina-aanduiding<<}
latende, hebben zij het noordelijk gelegen land, ter eere van den braven bevelhebber, Edels-land genoemd. Vermoedelijk in het zelfde jaar, of iets later, werd ook de groote zeeboezem aan de noordkust, met deszelfs omliggende landen, door den gouverneur pieter carpenter ontdekt, onderzocht en naar hemzelven genoemd. De groote uitgestrektheid tusschen van Diemens- en Eendragts-land werd ons door den kapitein de witt bekend gemaakt en benoemd; en in het jaar 1627 leerde ons pieter nuits de naar hem genoemde zuidelijke kustlanden kennen; zoodat, in den tijd van elf jaren, de halve omvang van dit werelddeel, alleen door Hollanders, ontdekt en gekend werd. In het jaar 1642 verscheen de onsterfelijke abel tasman voor deze gewesten. Hij omzeilde de zuidelijkste rigting, en ontdekte een land, door hem ook van Diemens-land genoemd. Tot in onze dagen heeft men tasmans ontdekking voor het uiteinde van het vaste land aangezien; dan, de Heeren bass, banks en king hebben door hunne doortogten genoegzaam bewezen, dat het een afgezonderd land is, en daarom ook van Diemens-eiland genoemd; zoodat onze tasman, om deze reden even zeer, als omdat hij zes-en-twintig jaren na den eersten Nederlander aldaar verscheen, geenszins voor den ontdekker van Nieuw Holland mag gehouden worden, maar deze eer aan zijnen landgenoot dirk hartog zal moeten afstaan.
Bijkans anderhalf eeuwen bleef het bij deze eerste ontdekking, tot dat, in den jare 1774, de beroemde cook de oostkust van dit werelddeel zag, en dezelve van de noordelijkste punt van Carpenters-land, aan de straat van Torres gelegen, tot nagenoeg aan de straat van Bass, met eene bewonderenswaardige naauwkeurigheid onderzocht en bekend maakte. Na hem, heeft zijn groote leerling vancouver, benevens d'entrecasteaux, flinders en péron, dit onderzoek ten zuiden voltooid, en ons den geheelen omvang van Nieuw Holland leeren kennen.

{==266==} {>>pagina-aanduiding<<}

De ontelbare, zoo groote als kleine eilanden, die gewoonlijk tot dit werelddeel gerekend worden, kan ik in mijn bestek niet allen opnoemen; ik mag alleen van sommigen gewagen (*). Dat de Portugezen, nadat zij Afrika omvaren hadden, en tot in het oosten doorgedrongen waren, van hier eene menigte dezer eilanden ontdekten, is ontwijfelbaar; ik noem hier slechts de Molukken en Philippijnen, benevens Nieuw Guinéä of het land der Papous. Ferdinando magelhaens ontdekte, bij zijne eerste omscheping van den aardbol, de nieuwe Philippijnen en de Ladronen. Abel tasman vond op zijnen togt, behalve het voornoemde van Diemens-eiland, ook nog de twee eilanden, Nieuw Zeeland genoemd, en de Vrienden-eilanden. De Spanjaard mendana komt het eerst op de Marquésas- en Salomons-eilanden. Zijn reisgenoot quiros vindt het eiland Sagittaria en de landen van den H. Geest; die naderhand door den beroemden cook herdoopt zijn, en Otaheiti en de nieuwe Hebriden genoemd werden. Jakob roggewijn (†) ontdekt, op zijne reis, het Paasch-eiland, de Verraders-eilanden, het Doolhof, eenigen van de zoogenoemde
lage eilanden, het Herscheppings-land, en eindelijk nog een zestal eilanden, naar hem Roggewijns archipel genoemd. Bougainville hervindt of ontdekt de gevaarlijke en Schippers eilanden. De onvermoeide cook, op zijne driemaal herhaalde reizen, hervindt eene menigte van vóór hem ontdekte, maar vergetene en verlorene eilanden; onderzoekt en beschrijft dezelven met eene juistheid, welke hem te regt den naam van tweeden ontdekker verwerft, en ontdekt voor het eerst Nieuw Caledoniën, Norfolk, eenigen van de Societeits-eilanden, en de Sandwich-eilanden. Op het grootst derzelven vindt zijne bane des roems haar einde in eenen gruwzamen moord.

{==267==} {>>pagina-aanduiding<<}
De Amerikaansche vrijstaten deden in het jaar 1790 ook voor het eerst hunne vlag op den grooten oceaan waaijen, en derzelver vlootvoogd ingraham ontdekte ten noorden van de Marquésas een vijftal eilanden, door hem, ter eere van den edelen verdediger van zijn vaderland, de Washington-eilanden genaamd (*). Eindelijk gewaag ik nog van de zeven Aucklands-eilanden, ten zuidwesten van Nieuw Zeeland gelegen, en door den Engelschen kapitein bristow in de laatste maanden des verleden jaars ontdekt (†). En hiermede eindig ik mijne beknopte geschiedenis onzer kennis van de oppervlakte dezer aarde.
Mogen wij dan niet met warme bewondering en met diepen eerbied de vorderingen van des menschen geest aanschouwen, daar wij onze uitzigten van een flaauw flikkerend stipje in Azië tot over den geheelen aardbol zagen verwijden? Onze eeuw alleen vertoont ons zoo vele nieuwe ontdekkingen, dat wij eene geheel nieuwe aarde meenen te aanschouwen. Hare grootte, omvang en gedaante, is na vele moeite en berekening bepaald. Het grootste gedeelte harer binnenlanden is bereisd en beschreven. Azië door eenen marco paolo, niebuhr, chardin en pallas; Afrika door eenen mungo park, norden, shaw, hoest en sparmann; Amerika door eenen condamine en den onsterfelijken humboldt; ons Europa door honderd onzer voorouderen of tijdgenooten. De geheele aardbol is meer dan twintig maal omvaren. Het verband en de aaneenschakeling der bergen over deszelfs oppervlakte is gevonden; derzelver hart en ingewanden zijn voor het onderzoek der schei- en delfstofkunde opgedolven, en van een groot getal derzelven heeft men de hoogte gemeten. De groote oceaan, die de woonplaats van den mensch omspoelt, is naar de veelvuldigste rigtingen en streken doorkliefd. Zijne strooming, werking en wendingen

{==268==} {>>pagina-aanduiding<<}
zijn opgemerkt en onderzocht; ja zelfs zijne diepte is op onderscheidene plaatsen gepeild. Van den 82sten graad noorder tot den 72sten graad zuider breedte zijn vele moedige zeehelden doorgedrongen. De ons omgevende dampkring is gewogen en ontleed. De sprookjes en droomen van een groot zuidland, van een fabelachtig Jesso, van eene verjongende fontein, van een El Dorado en vele anderen, zijn verdwenen; daarentegen zijn tot elk van de drie rijken der natuur duizend nieuwe soorten en geslachten aangebragt. Het onvermoeid wetenschappelijk onderzoeken en ontleden der aarde heeft den plantkundigen eenen maatstaf, tot bepaling der werkenskracht in de natuur, aangeboden, waarmede hij op zijne globe den groei der steenvlechten, mossen, planten, boomen en palmen afmeet en aardrijkskundig begrenst. Ook in de bezielde schepping heeft men eene overeenkomst van aard en zamenstel met onze wiskundige aardgordels opgemerkt. Van het stofdiertje tot den Molukschen kreeft, van de doorzigtige molusque tot den ontzaggelijken walvisch, van de mug-colibri tot den struisvogel, van het spitsmuisje tot den elefant, heeft men, door het ontdekken en verzamelen van duizend nieuwe tusschensoorten, orde, overgang en trapswijze opklimming gevonden en vastgesteld. Hoe woekeren niet de wijsgeer, de arts en de natuurvorscher met de schatten en bijdragen, welken de gevorderde aardrijkskunde hun aanbiedt! Van den laagsten trap der beschaving, waarop wij ons den mensch mogen denken, en waartoe ons de Pescheraï een voorbeeld oplevert, tot op eenen homerus, raphaël en kant, vinden zij op onzen aardbol, in de menigvuldige vroeger of later ontdekte menschen-geslachten, even zoo vele schakels en tusschenkringen, tot vorming van de schoonste keten, welke de waarnemer met genoegen en voldoening vastklemt, doch die, uit zijne handen gerukt,
door verbeelding en ideaal aan beide uiteinden met hersenschimmen verlengd wordt. Met welk een genoegen, met welke bewondering, maar ook met welke aandoening en met welk een eerbiedig zwijgen, mogen wij de denkwijze,

{==269==} {>>pagina-aanduiding<<}
zeden en gewoonten onzer broederen, in de verschillende woonplaatsen onzer aarde, vergelijken! Hier vertoeven wij, met welbehagen, bij het huisselijk geluk van den Pelew-eilander, en bij de matigheid en trouw van den Tartaar; daar wenden wij het oog afkeerig van het menschen-offer in Abomey, van het scalpeeren der Mohawks, van de ijsselijke menschen-verslinding der Ansieken. Nu eens zien wij de onvermoeide karavaan door ongemetene zandzeeën, dan weder den aard-omzeiler door schrikverwekkende koraalrotsen henen dringen. En, op hoe vele hulpmiddelen mag zich niet de beoefenaar der aardrijkskunde in onze dagen beroemen! Een cassini, d'anville en arrowsmith verplaatsen ons, bij het aanschouwen hunner kaarten, als 't ware, in alle gewesten der aarde. Een busching, gaspari, zimmermann en malte brun boeijen onzen geest door hunne juiste en sierlijke beschrijvingen. Ja! reeds is onze kennis zoo ver gevorderd; reeds is onze geest door deze zelfverheffing zoo hoog gestemd, dat onze verbeelding in het nog ongekende doordringt, en onze blikken reeds vertoeven bij 't geen ons nog tot onderzoek en kennis overschiet. Wijden wij hieraan nog een oogenblik!
Onze aardbol, 't is waar, is in massa bekend. Het is bijkans wiskundig berekend en afgemeten, dat er geene groote landen meer te ontdekken zijn. Mogen er al nog eenige eilanden gevonden worden, hier in den grooten oceaan, ten noordwesten van den Sandwich archipel; of vlak onder den evenaar, van Nieuw Guinéä af tot aan de Gallatagoseilanden; of verder zuidwaarts tusschen Nieuw Zeeland en Vuurland; daar, in den zuidelijken Atlantischen oceaan, in de nabijheid van de Thula australis of Nieuw Georgiën, ten zuiden of noorden van Kerguëlens-land; of eenige onbewoonbare stukken lands nabij de zuidpool. Moge al boven de Liakhof-eilanden, ten noordoosten van Siberië, een land gezien zijn, dat zich misschien tot onder de noordpool uitstrekt, en met het een of ander gedeelte van Noord-Amerika in verband staat, weinig zal de ontdekking daar-
{==270==} {>>pagina-aanduiding<<}
van tot het geheel onzer aardrijkskundige wetenschap bijdragen. De gelijke geographische ligging dezer landen, bijaldien zij ontdekt wierden, met die, welke reeds bekend zijn, verbiedt ons te verwachten, dat er vele nieuwe geslachten en soorten uit het dieren- of plantenrijk zouden gevonden worden; dat men eene nieuwe menschensoort of eene nieuwe taal zoude leeren kennen. De ontdekking van een noorder poolland, wel is waar, zoude grootelijks aan onze nieuwsgierigheid voldoen, om te weten, of Amerika ten noorden geheel door ijs begrensd, of tot de pool toe uitgebreid is; en de Géöloog moge van deze ontdekking gewigtige ophelderingen voor zijne studie verwachten; ik voor mij, echter, haak naar uitbreiding onzer kennis van eenen geheel anderen aard. Onder de landen, die wij noemen, en naar hunnen omvang kennen, zijn
er vele, wier geaardheid en binnenlanden nog voor onze oogen verborgen zijn. Wie wenscht niet met mij, dat de verdienstelijke, onvermoeide humboldt zijne reis naar Midden-Azië aanvaarde en gelukkig voltooije? Wie verlangt niet reikhalzend met mij, dat hij ons het belangrijke en mystieke Thibet eindelijk regt leere kennen? - dat hij ons deszelfs ontzaggelijke en eerwaardige alpen beschrijve en afbeelde, gelijk hij de Cordelières heeft gemeten, beschreven en afgebeeld? - dat hij die schatkamer van oude oorkonden voor ons opdelve en onderzoeke, en ons daaruit zoodanige berigten mededeele, als voor de geschiedenis van ons geslacht allerbelangrijkst, ja onontbeerlijk zijn? Wie hoopt niet, dat er nog eenmaal een mededinger van dezen humboldt optrede, voor wiens onversaagdheid de evenaar geene hitte heeft; - die voor ons de geheime valleijen bespiedt, door welke de Niger zijnen stillen loop begint en eindigt; - die, voor geene woedende zandzee, voor geenen bliksemenden zonnestraal, voor geenen verdoovenden harmatan vervaard, de rij der bergen beklimt, die Afrika's binnenlanden besluit, en ons derzelver geaardheid, hoogte, hellingen en strekkingen doet kennen; - die aan den verbaasden, bijgeloovigen Cophte kan verhalen: ‘dáár en aldus ontspringt

{==271==} {>>pagina-aanduiding<<}
uwe Nijl!’ - die, door eenen langlès onderwezen, het spoor wedervindt, waarop de eerste Arabieren, met hunne handelscharen, van de eene Oasis tot de andere, van het oosten naar het westen, van het zuiden naar het noorden, dit gevreesde werelddeel doortrokken? En eindelijk, wie verlangt niet met mij, het ons allen zoo dierbare Nicuw Holland nader te leeren kennen? Naauwelijks weinige mijlen van de kusten, landwaarts in, zijn ons deszelfs binnenlanden bekend. Wie weet, welke ontzaggelijke en rijke bergen dit werelddeel schragen; welke schoone en belangrijke stroomen hetzelve doorslingeren; welke heerlijke landouwen en vruchtbare gronden slechts eenen meester verbeiden, om hem met de keurigste voortbrengselen, uit de drie rijken der natuur, te verwelkomen en te begiftigen! Wie weet, voor hoe velen onzer het zijne armen opent, en, met het aanbod van zijnen helderen hemel, van zijne vreedzame gewesten en zijne gelukkige afscheiding, ons noopt, om het, uit den grond van ons hart, Nieuw Holland te noemen! Welke vooruitzigten!

Haast dekt geen sluijer meer den aardbol met zijn duister. 
De nacht vlugt voor den dag. Ras schiet ge uw licht, uwluister, 
ô Wetenschappen! uit, tot aan des aardrijks end, 
Zoo verr' de zonnegod zijn gouden rossen ment. - 
ô Ja! 't is mij vergund de toekomst in te dringen, 
Aan d'ongeboren tijd zijn diep geheim te ontwringen. 
Europa was te lang der kunsten bakermat. 
Dáár, waar 't Atlantisch zout Virginia bespat, 
Verheft zich stad bij stad: de franklins doen zich hooren, 
Waar d'ever omgnorde en de boschmensch werd geboren. 
De kunsten, zeden, de beschaving van Euroop' 
Verspreiden zich alom in onbedwongen loop. 
Haast ruischt in bosch en veld, bij sorsche Patagonen, 
De zilv'ren citerklank van phebus echte zonen, 
Door de echoos nagegalmd in dafnes lauwerdal. 
Dáár zal de herder eens, aan held'ren waterval, 

{==272==} {>>pagina-aanduiding<<}

Tibullus in zijn hand, naast delia gezeten, 
Bij Philomeles zang, zichzelf en de aard' vergeten. - 
Ras denken platoos aan den Niger! Ja, geen gloed 
Van 't kreeftgestarnt' schroeit dáár de veerkracht van 't gemoed. 
Stroomde eens van Memphis grond de kunst naar Hellaas stranden, 
Welligt hereischt de Nijl des aardrijks offeranden; 
Dan kweekt het maangebergt', wiens kruin door d'ether dringt, 
Een humboldt, die hem meet, een haller, die hem zingt. 
 
Gewis, de wetenschap blijft onverdelgbaar leven! 
Zij spreidt zich over de aard'; geen lot kan haar doen beven: 
Zij is de graankorn, die, den vruchtb'ren grond betrouwd, 
In duizend halmen leeft, en golft in vloeibaar goud. 
Schonkt gij, Europa, eens de wetenschap aan 't westen, 
Haast durft de Peruaan der kunsten standaard vesten! 
Een vijfde werelddeel verheft zich, en het licht 
Der wijsheid gloeit van daar Europe in 't aangezigt: 
Eene andre aspasia schaart dáár, in 't nieuw Athenen, 
De zanggodinnen en de wijsheid om zich henen; 
Daar venus, van de trits der Gratiën verzeld, 
Langs bloemwaranden zweeft op 't wellust-âmend veld. 
Ja! eenmaal zal zich de aard' (dit zegt me een God) verbroed'ren; 
Één eerdienst, zuiver als het zonlicht, de gemoed'ren 
Vereenen; en 't geluk, vaak banneling der aard', 
Schiet dan zijn gaven uit, aan d'overvloed gepaard. 
Der vad'ren kennis is voor 't nakroost niet verloren. 
De vonk der oudheid zien wij nu als fakkel gloren; 
En eenmaal wordt die toorts een zon, die door 't heelal, 
Van Hecla, tot aan 't sneeuw van 't Vuurland, stralen zal. - 
Wél hem, wiens zielen-oog dien heilstaat mag aanschouwen! 
Zich in de toekomst stort met edel zelfbetrouwen! 
Verzekerd, schoon d'orkaan om zijnen schedel woedt, 
Dat eens het menschdom 't doel zijns aanzijns nad'ren moet. 

{==273==} {>>pagina-aanduiding<<}

Zoo vreest de zeeman niet, op de onasmeetb're wat'ren, 
Het spoor te missen, schoon de donders om hem klat'ren: 
Ja! duizend mijlen verr' verwijderd van het strand, 
Ziet reeds zijn geest de reê, en kust zijn vaderland. 
 
j.f. helmers. 


Aan den heer E.A.B., over de toepassingen achter de leerredenen. (*)

Neen, Mijn Heer! ik kan het niet ontkennen, dat uw brief over het min noodige en nuttige der zoogenaamde toepassingen, in plaats van mij te overtuigen, mij in mijne overtuiging van derzelver noodzakelijkheid en nut versterkt heeft. Ik meene, u te kunnen bewijzen, dat uwe redenen niet overtuigend zijn, en dat uit dezelve veeleer regtmatige gevolgen ten voordeele der door u gewraakte toepassingen voortvloeijen. Eerst een woord over uwen aanhef.
Gij vindt de toepassingen noodig achter zulke leerredenen, als men voor 50 en 100 jaren hield; niet achter onze tegenwoordige. Ei! waarom minder achter deze? Gij schijnt te begrijpen, dat er dus in onze hedendaagsche leerredenen een andere geest heerscht. En welke is nu die geest, die de toepassingen thans onnoodig maken zal? Immers geen andere, dan de doorgaande meer praktikale geest; de doorgaande conversatie, niet tot het verstand alleen, maar tevens tot het hart. Als ik nu met dit begin uwe eerste en tweede reden vergelijke, dunkt mij, dat gij hier u zelven wederspreekt; want dáár worden de leerredenen, zoo als die nu nog gehouden worden, in den grond, met die oude, koude en dorre vertoogen gelijk gesteld; terwijl gij hier reeds hebt toegestemd, dat onze hedendaagsche leerredenen, over het geheel, reeds door ha-
{==274==} {>>pagina-aanduiding<<}
ren verbeterden vorm en stoffe, meer toepasselijk, praktisch, taal voor het hart zijn.
Wat uw beroep op de welsprekendste Grieken en Romeinen betreft: gij schijnt zelf te gevoelen, dat dit weinig ter zake doet; want gij begint en eindigt, als 't ware, met eene ontschuldiging, dat gij u op hun gezag beroept. Maar dan hun voorbeeld! Het komt zeker niemand in de gedachten, om dat, wat taal en vorm betreft, te willen verwerpen; althans niemand van hen, die, met eenen reinhard, eene verbeterde preekmethode volgen. Ter overtuiging van dezen schrijft gij: maar waarom dan dezen in den mond gelegd een uitroep: ‘welk onderscheid tusschen eene Christelijke predikatie en eene Heidensche redevoering!’ In den zin, waarin gij dien uitroep hier laat bezigen, moge hij gebruikt worden door onkundige, angstvallige, dweepzieke voorstanders van het oude; maar zeker niet door hen, die eenen verbeterden preektrant volgen. Vragen deze dat, zij bedoelen dan gewisselijk de stof; en daarin vinden zij zulk een verbazend onderscheid, dat deze, in verband met het verschillend doel, hen geregtigt, om hun voorbeeld, wat den vorm hunner Christelijke redevoeringen betreft, niet als volstrekt verpligtend te erkennen. Zie dat aan reinhard. Geeft hij aan demosthenes en cicero de verschuldigde hulde, die wij met hem aan deze groote mannen toebrengen; uit zijne Christelijke redevoeringen is het echter ten volle kenbaar, dat hij daar meer den stijl en de kracht der uitdrukking, dan wel den vorm hunner redevoeringen, navolgt. Ook ik achte met u de schriften van isocrates, demosthenes, cicero en anderen hoog. Ik eerbiedige hen als eerste lichten: maar ik kan niet toestemmen, dat, hoezeer wij uit hunne schriften ook voor de voordragt veel leeren, de vorm van hunne redevoeringen de regelmaat voor dien der onze wezen moet.
Maar nu onze Heiland! Zijn voorbeeld is gewis voor allen navolging waardig. Maar kunnen wij hem daarom in alles volgen? Zijn standpunt en het onze: in een zeker derde,

{==275==} {>>pagina-aanduiding<<}
ook zijn doel, en het onze; en vooral zijn gehoor en het onze, verschillen te veel, dan dat wij uit jezus manier in dezen gevolgen zouden kunnen afleiden, voor ons verbindend. Daar komt bij, dat het beroep op jezus voorbeeld niet zoo zeer uitsluitend onze toepassingen geldt, als veel meer onze geheele leerredenen. Heeft jezus ooit zoo gepredikt, als wij nu ('t zij dan met of zonder toepassingen) doen? Waarom dan ook maar niet verscheidenheid van waarheden en leeringen achter elkander voorgedragen, zoo als jezus in de bergrede? of alle verdeeling van het onderwerp verworpen, omdat men die ook al bij jezus niet vindt?
Denk niet, Mijn Heer! dat ik een stijf voorstander ben van dat afgepaste ten eerste, ten tweede, ten derde, of van het altijd opgeven van vier hoofddeelen in eene redevoering. Hier kan geene vaste regelmaat gegeven worden; en juist hierom moet ik mijne stem doen hooren tegen uwen voorslag, om de toepassingen af te schaffen, voor zoo verre die achter de leerredenen plegen geplaatst te worden. Er zijn onderwerpen, bij welker behandeling zij volstrekt behooren; andere, waarbij zij minder; sommige, waarbij zij in het geheel niet voegen. Hier zouden wij, naar den aard der onderwerpen, verscheidenheid van behandeling verkiezen, die altijd behaagt; gij eenzelvigheid, die ligt verveelt.
Maar nu uwe redenen! De beide eersten kan ik niet wel anders dan bij elkander nemen. Het komt toch, dunkt mij, op één uit, of ik zeg, dat verveelt, of, dat verwekt geene belangstelling. Nu - dat doet dan de gewone kanselvoordragt. Welke is die? Half bespiegelend; half beoefenend. Dit ontken ik: en gij zelf zijt er, in den beginne, aan toe geweest, om het te ontkennen. Deze was de gewone preekmethode, toen men van verbaasdheid over des predikers geleerdheid in slaap viel: maar die tijd, oordeelt gij immers zelf, is nu voorbij? In eene goede preek van onzen tijd vindt men juist geene lijn getrokken tusschen het theoretisch en praktisch deel; maar ligt herkent men in dezelve eenen zachten overgang van verstands-overtuiging tot roe-
{==276==} {>>pagina-aanduiding<<}
ring des harte: niet ligt vindt gij daar eene conversatie van drie kwartier alleen tot het verstand; neen! het hart is onder dezelve reeds warmer geworden, of kon dat althans, bij opmerkzaam hooren, geworden zijn. Gij vindt dus daar geene angstvallige vermijding van het grondgebied des harte. De prediker plaatst, in zijne inleiding, zijn onderwerp in een belangrijk licht, 't welk aandacht en belangstelling wekt; doet zijne hoorders gevoelen, dat, om er dat belang uit te trekken, zij den tekst verstaan, de geschiedenis juist en levendig zich voorstellen, den pligt in deszelfs uitgestrektheid, beginselen, drangredenen, hulpmiddelen kennen moeten. Hij vaart voort, zeker niet alleen tot het hart (dat doet hij ook in de toepassing niet), maar toch zoo wel tot het hart, als tot het verstand te spreken. Of wanneer gij de grootheid van onzen Verlosser uit het een of ander stuk van zijne zoo belangrijke geschiedenis wel hoort voorstellen, zal dan uw hart daaronder koud blijven? Arm hart, dat dit kan! Bij den goeden prediker en
hoorder is hier zamenstemming van overtuiging en gevoel, en krijgen beide reeds hun aandeel en hun werk. En waarom zou de spreker nu niet nog nader zijne hoorders, gelijk zij zijn, mogen opwekken, bij hunnen regten naam aanspreken, tegen hunne gebreken mogen waarschuwen, om hen, gelijk men plagt te spreken, tot hun zelven te doen inkeeren?
Ja! maar: de gemeente beschouwt al dat voorwerk vóór de toepassing als haar niet betreffende, en daarom is de aandacht der menigte gewoonlijk levendiger in de toepassing, dan onder de behandeling van het onderwerp zelve. Ik geloof, dat dit waar is, in geval verklaring en ontwikkeling zoo koud en dor zijn, als gij u die hier schijnt voorgesteld te hebben: maar dat behoeven die immers niet te zijn? En als zij dat niet zijn, waarom zou dan de toehoorder niet onder de behandeling van den tekst even zoo aandachtig zijn, als bij de toepassing? Om het voorbeeld van een paar beroemde predikers van onzen tijd bij te brengen! Zie eens bij van der palm of broes in de kerk rond: zult

{==277==} {>>pagina-aanduiding<<}
gij daar niet alles aandacht vinden, zoo wel bij de ontwikkeling als bij de toepassing? En als gij het tegendeel ergens waarneemt, zou dat dan enkel komen, omdat het praktikale voor de toepassing te veel wordt bewaard? Of zou de onkunde, onverschilligheid, ongevoeligheid en lusteloosheid der gemeente er ook wat schuld aan hebben? Waarlijk, Mijn Heer! ik vreeze, dat wie bij eenen van der palm, broes en dergelijken, onder eene preek met eene toepassing, min aandachtig zijn, ook onder uwe leerredenen, zonder toepassingen, weinig aandacht betoonen zullen. De grond des harte deugt niet: wat zal het zaaijen baten? Ik vreeze weinig; het zelfde hoe men ook zaaije!
Indien ééne uwer redenen mank gaat, het is vooral de derde. ‘Een middelmatig oplettend hoorder kan den hoofdinhoud der toepassing gissen.’ Ei! hoe vele zulke middelmatig oplettende hoorders zouden dat wel kunnen? Zoo even hebt gij gezegd, dat de meeste naar de ontwikkeling van het onderwerp niet hebben gehoord: hoe zullen deze dan den inhoud der toepassing gissen? ‘Wordt eene deugd voorgesteld, men kan voorzien, dat de toepassing eene aanprijzing derzelve wezen zal?’ Maar als ik nu, zonder toepassing achteraan, predike, zal dan de toehoorder niet voorzien, dat ik hem de deugd, over welke ik predike, aanprijzen zal? - Het, door u aangevoerde, voorbeeld van nathan bij david, door hetwelk gij, hetgeen mij smart, de zaak belagchelijk zoekt te maken, is, als ik het zeggen mag, niet oordeelkundig uitgekozen. Het is eene partikuliere ontmoeting en gesprek: geene redevoering over eenige deugd; geene uitlegging der H.S., en wat onze predikatiën al meer zijn, en zijn moeten. Nathan zou zich zeker bespottelijk gemaakt hebben, met de verdeeling, die gij hem in den mond legt; want in eene partikuliere ontmoeting komt die niet te pas. Maar, keer nu ook het geval eens om. Volg gij nathan's voorbeeld eens op den predikstoel: en zie eens, wat uitwerking gij daarvan bespeuren zult. En, in alle ge-
{==278==} {>>pagina-aanduiding<<}
val: nathan converseert eerst met davids verstand: de toepassing zet hij - achteraan!
Bij uwe vierde reden versta ik uwe redenering niet regt duidelijk: maar, zoo verre ik u versta, betoogt gij het nut der gewone toepassingen. Waardoor toch zal de spreker den hoorder meer voordeel aanbrengen, door die kleinigheden telkens te verspreiden, of die op te zamelen, en ze hem in één geheel te geven? Waarom toch zou hij dat niet kunnen? Waarom die in de toepassing niet goed, en voor zijne toehoorders verrassend, kunnen plaatsen? Zoodanige toepassing zal ook geen toehoorder vooraf ligt kunnen gissen: daarom maakt de leeraar er zijne gemeente opmerkzaam op; en deze vertrouwt, dat hij dat best zal kunnen, omdat hij er toe optreedt.
En nu - uw eindelijk! Hier schijnt gij het stuk wel geheel gewonnen te geven. 1. Onder de gewone manier van prediken (vóór dat men aan de toepassing komt) zijn er oogenblikken, waarin de harten gestemd zijn, om het zaad van christus Evangelie, als in eene goede aarde, te ontvangen. (Zoo is dan datgene, wat gij straks bespiegelend noemde, toch nog al van eenig nut voor het hart!) En als dan daar nog een enkel woord regtstreeks tot het hart bijkomt, dan is de bestendige triumf der deugd verzekerd! Ik vreeze, dat gij er u te veel van belooft. Waarlijk, als dat goede gevoel al weêr verdoofd is eer de toepassing begint, kan ik niet denken, dat het bestendig worden zal, als gij er de toepassing oogenblikkelijk bij geeft. 2. Wij hooren (vóór de toepassing namelijk) het schoone der deugd, het afschuwelijke van het misdrijf, in eene krachtige en mannelijke taal, betoogen; (groote en welverdiende lofspraak op het, zoo gezegd, bespiegelend deel; op de conversatie tot het verstand!) dan staat op veler gelaat dikwijls geschreven, dat zij niet verre zijn van het koningrijk der hemelen. Zoo verre heeft het dan toch het bespiegelend gedeelte gebragt. Ik wensche het. Maar dan wordt die stemming des gemoeds weder verwaarloosd. Hoor! als dat het ware is, dan zal het ook ten minste wel zoo

{==279==} {>>pagina-aanduiding<<}
bestendig zijn, dat wij over 5, 10 of 15 minuten (zoo ook al die tusschentijd geheel besteed wierd tot het voordragen van zaken, aan dat gevoel geheel vreemd) ook nog wel een geöpend hart vinden. Is het ons gelukt, in de ontwikkeling, den toehoorder zoo warm te prediken; wij zullen niet ligt gevaar loopen, om, in de toepassing, hem door flaauwheid weder koud te laten worden.
Het slot van uwen brief is in het geval van te veel, en dus niets te bewijzen. Of verwacht gij, in de kerk komende, iets anders, dan gesticht te worden? Daartoe komt gij er immers? En al wilde ook de leeraar dit zijn doel opzettelijk voor u verbergen, zoo zou hij dit echter niet kunnen; daar zijn eerste woord u al doet hooren, dat hij u stichten en vermanen wil. Geheel aan het einde schijnt gij gevoeld te hebben, dat uw voorstel toch niet in alle gevallen te pas kwam; want daar spreekt gij weder van variëren, en van leeringen, die de voorlichting des predikers noodig hebben. Dit geeft mij aanleiding tot deze peröratie: ‘Alle voorslagen, om deze of gene preêkmanier te volgen, zijn voor den hedendaagschen tamelijk goeden prediker onbruikbaar, ja schadelijk; want iedere bijzondere soort van onderwerpen vereischt eene bijzondere behandeling. Men binde zich dus niet, om altijd met eene opzettelijke, veel min onderscheidene, toepassing te eindigen; maar nog minder, om die nooit te maken. Men vergete nooit, dat men op den predikstoel deze dubbele roeping heeft, 1. de H. Schrift te verklaren, en 2. daardoor vooral zijne hoorders op te bouwen in het allerheiligst geloof, de reinste godzaligheid, de blijdste hope.’
N.





{==280==} {>>pagina-aanduiding<<}

Fragmenten, Rusland betreffende.

(Uit het Fransch.)

De afstanden.

Ja, ik herhaal het, voor een liefhebber van kunst, zijn zij der moeite waardig eene reis naar Rusland te doen, die zesen-vijftig kolommen der nieuwe kerk van Kasan! Vijf-en-dertig voet hoog, drie en een halve voet dik, uit één stuk graniet gehouwen, en gepolijst als kristal, zijn deze kolommen de eenigen in hare soort, die zich in de wereld bevinden; en, zoo Petersburg ten tijde der Romeinen bestaan had, en zij eenen togt naar de Oostzee gedaan hadden, zij hadden deze kolommen naar de hoofdstad der wereld overgebragt. Op het gezigt van deze evenredigheden en dezen glans des graniets, kan ik niet nalaten uit te roepen: Is dit dan het werk dier baardmannen, dier halfuaakte menschen, met pij gedekt en met schors geschoeid! Hoe! het zijn hunne lompe handen, die deze wonderen hebben voortgebragt!.... Ja, het zijn deze zelfde menschen, die ze daarstellen; al zingende meten zij; terwijl ze hun zwart brood in kwassa doopen, behandelen zij den beitel, en denken er niet aan, dat zij iets doen, hetgeen verbazing moet wekken. Deze geheele hoofdstad met hare wonderen is het werk dezer lompe wezens! Welken verbazenden afstand hebben zij doorloopen! Ter naauwer nood den staat der nature uitgegaan, hebben zij reeds de volmaaktheid der kunst bereikt!
De groote man, die, in het begin der achttiende eeuw, het ontwerp vormde om zijne natie in den rang der Europische volken te plaatsen, wilde de uitvoering zijner stoute oogmerken zeker stellen. Er moest niets onbeslist of twijfelachtig blijven in zijn werk. Hetzelve aan de langzame en trage ontwikkeling eener voortgaande beschaving overlaten, was hetzelfde als de natie in het wilde en op de genade der gebeurtenissen te laten drijven, die zoo dikwijls de bedoelingen der beste Opperheeren dwarsboomen. De groote man wilde zijn volk op een vast, bepaald, en boven mogelijke veranderingen verheven, punt plaatsen. Dat punt was gegeven; het was de beschaving van het overige Europa. Zich van dat punt meester maken, was hetzelfde als zich te verzekeren, dat zijne na-
{==281==} {>>pagina-aanduiding<<}
tie niet achter zou blijven. Te beginnen waar andere volken eindigen, was de groote en verhevene gedachte van den man van genie. Hij mogt dezelve vormen: zijn volk kennende, wist hij, dat het van de natuur de eigenschappen ontvangen had, geschikt om alle tusschenruimten over te springen. Peter, onafhankelijk heerscher, stelde in het groot de proef te werk, welke de Heeren, zijne Vasallen, dagelijks in het klein deden; hij zeide: ‘Dat mijne natie Europeaansch, dat zij beschaafd zij!’ en zij was het. Bij de middelen om het te zijn, voegde het Russisch volk den wil om het te worden, en deed hierbij niets anders dan eene nationale deugd uitoefenen: het gehoorzaamde. En zoo nimmer de volstrekte oppermagt tot een edeler gebruik is aangewend geworden, nooit ook heeft de volslagene onderwerping hare hulde beter geplaatst. - Onder geene andere natie was eene zoodanige reuzenschrede mogelijk geweest; onder geene had zulk een wil met zoodanige gezeggelijkheid kunnen volvoerd worden. De groote man wilde der nakomelingschap de zorge overlaten om de gapingen aan te vullen, welke hij had gelaten. Die gapingen zijn overal tastbaar; waar gij uwe oogen wendt, vindt gij derzelver
sporen, in de leefwijze, de zeden, de gebruiken der Russen; in hunne werken, hunne voortbrengselen, hun karakter; in de openbare en bijzondere inrigtingen: waar gij treedt, ontmoet gij tevens hetgeen ingeboren en lietgeen vreemd, hetgeen oud en hetgeen nieuw is.
Ga deze stad niet uit; beschouw ze van naderbij. Gij ziet er de kwassa schuimen in den dennenhouten nap, en de champagne-wijn in het Engelsch kristal; gij ziet er het middagmaal, waarvan een uije al de kosten uitmaakt, naast de tafel met zeldzame voortbrengsels bevracht en door ananas bewierookt. Gij kunt de chtchi (*) van ingelegde kool, en de schildpadde-soep te proeven krijgen; men eet er pasteijen met lijnolie, en pasteijen van Perigord. Hier ligt de heer des huizes uitgestrekt op zijne baksteenen kagchel; daar is een ander ten zachtste gelegerd op de Aziatische divan. Gij ontvangt in hetzelfde oogenblik licht van eene luster uit bergkristal, en van een stuk dennenhout tot een kandelaar gevormd. In dezelfde straat rolt met geraas het elegantste Engelsche rijtuig, en sleept het gespan uit twee stokken gevormd, dat de voort-
{==282==} {>>pagina-aanduiding<<}
brengsels van het veld aanvoert, zich zediglijk voort. Hier vormen spiegelglazen, grooter dan die van Venetië, geheele ramen van glas; daar ontvangen de huizen geen daglicht, dan door middel van een stuk plank, dat een vallicht vormt. Hier ziet gij, in het midden van menschen, die al wat zij willen met hunne handen doen, anderen, die geen hemd kunnen aantrekken, noch schoenen gespen, zonder hulp. In 't kort, er zijn heeren en lijfeigenen; maar de middelstand heeft nog niet voleindigd zich te vormen. Er zijn kabaks (kroegen) voor den arme, en hotels voor den rijke; maar er ontbreken herbergen voor de middelmatige sortuin. Men kan zich hier eenen Arabischen alkoran, een meesterstuk van drukkunst, bezorgen; maar de boeken, voor het volk bevattelijk, zijn nog niet genoegzaam verspreid. De Russische drukpersen hebben vele werken van smaak geleverd; maar de onderwijs-boeken zijn nog niet talrijk genoeg. Er zijn Universiteiten en Gymnasiën; maar de lagere scholen zijn nog niet algemeen opgerigt.
Zoo de held, die de beschaving van zijn volk dacht, over verscheidene eeuwen had kunnen beschikken, hij had misschien eene voortgaande beschaving, met al derzelver takken, in werking gebragt. Maar, verpligt zich met zijne natie aan de rijen aan te sluiten, en zich in staat gevoelende de eeuwen, welke zij in nietsbeduidendheid had doorgebragt, over te stappen, liet hij zijner nakomelingschap de moeijelijke taak achter, de overgeschoten leemten aan te vullen, en grondslagen te leggen voor het dak, dat hij, zonder anderen steun dan zijn genie, had opgetrokken. Zult gij hem verwijten, aan zijne natie eene vreemde beschaving gegeven te hebben, omdat gij Russen ziet, die Franschen, Engelschen, Italianen, Duitschers zijn; omdat de huizen van Petersburg in den trant van die van Italië of van Frankrijk zijn; omdat hare gedenkstukken aan die van Rome en Griekenland herinneren, en dat de zeden, de gebruiken, de denkbeelden uitlandsch zijn? Wie kan heden ten dage in de schoonste straat van Petersburg die eerste laan herkennen, welke peter de groote hakken liet, van zijne Admiraliteit, dwars door de bosschen en ongenaakbare moerassen, tot aan zijn nieuw klooster van Newsky? Gebouwen zijn de boomen komen vervangen; fraaije huizen, hotels, paleizen hebben zich aan beide zijden van den doortogt geschaard; de tusschenruimten zijn aangevuld geworden, en het is thans de heer-
{==283==} {>>pagina-aanduiding<<}
lijke wandelplaats op de Newsky uitziende, de schoonste der straten van Europa. Zoo ernog eenige ledige ruimten blijven, zij zullen met den tijd verdwijnen; zoo eenige huizen, lager dan de anderen, hunnen vroegsten oorsprong doen zien, zij zullen fraaijer, zij zullen hooger worden; deze geheele verbazende lijn zal tot gelijkmatigheid komen,
zich vereenigen en onafgebroken voortgaan. Wie merkt thans nog, dat de hotels der grooten, op hoog bevel gebouwd, en op aanmerkelijke afstanden van elkander geplaatst, tot punten van verzameling en geregelde schikking voor de huizen gediend hebben, die zich in de tusschenruimten hebben komen plaatsen? Wie zou gelooven, dat het nog geen honderd jaar is, dat de gulzige wolven van hun gehuil deden weergalmen dezelfde plaatsen, waar wij ons thans met wandelen vermaken; dat voor het paleis van mentschikoff, thans het Kadetten-korps, eene vrouw door die woeste dieren werd verscheurd; dat in andere gedeelten de schildwachten werden aangevallen? Wie eindelijk zou gelooven, dat op de plaats der twee schoone hotels tegen over de wallen (boulevards), voor nog geen dertig jaar, koeijen in eene weide graasden? ... Er is, buiten twijfel, een groot verschil, van het houten huisje, dat peter op den oever der Newa plaatste, tot deze paleizen, tot deze tempels van graniet en marmer, tot deze vergulden koepels, die in de verte schitteren. Maar deze trotsche, verbazende stad, zou zij bestaan, zou men haar majestueuze hoofd zich in de wolken zien verheffen, zoo peter de afstanden niet had weten over te springen, zoo hij de te volgen punten niet had aangeduid, om dezelven te vervullen? Misschien zou deze stad niet het zesde gedeelte zijn van hetgeen zij thans is, zoo haar stichter aan den tijd de zorg had overgelaten omte doen, hetgeen hij door eenen sterken en onwankelbaren wil wist uit te voeren.
Het genie van peter den grooten stierf met hem niet. Hij bezielde de volgende regeringen; en de magt zijns adems heeft het stoute dakwerk opgehouden, dat hij in de wolken had uitgeschoten. Al de regeringen hebben er belang in gesteld, zijn werk te bevestigen, hetzelve vaste grondslagen te geven, door de verbinding der verstrooide deelen van een gebouw, welks ontzaggelijke schets hij haar had nagelaten. Alle de opvolgende inrigtingen hebben bedoeld de tusschenruimten aan te vullen; en meer dan eene regering heeft zich onsterfelijk ge-
{==284==} {>>pagina-aanduiding<<}
maakt, door zich op de gedachte des grooten mans te oefenen.
De Russische natie, eensslags op den top der beschaving gevoerd, heeft de dingen, aan hare werkzaamheid voorgesteld, slechts oppervlakkig gevat. Dit was een onvermijdelijk gebrek. In de wetenschappen, in de kunsten, in de inrigtingen, getuigen daarvan alle de verbindingen, alle de voortbrengsels, alle de schikkingen. Zij vertoont den opmerker, men moet het bekennen, den schijn der losheid, der beuzelachtigheid, en van iets oppervlakkigs in hare neigingen. Opdat dit voorkomen niet haar wezenlijk karakter zou worden, heeft men in de oogmerken van peter den grooten moeten komen. Sedert zijne regering, kwam het niet op vorderen aan; men moest zijne gedachten rugwaarts rigten. De ruggelingsche schreden hebben hare verdienste, zoo wel als de vooruitgaanden, in de verbazende afgeteekende loopbaan; het is daar, dat lauweren te plukken waren, en nog zijn. Wij hebben elkander zien opvolgen organieke beschikkingen op de orde der burgerij, op de klasse der boeren, op die der kooplieden, op de takken der wetgeving en van het publiek onderwijs; wij hebben nieuwelings zien verschijnen belangrijke bepalingen op de hoedanigheden, van ambtenaars van den staat te vorderen, en honderd andere soortgelijke maatregelen. Het zou belagchelijk zijn, dezeiven te beoordeelen naar de stelsels, in de scholen aangenomen; men noemt ze omgekeerde en ruggelingsche maatregelen; zij moeten dit zijn, om in den geest te werken des grooten herscheppers van zijn volk. De Russen leveren een verschijnsel, eenig in de geschiedenis der natiën, die tot beschaving komen: eene beschaving van achteren op, een gevel zonder gebouw. De Russische wetgeving moet verschillend zijn van die in de boeken geleerd wordt. Zij berust op een historisch feit, dezen steunen op afgetrokkenheden; de leerstelsels vergunnen geene Universiteiten vóór de scholen, maar in Rusland hebben ze vroeger
bestaan, en vroeger moeten bestaan. De wetgeving in Rusland is averegtsch, gelijk de beschaving. Gestrenge en veel vorderende berispers, die de leemten wraakt, welke zijn overgebleven, en de leemten, die men verhelpt; toont mij in de geschiedenis eene natie, die, in ééne eeuw, zoo vele wonderen heeft voortgebragt als de Russische natie, die, in ééne eeuw, geworden is, wat zij is!

{==285==} {>>pagina-aanduiding<<}

Ik weet niet, wat dit gebied zijn zal, wanneer het gansche gebouw in al deszelfs deeien verbonden, in zijne bijzonderheden wel bevestigd en geheel voltrokken zal zijn. Ik weet niet, wanneer dat tijdstip komen zal; maar ik weet, dat Rusland den rang onder de Europische volken niet zou hebben ingenomen, dien het tot hiertoe gehad heeft, dat de Russen niet zouden zijn hetgeen ze thans zijn en hetgeen ze worden kunnen, zoo peter de I. zich niet had weten vooruit te werpen in de toekomst, en de afstanden over te springen. De gewone mensch weet den afstand met naauwkeurigheid te berekenen; maar de man van genie maakt zich meester van den tijd, en heerscht over de eeuwen.

De nacht en de dag.

‘Welnu, mijnheer, gij zult, hope ik, bevredigd worden met onze zestig graden breedte,’ zeide mij gisteren een inwoner van Petersburg, daar hij mij op de wandeling ontmoette. ‘Het is van daag,’ voegde hij er op eenen zegepralenden toon bij, ‘de een-en-twintigste Mei; het is tien minuten over één ure in den morgen,’ mij zijn horlogie toonende, dat hij deed slaan. ‘Onze April en Mei vergoeden u rijkelijk, wat de maanden November en December u van het genot des dags en des hemels mogen onttrokken hebben. Gij hebt u van den winter beklaagd, om drie ure na den middag licht noodig te hebben; gij hebt hetzelve niet meer noodig, noch ten elf ure des avonds, noch te middernacht, noch te drie ure in den morgen. En welke hemel, welke helderheid! Ziedaar de Hamburger courant, gij leest ze als op vollen dag; Frankrijk noch Italië hebben nachten, bij de onzen te vergelijken.’
Hij sprak de waarheid. Ik kon niet beter antwoorden dan door mij bij hem te voegen om de wandeling te vervolgen: en tegen drie ure, terwijl de equipages en wandelaars zich onderling vermengden, scheidden wij. Ik had eenen verkwikkelijken nacht genoten; ik had deszelfs frischheid ingeädemd; ik had ze door alle mijne poriën ingezogen. De rozenkleur van den dageraad verving die van den schemeravond; de eene raakte den anderen; z waren door geen den minsten tusschentijd gescheiden.
Het is eene der zeldzaamste verrassingen, welke een vreem-
{==286==} {>>pagina-aanduiding<<}
deling ondergaat, wanneer hij, voor het eerst van een gezelschap komende, waar hij bij het licht der waskaarsen het avondmaal genoten heeft, op straat door den vollen dag begroet wordt. Ik zelf meende mij te bedriegen, trok mijn horlogie uit, wreef de oogen, vroeg, en had verscheiden minuten noodig, om mij te herinneren, op welken graad der breedte ik mij bevond. De dwaling hersteld zijnde, is men verrukt over den schoonen hemel, over de zachte en zuivere lucht, over de beweging op straten en wandelwegen; men vergeet dat men te midden van den nacht is, en, in de dronkenschap der vreugde, gelooft men eenen nieuwen dag te beginnen; men begeeft zich laat naar huis, legt zich met tegenzin te bed, en slaapt met moeite in. Eene tweede, derde en vierde keer, wanneer de misleiding der nieuwheid door het nadenken verbannen is geworden, zou men wenschen den nacht op den arbeid des dags te zien volgen. Men roept den nacht aan, en huist ze, tegen wil en dank, bij zich; want, zoo men zich aan de verzoeking overgaf, de geheele verdeeling des volgenden dags, alle bezigheden zouden er bij lijden.
Van den anderen kant schijnen de avond-bijeenkomsten, in dit saizoen, hier altijd te vroeg te beginnen; men heeft moeite om er zich naar toe te begeven; want het duister komt niet. Het schijnt intusschen, dat bijzondere gezelschappen duisternis vorderen, en het enkele licht der kaarsen. Men zou zeggen, dat dit ze meer vertrouwelijk, meer vriendschappelijk maakt; het brengt de menschen elkander nader en opent de harten. De schaduwen schijnen voor te zitten bij de uitstortingen des gemoeds. Ook stelt men den dag met kunst te leur: de toegetrokken gordijnen, de gesloten luiken voeren het duister aan, dat op zijne beurt voor den glans des kaars- of lamplichts wijkt. De vertrouwelijkheid is de eerste behoefte der gezelligheid.
Wilt gij, dat een feest schitterend zij? Geeft gij een bal, eene maskerade? Dat de lusters en kroonen glinsterende stralen spreiden, die alles veranderen en versraaijen. De stoffen, de paarlen, de diamanten, de onderscheiden kleederdragten, de gestalte zelve vorderen het. Het brons-, het kristal-, het spiegelwerk vergroot daarenboven het wonderbare; het is eene volslagen betoovering, welke de helderheid des dags, met haar gelijkmatig, zedig en waarachtig licht, niet kan daarstellen. Ook

{==287==} {>>pagina-aanduiding<<}
ontsteken in alle landen de lieden naar de wereld bij vollen dag toortsen, wanneer zij schitterende feesten willen geven.
Doch, zoo de slapers zich over het weinigje tijd beklagen, welk haar de helderheid der nachten vergunt, wat zullen degenen zeggen, die niet kunnen slapen? - Het is onbetwistbaar, dat het oog in het duister beter uitrust, en zich eer aan de sluimering overgeest, dan op vollen dag: het daglicht dringt door onze doorschijnende oogleden. Wat mij betreft, ik slaap diep, of de nacht helder of duister zij. Maar degenen, die, om zoo te spreken, noodig hebben den slaap te noodigen en te streelen, om hem te doen komen, wat zullen zij doen? Hoe doet de arme kraamvrouw, die, sedert veertien nachten, de oogen niet geloken heest? de arme zieke, die naar een oogenblik rust snakt? de brave man, ten speelbal aan het ongeluk? de eerlijke huisvader, door zorgen gemarteld, en bij zijne slapende echtgenoote en kinderen wakende?

Het palais royal.

De koude luchtstreken hebben eene bijzondere behoefte aan overdekte wandelwegen. In den winter vooral, wanneer zich de nacht ten drie ure meldt, en ten vier ure aankomt; hoe dikwijls heb ik dan menschen van eene zittende leefwijze zich niet hooren beklagen over gebrek aan gelegenheid om het ligchaam eene gezonde beweging te bezorgen! De speeltafel ontspant dengenen niet, die, den geheelen dag, over zijn lessenaar heeft gebukt gestaan, of aan de tasel der beraadslagingen is geboeid geweest. Alle uitspanningen tusschen vier muren, hoe schitterend en aangenaam zij mogen zijn, worden eentoonig. De lucht inademen, zijne longen uitzetten en zich beweging verschaffen, ziedaar de behoeste der dringendste noodzakelijkheid.
Er bestaan in Rusland openbare inrigtingen, die schijnen uit te noodigen om deze behoefte te voldoen: gelijk de bazars der Oosterlingen, bestaan zij in eene verzameling van winkels, in uitgestrekte gebouwen, van verwulfsels omringd. De Gostinnoi-Dwor te Petersburg biedt gelegenheid ter bedekte wandelinge, wanneer het weder niet toelaat buiten 's daks daarvan gebruik te maken. Een gebouw van omtrent een werst in omtrek vertoont, onder zijne verwulfsels, eene menigte van gaanden en komenden, die, door de verscheidenheid der klee-
{==288==} {>>pagina-aanduiding<<}
derdragten, der kleuren en formen, reeds eene belangrijke galerij is. Overal hoort gij over koop en verkoop handelen, aanbieden, vragen; ziet gij meten, wegen, berekenen. Het is eene groote markt, waar elk door zijne nijverheid, of door zijne behoeften, geroepen wordt. Men kan op deze aanhoudende kermis vinden - van het voorwerp der geringste waarde, tot de kostbaarste koopwaren. Kramerij, lijnwaden, kruidenierswaren, alles vindt zich hier bijeen. Maar, zoo men er vele koopers en verkoopers vindt, men treft er weinig wandelaars uit smaak of uit beginsel aan.
Naauwelijks is de dag gevallen, of Gostinnoi-Dwor sluit zich; en die zoo druk bezochte, gedurende den dag zoo woelige, galerijen zijn eensslags veranderd in sombere en akelige gangen, waar verschrikkelijke buihonden aanhoudende patrouilles vormen.
Nooit ben ik bij avond deze verwulssels voorbijgegaan, zonder, al zuchtende, te zeggen: waarom kan ik er niet eene wandeling doen!

De handelgeest.

‘Ik heb geene Joden noodig, ik heb daarvan genoeg in mijn rijk; ik ken mijne Russen.’ Aldus teekende peter de groote, met éénen trek, het karakter zijner natie. De Russen hebben van de natuur den koopmans-geest ontvangen. De boer, die van zijnen heer verlof verkrijgt om zijn kost in de hoofdstad te gaan winnen, begint met zich eene kleine draagbare kraam aan te schaffen. Hij wordt koopman in sbiten of gerstewater, kruidkoekjes, limonade, ijs, pasteitjes; hij verkoopt noten, vruchten, kleinigheden van weelde, en duizend andere zaken. Eene platte mand, aan een zeel hangende, of geschikt om op het hoofd geplaatst te worden, ziedaar de geheele kraam des nieuwen koopmans! Des winters zet hij haar op eene slede, doet ze van den eenen tot den anderen oord voortglijden, en stalt uit op elken hoek der straat, waar zich een kooper vertoont. Op de voorwerpen der geringste waarde is deze verpligt te dingen; en moet hij wel op zijne hoede zijn, om niet bedrogen te worden. Het allernoodzakelijkste om te leven, en waarvan in alle landen de prijs bepaald is, is aan den koopmans-geest der Russen onderworpen; ik bedoel het witte-brood of saïka: men snijdt en slijt het voor

{==289==} {>>pagina-aanduiding<<}
eenen geboden en aangenomen prijs, en kwanselt er mede als met een voorwerp van luxe. Even zoo staat het met gebakken van een bepaalden vorm en grootte; derzelver prijs verandert naar de begeerlijkheid des verkoopers en de behoefte des koopers. Het is een voorwerp van verdrag, waarbij beide belanghebbenden op deftigen toon handelen over eene kopek meer of minder.
De Rus schijnt de goede trouw te vergeten in de commercie, welke hij als een geoorloofd middel beschouwt om den kooper te vergaauwen en het meest mogelijke voordeel van hem te trekken. Alle middelen, om hiertoe te geraken, schijnen hem eerlijk. Het is, zegt hij, de zaak van hem, die den aankoop doet, zich ten beste te wapenen en op zijne hoede te zijn. Het is eene soort van oorlog, welken hij de beurs der voorbijgangers aandoet, en in welken alle krijgslisten moeten geoorloofd zijn. Zij gebruiken eene verbazende behendigheid, om u, voor uwe oogen, te bedriegen, zoo wel met de el als met het gewigt. Het zijn ware goochelaars! Dat er op twintig pond of el drie à vier te kort komen, is slechts eene gewone tour. Te vergeefs zal de koopman u voorgemeten hebben; onderzoek de waren t' huis, en gij zult uwe maat niet hebben. Vergeet nooit, dat de Rus natuurlijk handig en loos is, en dat hij dit ambacht het eerst tegen zijn eigen heer heeft leeren drijven!
Zoo de kleine kooplieden u bedriegen in de hoeveelheid, zij zijn niet angstvalliger op de hoedanigheid. Uitnemende gelaatkenners, zien zij aan uw voorkomen, of gij kenner zijt: zijt niet op uwe hoede, en men zal u, in uw bijzijn, de nieuwe koopwaar ontfutselen, welke gij u zoo even aanschafte, om daarvoor in de plaats te stellen, die gescheurd of verschoten is. Geene natie misschien heest, ten opzigte van den handelgeest, zoo vele overeenkomst met de Joden, als de Russen. Even als de bannelingen van Judaea, zijn ze onuitputbaar in kunstjes, wanneer ze iets verkoopen willen; zij ontzien geen middel, geene moeite, en stellen zich liever met eene kleine winst te vrede, dan de waar te behouden. Gaat er iemand voorbij hunne winkels, zij werpen zich in zijn pad; dreunen hem, met den hoed onder den arm, de geheele litanij hunner koopwaren voor, derzelver deugd roemende; vervolgen, bidden, bezweren hem, hen te begunstigen; houden hem tegen, streelen hem, de hand over zijne mouw strijkende; en schijnt hij te

{==290==} {>>pagina-aanduiding<<}
wijken, zoo omsingelt en stuit men hem. Wendt hij zich tot een van hen, de anderen maken dien uit voor een bedrieger, en zijne waren voor slecht. Kiest hij een anderen, die andere wordt met even min verschooning door zijne confraters behandeld. Zoodra men in een winkel gesleept is, laat de beweegbaarheid der tonge van den koopman u geenen tijd er een woord tusschen te krijgen. Hij meldt u den prijs, en verzekert, in naam aller heiligen van het paradijs, dat het het allernaaste, en er geen kopek van af te dingen is. Intusschen heeft hij vier- of vijfmaal boven de waarde gevraagd. Biedt men hem het derde of vierde, hij is er noch door beleedigd, noch door ontmoedigd; hij houdt zijne eeden vol, en, terwijl hij den hemel tot getuige roept, geeft hij de waar voor den aangeboden prijs! Zoo lang de kooper in den winkel is, verzekert de ander, dat hij met schade verkoopt; naauwlijks hebt gij den rug gewend, zoo ziet gij den koopman, te gelijk met zijne buren, u uitlagchen; gij kunt u voor bedrogen houden, voordat ge nog den koop te huis hebt onderzocht.
Ziehier een trek, die bewijst, hoe zeer men op zijne hoede moet zijn. Er zijn zekere winkels, waar men enkel huisraden verkoopt, te Ochta gewerkt. Derzelver sierlijkheid had in den beginne vele koopers getrokken; maar men bemerkte welhaast, dat zij geene de minste hechtheid hadden. Daarop, ten einde zeker te gaan, vroeg iedereen meubels, die reeds in gebruik waren geweest. In korten tijd waren alle deze nieuwe stukken in reeds gebruikte veranderd. De looze winkeliers waren niet verlegen om ze daarvan den schijn te geven: eenige krassen op de oppervlakte gekrabd, eenige olievlekken, en hier en daar wat kalk om het hout bruin te maken, eenige grepen stof en natte aarde, waarmede men de handvatsels wreef, bragten de zaak in orde. Elkeen werd er door bedrogen. Men kocht; maar geene meerdere hechtheid dan te voren! Men werd te ligter bedrogen, doordien de verkoopers, onder deze nagemaakte gebruikte menbelen, zorg gedragen hadden eenige wezenlijk gebruikte te plaatsen. - Wacht u, zoo gij Petersburg verlaten, of uw huisraad vernieuwen moet, u bij deze winkels te vervoegen, ten einde uwe oude menbelen af te staan! Om te verkoopen, zoo wel als te koopen, moet men de bijzondere taktiek kennen, in dit land gebruikelijk. Alle die winkeliers verstaan zich onderling; er heerscht bij hen een esprit de corps

{==291==} {>>pagina-aanduiding<<}
(zij hangen aan elkander), die hun niet toelaat iets op het eerste bod te leggen, dat u gedaan is. Gij hebt schoon de kooplieden uit de geheele rij der winkels bijeen te roepen; allen zullen u minder bieden dan de eerste, en gij zijt verpligt tot hem terug te komen. De koop gesloten zijnde, houden zij onderling eene openbare veiling, bij welke de voorwerpen den meestbiedenden worden toegewezen. Van dit oogenblik af aan wijkt het esprit de corps; hunne oogenblikkelijke zamenspanning maakt plaats voor het egoïsme, en ieder denkt slechts aan zich.
Der Russen smaak in koophandel drijft hen tot het doen van ondernemingen, die aanleiding tot verkoop in het klein geven. Dus ziet men Russen de Duitsche en andere gewesten van een gelukkiger klimaat in het rijk zelf doorloopen, en boomgaarden huren, om derzelver voortbrengsels in de hoofdstad en elders te verkoopen. De juistheid van hun overzigt, ten einde de waarschijnlijke pluk van een boomgaard te bepalen, en hunne oplettendheid om het ooft te bewaren en bij het stuk te verkoopen, zijn verwonderlijk. Men staat soms verbaasd over den hoogen prijs, dien zij aan deze soort van pacht besteden; doch zelden hebben zij zich over hunne speculatiën te beklagen. Een appel heeft van Riga naar Archangel, of van Astrakan naar Riga gereisd; en zoo hij door tien handen gegaan is, zijne waarde bevindt zich vertiendubbeld. Het zijn Russen, die, in Esthland en Lijfland, de visscherij op rivieren en meren ondernemen, ten einde de markten van visch te voorzien.
In den handel in het groot bevinden er zich huizen, wier goed gerucht van eerlijkheid zeer vast is. Maar deze handel is niet de heerschende smaak der natie. Uit de behoeftige klasse der boeren voortgekomen, voeren zij hunne wenschen en uitzigten doorgaans niet zoo ver. Tot een belangrijker slag van commercie geraakt, missen zij de noodige kundigheden, om dezelve in het groot te bestieren. Niet alleen de onmisbare kundigheden der overige landen, en de vreemde talen, zijn hun onbekend; maar dikwijls zelfs kunnen zij hunne eigen taal niet schrijven. Daarom wordt de buitenlandsche handel bijna geheel aan vreemdelingen overgelaten. En er moet nog eene groote verandering in de nationale denkwijze voorvallen, eer deze geest van kleinhandel in smaak voor eigenlijke commercie kan overgaan.


{==292==} {>>pagina-aanduiding<<}

Dienstvaardigheid.

Een mijner vrienden kwam terug van eenen uitstap naar Tsarskoë-Selo. De voerman van zijn rijtuig was, dien dag, een Russische jongen van omtrent zestien jaar oud. Tegen de helft van den weg naar Petersburg bevindt zich een rijtuig met vier paarden in ongelegenheid; een der riemen is gebroken; de Franschen, met dit rijtuig gekomen, zijn er uitgestapt; zij zijn verlegen; zij kunnen zich van hunnen Russischen koetsier niet doen verstaan, en, tot overmaat van ongeluk, is deze in eenen staat van volslagen dronkenschap; dwars over den bok ligt hij diep te ronken. De koetsier van zestien jaar houdt op. Mijn vriend laat hem begaan. Zonder een woord te spreken, klimt de jongeling af, haalt van onder den bok een touw, en gaat het gebroken rijtuig opbeuren. Thans heeft mijn vriend zich bij hem gevoegd, en de Franschen leggen insgelijks hand aan het werk; maar de bak is te zwaar, om hem te kunnen ophouden, gedurende dat de gedienstige jongman zijn touw door de ringen steekt, die den riem droegen. - ‘Wacht, mijnheer!’ Met een sprong is hij over de gracht, en brengt uit het naburig bosch een sterken tak terug, die tot steun gedurende de herstelling dient. - ‘Duizendmaal dank, mijnheer, voor uwe goedheid, en voor de voorkomende zorgen van uwen uitstekenden jongman!’ - ‘Gij zijt mij geenen dank schuldig, mijne heeren; de jongman is uit eigen beweging afgeklommen; ik heb niets gedaan, ik heb slechts niet belet; en hem betreffende, hij begrijpt niets van uw bedanken; hij denkt er niet aan, zich eenigzins verdienstelijk gemaakt, maar gelooft slechts gedaan te hebben, wat zeer natuurlijk was.’ - ‘Maar, om 's hemels wil, mijnheer, geef ons thans raad! hoe komen wij voort zonder koetsier?’ - ‘ô! Mijnheer, gij zijt onder Russen; ik sta u in voor een koetsier, bij den eersten den besten trein wagens, die voorbij zal
komen.’ - ‘Maar, mijnheer, op wat wijze?’ - Ontrust u niet, mijne heeren; wachten we die hooiwagens daar ginder af, welke naar ons toe komen.... Daar zijn ze; een dezer voerlieden zal u uit de verlegenheid helpen.’ - ‘Maar, mijnheer, zij zullen zeker niet willen.’.... ‘Hola, vrienden, zie hier reizigers, en een koetsier, buiten staat om te mennen; een van u zal wél doen, zijnen wagen aan zijne kameraden toe te vertrouwen, en

{==293==} {>>pagina-aanduiding<<}
deze heeren naar huis te rijden.’ - ‘Gaarne, mijne heeren!’ Op deze woorden springt een van hen op den grond, trekt zijn gordel aan, om zich meer kracht te geven, en beleefdelijk opent hij het portier, de reizigers, met den hoed in de hand, noodigende om plaats te nemen in de koets, en hen bemoedigende in eene taal, die hij met uitlandsche woorden en spreekwijzen vermengt, om zich hun meer bevattelijk te maken. De Franschen gezeten zijnde, trekt de boer, handig en gedienstig, zijnen voorganger van den bok, en hecht hem, door middel van zijnen gordel, dien hij afdoet, achter aan het rijtuig, tusschen de wielen. Vervolgens beklimt hij den bok, en klieft de lucht, al fluitende en met de zweep klappende. Het geheel was het werk van een kwartier; en er was in het geheel over geene belooning gesproken.

De koudelijken.

Men zou in Frankrijk, of in Italië, lagchen, zag men iemand op eene wandeling in een pels gewikkeld; te Petersburg ergert men zich, in December of Januarij iemand in een rok en met zijden kousen te zien wandelen. Meer dan eenmaal ben ik getuige geweest van den indruk, dien eene kleeding, zoo weinig overeenkomstig met het saizoen, op het publiek maakt. Welopgevoede lieden zien hem na, en lijden bij het gezigt van den vreemdeling, die zich alzoo aan de onguurheid des luchtgestels bloot geeft; het gemeen lacht luide daarover, en spreekt op spottenden toon het woord Frantzouse, Franschman, uit.
Inderdaad, het zijn doorgaans jonge Franschen, die zich aldus door de zonderlingheid hunner dragt doen kennen. Ik heb er bij eene koude van zestien en twintig graden (reaumur) aangetroffen, die op het uitzigt van de Newsky, in het midden van menschen van het hoofd tot de voeten in bontwerk, vermaak schenen te scheppen om de sneeuw onder de dunne zooltjes hunner dansschoenen te doen kraken, den hoed op het eene oor dragende, en slechts een knoop te meer van hunnen rok vastmakende. Deze heeren stemden wel toe, dat de koude hevig was, maar vonden ze niet ondragelijk, en, weer t' huis gekomen, spotteden zij met de koudelijken van het Noorden.
De reden van dit, op zichzelve vreemd, verschijnsel is zeer

{==294==} {>>pagina-aanduiding<<}
eenvoudig. In Rusland zijn de kamers voorzien van kagchels, die eene gelijkmatige warmte verspreiden, van dertien graden en daarboven. Deze verwarming heerscht in eene lange reeks van vertrekken; de gangen, de voorhuizen, de trappen, alles is bestookt, wél digt en wél gesloten. In Frankrijk, daarentegen, de warmte der kamers, gedurende den winter, van dien aard zijnde dat zij doet huiveren, zoo wordt deze de gewone temperatuur voor den Franschman, die zich daaraan ten laatste gewent. Gewoon t' huis geene warmte te hebben, is hij buiten niet gevoelig voor eenige graden meer. En, in het Noorden aangeland, met zijnen moed om alles te boven te komen, vindt hij veerkracht genoeg in zich, om het nog al eenige graden te doen klimmen.

De onafhankelijke man.

Wanneer ik een' van die gebaarde Russen zie, die eene bijl achter op den rug, in hunnen gordel, dragen, een dier lieden, welken men Plotniki noemt, dan zeg ik: ziedaar een onafhankelijk mensch! Een Rus, met zijne bijl gewapend, is tot alles geschikt. Met haar kan hij alle werktuigen missen: zij dient voor hamer, voor zaag, voor koevoet, voor schaaf, en, des noods, voor beitel, in het kort voor alles. Gebruik hem waartoe gij wilt, het is een man die zijn kost wint met de bijl. Voor dengenen, die uit een land komt, waar de kunsten en ambachten al de vervolmaakte toerusting der ontwikkelde behoeften in haar gevolg hebben, is het een geheel eenig schouwspel, de verwonderlijke eenvoudigheid der hulpmiddelen en de snelheid der schikkingen van den Russischen werkman te zien. Plank of balk, hij zaagt ze niet; zijne bijl heeft ze in een oogenblik aan twee. Heeft hij ergens spijkers in te slaan, de omgedraaide bijl dient hem voor hamer. Met haar hakt hij de pinnen, en drijft ze in de opening, voor welke ze bestemd zijn. Met haar hecht hij de planken aaneen, en vormt de noodige groeven; weet sieraden te snijden en lijsten te maken. Deze bijl is zoo scherp als een scheermes; zijne hand bedient zich van dezelve met eene wiskundige juistheid.
Niets duidt het ambacht van den boer aan, die zich als handwerksman gaat opwerpen. Metselaar, beeldhouwer, timmerman, steenhouwer, handwerksman of kunstenaar, altijd heeft hij het-
{==295==} {>>pagina-aanduiding<<}
zelfde kostuum; of hij een vervallen paardenstal herstelle, of de beerenklaauwen van een Corinthisch kapiteel snijde. Het is enkel het stof van kolen, van baksteenen of marmer, dat den stand des werkmans aanduidt. Een grof hemd en een wijde linnen broek, ziedaar de geheele kleeding des nijveren mans.
Niets eenvoudigers en brozers dan de steiger eens metselaars, die de verf en de pleistering van een huis vernieuwt. Een balk wordt schuins tegen den muur gezet; stukken lat, op zekere afstanden vastgespijkerd, of groeven met de bijl gemaakt, maken de sporten uit dezer beweegbare ladder. Het onderste van den balk eindigt in een dwarshout, dat op de straat rust, en tot grondslag dient. De werkman klimt dezen boom tot de vereischte hoogte op, en, dien met den eenen arm omslingerd houdende, schildert hij met de andere hand; aldus bereikt hij de tweede, de derde verdieping. Is er eene vierde, waarheen de boom niet reiken kan, zoo laat men een touw door een dakvenster, hecht het aan een haak of stuk hout, die uit eene opening uitsteekt, en, op een stok tusschen de beenen geknepen, of op een stuk plank voor zitbank dienende, begeeft zich de hangende werkman overal, waar hem de behoefte roept. - Welke toerustingen zou, in een ander land, een meester metselaar gemaakt hebben, om het zelfde einde te bereiken!
Eens zag ik akkoord met schilders treffen over het versieren van vertrekken. De dag komt, en geen toestel; de schilder met zijne helpers vertoont zich, zonder andere bagaadje dan zijne verwen, zijne patronen en penseelen. Hoe zal hij bij het lijstwerk, bij de zoldering komen? Ontrust u niet, daar het de kunstenaar niet doet. Hij komt, werpt een blik in het achterhuis, en met een oog-opslag heeft hij gezien, heeft hij gevonden, alwat hij noodig heeft. Brokken van eene ladder, oude vaten, stukken bank, einden plank en staak, zonder orde in de schuur, het wagenhuis of afdak daarheen geworpen, leveren hem al spoedig de stukken tot zijnen steiger. Eenige einden touw hechten het geheel te zamen, en geven het vastheid. In een oogwenk is het werk aan den gang.
Ik laat, op zekeren dag, een' glazenmaker roepen, om eenige gebroken ruiten. De jongman heeft met zijn werktuig de insnijdingen gemaakt; de zaak was, het glas te breken; ik zie hem de sloten mijner deuren onderzoeken, en, bij gebrek van het vereischte tuig, een sleutel zoeken, die openingen heb-
{==296==} {>>pagina-aanduiding<<}
be, geëvenredigd aan de dikte van het glas, ten einde het af te brokkelen. Van vijf, van zes sleutels, past niet een. Mijn handwerksman staat niet verlegen: hij brengt de ruit aan zijn mond, en met zijne tanden vermorzelt hij het glas, langs de geheele insnijding. Het geraas des verbrijzelens van het glas tusschen de tanden doet mij huiveren; ik stop de ooren digt. ‘Onzinnige, die gij zijt! uwe lippen, uw tandvleesch, uwe tong zullen in bloed staan!’ - Nebos, antwoordt bedaardelijk de jongman; hij spuwt de stuk gebetene brokken uit, en toont mij zijne ivoren tanden onbeschadigd, terwijl hij om mijne onrust lacht.
Ik besluit uit deze bijzonderheden, dat de man, die in zichzelven alle deze bronnen besluit, en alle vreemde hulp dus missen kan, de waarachtig onafhankelijke man is.




Fortunaat.

Romance.

(Naar het Hoogduitsch van a.w. schlegel.)

Neevlig in des maanlichts mantel 
Ligt de stille zomernacht, 
Als, te paard, een Ridder zingend 
Zich den weg te korten tracht. 
 
‘Lustig, stap wat aan, mijn beestje!’ 
Zegt hij; streelt den hals hem zacht: 
‘Weet gij niet, dat schoone Lila 
Aan het open venster wacht? 
 
Zijt ge geen Tournooi- of strijd-ros, 
Als zijn ruiter stijf en grof, 
Steeds tot blinder vaart geprikkeld, 
Steeds bedekt met zweet en stof: 

{==297==} {>>pagina-aanduiding<<}

Daarvoor draagt gij, op zijn togten, 
Ook den loozen Fortunaat; 
Sluipt met hem door 't nachtlijk duister, 
Daar de Liefde vóór hem gaat. 
 
Nu naar deze, dan naar gene 
Ging des nachts het heimlijk pad; 
's Avonds heen met driftig haken, 
's Morgens vroeg met smart naar stad. 
 
Als ik, vaak, naar 't hooge venster 
Mij van uwen rug verhief, 
Stondt gij stil, tot dat ik veilig 
Rustte in de armen van mijn lief. 
 
Ja, wen hart en deur zich sloten 
Van een wreede schoone, 'k weet, 
Gij, gij zoudt, met ligten hoefslag, 
Kloppen, tot zij opendeed.’... 
 
Als dees woorden hem ontglippen, 
Opent zich een heimlijk dal. 
‘Zou ik,’ zegt hij, ‘misgereden 
En verdwaalt zijn bij geval? 
 
Wonder vreemd, door struik en boomen, 
Dringt het bleeke licht der maan, 
En een bloeijend rozenboschje 
Lacht mij tooverachtig aan. 
 
Boschje, ik groet in u mijn beeldtnis' 
Roosjes kweekt gij zonder tal; 
En mij bloeit, in teedre hartjes, 
Liefde, liefde overal; 

{==298==} {>>pagina-aanduiding<<}

Deze in bloei, en gene in 't knopje, 
Alle bloeijen korten tijd, 
En het sap, in 't roosje zwellend, 
Wordt nu 't knopje toegewijd. 
 
Want den bloemkelk, ééns ontbladerd, 
Sluit noch kunst noch wijs beleid.... 
Lila! deze knoppen dreigen 
U mijne onbestendigheid. 
 
Maar, opdat ge 't niet moogt gissen, 
Kom ik met den krans in 't haar, 
En vlecht voor uw' blanken boezem 
't Blozend ruikertje in elkaêr. 
 
Rozen! rozen! laat u plukken: 
Zóó te sterven, is geen smart. 
ô, Hoe teêr zal ik u pressen, 
Prangen tusschen hart en hart!’... 
 
Fluks wendt hij het ros daar henen; 
Maar, het schrikt bij 't nader treên, 
En hij kan van geen der zijden 
Langs het rozenboschje heen. 
 
‘Zoo gewoon bij nacht te zwerven, 
Grillig beest!’ dus roept hij uit: 
‘Vreest gij nu der takken schaduw, 
Zwevende op 't bedauwde kruid?’ 
 
Dan, vergeefs zijn zweep en sporen; 
't Stampt en snuift en schudt den kop, 
En het graaft den lossen bodem 
Met zijn voorste hoeven op; 

{==299==} {>>pagina-aanduiding<<}

Woelt en werkt en wroet al dieper; 
Klouwt en krabt uit al zijn magt: 
‘Schatten, denk ik, wilt gij graven: 
't Is ook juist om middernacht!’... 
 
Onder zijnen hoefslag dreunt het;... 
Dat zijn planken,... 't is een kist,... 
En nu treft een slag geweldig, 
Die het zwarte deksel splist. 
 
Springen wil hij uit den zadel; 
Maar, hij voelt zich vastgeklemd; 
En, zoodra de kist zich opent, 
Schijnt het steigrend ros getemd. 
 
Langzaam rijst, als uit een sluimring, 
De gedaante van een Vrouw, 
Beeld van diepen rouw en kommer, 
Beeld van teedre liefde en trouw. 
 
‘Komt ge in 't eind mij hier bezoeken, 
Uwe Clara, Fortunaat? - 
Deze beuken, deze linden 
Waren tuigen onzer daad! 
 
Hoe me uw lippen trouwe zwoeren! 
Hoe me uw mond zoo vleijend bad, 
Tot ik 't roosje had verloren, 
Schaamte en eer met voeten trad! 
 
Maar die zonde werd mij bange! 
Maar dat offer stond mij duur! 
Steeds door naberouw gefolterd, 
Klom mijn angst van uur tot uur. 

{==300==} {>>pagina-aanduiding<<}

Voor 't verterend vuur der wroeging 
Wist ik niets, dat laafnis bood, 
Dan het kranke lijf te bergen 
In des aardrijks koelen schoot. 
 
U nog eenmaal hier te ontvangen 
En te drukken aan mijn hart, 
Dit bevredigt al mijn wenschen, 
Dit, dit loont mij alle smart! 
 
Schuchtre schaamte kent geen blozen 
In dit diep en donker dal, 
En, voor één ontbladerd roosje, 
Kweekt hier liefde een duizendtal. 
 
Zie dees enge legerstede, 
Ruim genoeg voor 't minnend hart! 
Vlijen we ons te zaam hier neder, 
Vol van teedre liefdesmart. 
 
Door des voorhangs groenen sluijer 
Dringt geen onbescheiden oog, 
En ons wekt uit liefde's zwijmel 
't Zonlicht nooit aan 's hemels boog. 
 
In mijns bruîgoms arm te zinken, 
En zijn ziel, aan deze borst, 
Met mijn kussen op te vangen, 
Smacht ik naar vol minnedorst.’... 
 
Zachtlijk trekt zij hem ter neder: 
‘Schoone jongling! kus uw bruid!’... 
Huivrend zijgt hij in den grafkuil, 
Daar 't gebroken oog zich sluit. 

{==301==} {>>pagina-aanduiding<<}

‘Lila! Lila!’ wil hij lisplen; 
Maar de doodsangst grijpt hem aan, 
En hij doet, bij 't grafwaarts zinken, 
Slechts een stervend ‘ach!’ verstaan. 
 
Eensklaps stort nu 't zwarte deksel 
Op de kist, al tuimlend, neêr; 
En een stormwind, losgebroken, 
Vult den kuil met aarde weêr. 
 
Buldrend jaagt hij door de rozen; 
Dwarlend stuiven zij als kaf, 
En, voor 't feestlijk bruidsbed, strooijen 
Ze al heur blaadjes op het graf. 
 
Eensslags is nu 't ros verdwenen: 
't Vlugt langs onbetreden paên; 
Komt in 't eind, bij 't morgenkrieken, 
Voor de hut van Lila aan; 
 
Blijft daar staan, getoomd, gezadeld, 
't Hoofd gebogen naar den grond, 
Tot het angstig-wakend meisje 
Zijne boodschap wél verstond! 
 
IJlings rende 't boschwaarts henen, 
En verkoos den vrijen staat, 
En wou nooit een' Ridder dienen, 
Na den slanken Fortunaat. 
 
J.W. IJ. 








{==302==} {>>pagina-aanduiding<<}

Hollandsche schouwburg.

Januarij tot April, 1813.

Een toevallige zamenloop van personele vermeerderde bezigheden is oorzaak geweest, dat de Schrijvers dezer Tooneelkritiek, gedurende twee maanden, hunne aanmerkingen den Schouwburg-minnaren niet hebben kunnen aanbieden. Intusschen heeft deze vertraging de nuttige zijde gehad, dat de Schrijvers met den geest van menig eenen kunstenaar zijn bekend geraakt: want, naauwelijks ontwaarden eenige regte hommels in de kunst, dat men geene Tooneel-kritiek in dit Tijdschrift had geplaatst, of alom ging de blijde mare op: ‘dat er geene Tooneel-kritiek meer verschijnen mogt; dat men dezelve verboden had; dat Mijnheer van der die en Mevrouw van der zoo zich beklaagd hadden over eene gisping, die hunner kunst-reputatie zoo noodlottig was; dat men de Schrijvers, de Heeren N.N. en Comp., deerlijk op de vingers had getikt; dat....’ Arme sukkels! gij wist dan niet, dat, onder een kunst-beschermend Gouvernement, ieder zijne kunst-aanmerkingen vrij en ongehinderd mag openbaren; dat alles, wat door het Publiek geschraagd wordt, ook aan de beoordeeling van dat Publiek onderworpen blijft, dat, van de zijde des Bestuurs, dusdanige beoordeeling nimmer eenige belemmering te duchten heeft; dat.... Dan, laat ons, kortheidshalve, deze inleiding met het navolgend berigt besluiten: Schrijvers der Tooneel-kritiek verwittigen het geeerd Publiek, dat zij de op hunne schouders liggende taak onvermocid en onbevooroordeeld zullen voortzetten; dat zij, waar zulks pas geeft, meer dan ooit gestreng in hunne kritiek zullen zijn; en dat zij de snerpende roede, door Redacteuren van de Parijsche dagbladen: le journal de l'empire, la gazette de france en le journal politique zoo tuchtigend gezwaaid, zich
voorbehouden, alleen om te doen zien, dat zij voor geene schreeuwende kunst-duivels, alware derzelver getal ook legio, vervaard zijn. - En nu ter zake; hoewel het ons leed doet, dat wij, door ophooping der stoffe en beperktheid van bestek, ditmaal onderscheidene stukken met stilzwijgen voorbijgaan, of met enkele aanstipping zullen moeten vermelden.

{==303==} {>>pagina-aanduiding<<}

De tweede vertooning van Rhadamistus en Zenobia is oneindig beter uitgevoerd dan de eerste, met uitzondering nogtans van eenige, onzes inziens, door den Heer jelgerhuis verkeerd begrepene passages, waarvan wij te voren reeds een paar staaltjes hebben gegeven.
Herodes en Mariamne heeft het publiek, volgens onze oogschijnlijke opneming, fatsoenlijk verveeld. Wij voegen hier gaarne in overeenstemming bij: ook ons; ofschoon wattierziesenis Mariamne was. Het stuk is, over 't geheel, redelijk wel vertoond. Het tooneel, echter, waarin Mariamne Salomé de huid vol scheldt, is, door toedoen van Mejufvr. grevelink, niet genoeg uitgekomen. Wanneer iemand de waarheid, en wel op zulk eenen harden toon, gezegd wordt, ziet men, vooral bij vrouwen, den toorn spoedig ontbranden. Dit is hier het geval geenszins geweest; Mejufvr. grevelink heeft koel en onverschillig daarhenen gezien, zonder eens hare medespeelster met dien blik van woede en haat te beschouwen, waarin als 't ware de geheele ziel van Salomé moet spreken. Er is niets hinderlijker voor het publiek, dan deze kleine, doch veel afdoende onachtzaamheden bij eene Vrouw te ontwaren, die sedert twee jaren zulke regt loffelijke vorderingen gemaakt heeft. De Heer jelgerhuis heeft zich van de zware rol van Herodes op eene regt Herodesachtige wijze gekweten; en dit is veel gezegd! De mindere rollen zijn allen tamelijk wel uitgevoerd. Dan, wil men den man kennen, wien de eer van deze representatie toekomt, dan noemen wij met regt den naam van kamphuizen, die, tegen zijn tooneelemploi aan, de rol van den Hebreeuwschen, Ik maak bekend dat overleden is, vervuld, en waarachtig op zulk eene wijze vervuld heeft, dat wij, met het publiek, dien avond over hem hoogst te vrede zijn geweest.
Othello is op eene wijze gespeeld, die ons nimmer uit het geheugen zal gaan. Nooit heeft de Heer snoek zich op eene dusdanige wijze aan deze verschrikkelijke rol gewaagd; maar nooit ook heeft hij er zulk eene eer mede behaald. Waarlijk, zijn spel is boven allen lof geweest! - Mejufvr. kamphuizen is eene zeer bevallige Edelmone. Alleen zijn wij het in den herhaalden uitroep:

‘Helaas! mijn dierbaar kind, gij zult rampzalig sterven!’ 


{==304==} {>>pagina-aanduiding<<}

met haar niet eens. Zoude deze uitroep, meer nadenkend en met minder galm uitgesproken, niet hartroerender zijn? Wij meenen ja, en mogen ons hier op onze groote Kunstenaresse, die voormaals deze rol vervuld heeft, beroepen. Dan, deze enkele aanmerking kan haar verder voortreffelijk spel geenszins opwegen, en moet der bekwame Vrouwe doen zien, hoezeer wij ons met haar talent bezig houden. De Heer jelgerhuis heeft zijne rol op eene hem waardige wijze vervuld; en wij maken dus slechts ter vlugt mentie, dat hij, bij zijn aftreden in het eerste bedrijf, zich weder voor eenige oogenblikken door zijn zwak heeft laten wegslepen. De Heer evers heeft zijn best gedaan, maar zijne verklaring aan Edelmone een weinig door elkander gehaspeld. Hij tempere, door bedaarde oefening, een jeugdig vuur, dat zoo gevaarlijk is! Onzen dank aan den Heer westerman, dat hij de kleine, maar veel afdoende rol van den Doge op zich genomen hebbe, en (alle Heer alle eer!) aan de Directie, die onze vroegere aanmerking schijnt onthouden te hebben. Hij, die zijne misslagen herstelt, heeft aanspraak op elks hoogachting. De overige rollen, en vooral Pizarro, hebben niets te wenschen gelaten.
Ifigenia in Tauris is deze keer met zoo veel ensemble vertoond, dat wij bescheidenlijk onze zeer geringe aanmerkingen ter zijde leggen, en, zonder onderscheid, de Tooneelisten, die dit Treurspel hebben uitgevoerd, ieder in zijn vak, toejuichen willen.
Omasis is een dier stukken, welke zoo goed ineen zitten, dat men, met het naauwkeurigst oog, bijna geen speelvlekje vinden kan. Deze reis is hetzelve weder meesterlijk vertoond; snoek als Omasis, westerman als Jakob, maar jelgerhuis vooral, jelgerhuis als Simeon, hebben onverbeterlijk gewerkt, en, met de overige rollen, een geheel opgeleverd, dat ons verrukt heeft. De vrouwelijke Benjamin had deze keer een meer mannelijk en toch niet minder bevallig kopje.
Achilles heeft ons wel voldaan; ofschoon het gebrekkige van het stuk zelve veel toebrengt aan den weinigen bijval des publieks. Intusschen is Achilles verdienstelijk door den Heer snoek gespeeld; de lierzang is door hem treffelijk gereciteerd; alleen heeft hij ons te veel het indolente van eenen vertoornden Achilles vertoond; dan, hoe schoon heeft hij dezen klei-
{==305==} {>>pagina-aanduiding<<}
hen misslag door meesterlijke oogenblikken verbeterd, of liever uitgevaagd! - Evers heeft zich als Patroclus wel gehandhaafd. De lierzang, hoewel een weinig flaauw, is goed door hem uitgesproken. Wij herhalen den jongen kunstenaar onze vroegere, waarlijk vriendschappelijke raadgevingen; hij zal er zich wél bij bevinden. De Heeren jelgerhuis, westerman enz. hebben, met Mejufvr. grevelink, hunne reputatie staande gehouden; ofschoon de vraag van Agamemnon:

‘Wat wil Achilles dan?’ 

gelukkiger had kunnen zijn: zijn dan was het regte dan niet. Beter bezigde Achilles het vermaarde:

‘Ik zal ten strijd gaan,’ enz. 

Men voelde met hem, hoe hij zijn' toorn onderdrukte, en hoe pijnigend hem dit besluit was.
De derde representatie van Rhadamistus en Zenobia hebben wij niet kunnen zien; ergo silentium!
Tancredo is, volgens gewoonte, goed vertoond; alleen hebben wij ons met eenige passages van Orbassan niet kunnen vereenigen: de Heer jelgerhuis, deze rol wel begrijpende, neemt echter den Orbassan te fier op, dat intusschen geene misdaad is; beter iets te veel, dan te weinig. Tancredo is met veel jeugdig vuur door den Heer snoek vervuld. Amenaïde was bekoorlijk beklagenswaardig, en westerman zeer wel als Vader geplaatst, hoewel somtijds een weinig gerekt. Rombach, als Tancredo's oude krijgsmakker, verdient eene allezins loffelijke vermelding.

Redding voor Redding is zeer aardig gespeeld. Mejufvrouwen kamphuizen en snoek hebben de karakters van Augusta en Petronella verdienstelijk uitgevoerd. De Heer majofski, als Doctor Mertens, was onverbeterlijk. Welk een warm en wel doordacht spel! De Heeren kamphuizen, westerman, rombach, enz. hebben met hunne gewone bekwaamheid de overige rollen vervuld. De representatiën van dit stuk zijn niet onbehagelijk geweest.
Eenige andere stukken gaan wij, als reeds beöordeeld, stil-
{==306==} {>>pagina-aanduiding<<}
zwijgend voorbij; te meer, daar zij bij de vertooning geene nadere aanmerkingen veroorzaakt hebben.
Valvaise en Adelaïde. Dit Tooneelspel, dat, naar onze meening, een vroeger stuk van denzelfden aard geenszins kan opwegen, is ons voorgekomen als wel gespeeld, waarvoor men onzen Tooneelkunstenaren dank verschuldigd is; want waarachtig, zij, die de dialogue van dit stuk hebben kunnen memoriseren, hebben een wonder gedaan! Nimmer hebben wij eene zoo ongemakkelijk te bezigen taal op het Tooneel ontmoet. - Mejufvrouwen kamphuizen en majofski hebben zeer verdienstelijk zich van de haar opgelegde rollen gekweten. Rombach, als Gustaaf, was wel, maar ook niet meer dan wel. Het is zeer te bejammeren, dat deze zoo verdienstelijke kunstenaar in alle vakken speelt, in plaats van zich tot één vak te bepalen, waarin hij zulke verbazende vorderingen maakt. De Heer kamphuizen heeft Valvaise zeer warm, maar tevens te huilend, te deklamerend uitgevoerd. De Heeren jelgerhuis en westerman verdienen eene loffelijke vermelding in hunne ministerieeie rollen. De Heer van hulst heeft ons als een Zweedsche muurbreker, of liever faux-crâne, veel vermaak gedaan; zijne schuld is het niet, dat hij zulk eene gemankeerde rol moest voordragen. De Heeren sardet en snoeck hebben de hun opgelegde taak ook moedig getorscht, en alles te zamen genomen heeft een goed ensemble opgeleverd. - NB. De costumes der mannen deugden geen zier. Gustaaf had veel van een' Noordwijker vischboer; de mand met schol ontbrak er nog-maar aan!
Karel en Karolina hebben wij met veel genoegen gezien: alle de rollen zijn wel juist niet uitgevoerd zoo als wij gewenscht hadden; dan, men moet, waar ijver en warmte de spelers vervult, ook niet al te keurlg zijn. Bazilius, Cecilia en Preval zijn stout uitgevoerd. Karel kon er ook door; te meer, daar wij met groot vermaak ontwaard hebben, dat de Heer kamphuizen den klagenden en huilenden toon achterwege gelaten heeft. De beide Verneuils deden ons aan cruys en roos herdenken!
De Schipbreuk zou een ruim veld tot kritiek opleveren: de spelers hebben alzoo verpligting aan het kort bestek, dat alléén ons het zwijgen oplegt. - Het Cameleon! Zoo dikwerf men zulke vodden vertoont, zullen wij het Tooneel-bestuur toeroe-
{==307==} {>>pagina-aanduiding<<}
pen: Eh! Messieurs! que pexsez-vous donc de nous? Nous prenez-vous pour... Zeggen wij het woord maar niet!
Het losse Schot. Idem, idem. - De Snijder en zijn Zoon, een lief, zedelijk stukje, is lief en zedelijk gespeeld. Ons kompliment aan den Heer majofski; wij hadden hem nimmer als den Ritmeester gezien, en, zoo wij ons eene aanmerking over zijn spel veroorloofden, zoude het deze zijn, dat hij ons als Ritmeester te goedig toegeschenen is. Natuur verraadt zich zoo ligt!
Het Militair Arrest is goed gespeeld. De drie getrouwde Mannen; nu ja, passabel!
Argwaan en Arglistigheid is hoogst bevallig door den Heer kamphuizen en zijne Gade uitgevoerd. Jammer, dat eerstgemelde zijne stem niet meer wist te maskéren; hij had dan nog meer roems ingeöogst.

De Apothecar en Doctor is, even als de vorige keer, zeer zwak uitgevoerd. Valsch is er gezongen, zoo als men zegt, uit den treure! - De Savoijards, De Melomanie, De Schulden, Armand en Constance, De Kuiper, enz. hebben niets nieuws verschaft, of het moest zijn, dat men De Schulden den genadeslag heeft willen geven. Jammer van dit aardig Zangspel!
Anacreon. Dit meesterlijk en verheven Zangspel heeft het Amsterdamsch publiek, over het algemeen, niet behaagd; ofschoop alle zorg gedragen scheen, om het met luister en ensemble te vertoonen. Decoratiën, costumes en dans, eene meesterlijke executie in het orkest, gepaard met de welbestudeerde zol van Anacreon, dit alles heeft het stuk den opgang niet kunnen bezorgen, dien het waardig was. Majofski heeft zich als Zanger in Anacreon gehandhaafd; maar Polycrates en Anaïs waren zwak; Mejufvrouw adams kwijt zich beter van de Antigoné. Rombach scheen' óf onpasselijk, óf vreemd met zijne rol. De Heer oberg heeft eene goede gedachte van zich doen opvatten; hij heeft Olphide geen nadeel toegebragt.
Azemia is op eene wijze vertoond, die veel, zeer veel gapingen gelaten heeft. Onder andere is het ons toegeschenen, dat eenige rollen in verkeerde handen waren. Het is waar, men kent geen emploi aan den Hollandschen Schouwburg; maar, met het Zangspel kan men niet transigeren. - De Heer beynink wil zich dan altijd door zedelooze aardigheden bij het publiek

{==308==} {>>pagina-aanduiding<<}
aanbevelen? Fabricio heeft zich weder in zijne coupletten iets gepermitteerd, dat wij dachten dat Swalbe voor de laatste maal geuit had. Dat is twee maal!....
Het Bureau van Uithuwelijking heeft ons hartelijk doen lagchen; en wanneer men lacht, nu, dan is men ontwapend. Gelukkig hij, die de lagchers aan zijne zijde heeft; hij is verre weg aan den besten koop! Het stukje is zeer aardig gespeeld. Rombach en van well, met Mejufvrouwen adams en majofski, zijn onverbeterlijk geweest. De Heer majofski vervulde, denkelijk par complaisance, de rol van den Huwelijks-Agent.
De verhinderde Danspartij doet altijd vermaak.

Van Pantalon Doctor, Het Matrozen-feest, De Ontvoering van Colombine, Zazan en Guluma hebben wij reeds gesproken. Het Uitstapje naar Haarlem heeft veel genoegen gegeven; het is, in ons oog, een uitstapje in de Kunst. De Decoratiën spelen eene groote rol in dit Ballet; en, daar het verhevenste gedeelte van het publiek eene gemarqueerde prédilectie voor viervoetige lastdieren schijnt te hebben, zoo hebben ook natuurlijk het slepers- en jagers-paard de mildste toejuiching ontvangen, welke zij zich echter hebben moeten laten welgevallen met de karbonade-hit te partageren. De Heer van well gaf in dit Ballet ons weder een bewijs, hoe verre hij het in de kunst van zich te maskéren gebragt hebbe. Hij was de man, dien hij 't er op gezet had voor te stellen.
Wij wachten het vervolg op den Centaurus Nessus, bevorens wij onze aanmerkingen op dit Mythologisch Ballet mededeelen. Het is ons intusschen zoo wat ligt en digt, zoo wat Kapelachtig toegeschenen. Dan, wij zeggen nog niets. Ne condamnons pas sans entendre!

Wij hebben onze verdienstelijke Actrice sardet, na eenen meer dan dertigjarigen onafgebroken dienst, helaas! verloren; - innig heeft het ons gegriefd, dat de hulde, harer nagedachtenisse door den achtingwaardigen westerman met zoo veel warmte toegezwaaid, niet meer toeloop heeft gehad; waarlijk weinig aanmoedigend van de zijde des publieks! - Het gemis dezer bekwame Vrouw, in menige moeijelijke rol, zal zich weldra openbaren, en de wufte tooneelvlinders, die haar overlijden met ongevoeligheid vernomen hebben, van schaamte doen blozen, indien zij voor eenige aandoening vatbaar zijn.





{==309==} {>>pagina-aanduiding<<}

Mengelwerk.

Over de aankondiging van den verrader door Jezus, naar Matt. XXVI:21-25. marc. XIV:18-21. luc. XXII:21-23. joann. XIII:21-30. Door W.A. van Hengel, Leeraar bij de Hervormde Gemcente te Grootebroek.

Onder de stukken, welke de Heer krummacher, in zijne historische en aesthetische beschouwing van den geest en form der Evangelische geschiedenis, fraai heeft opgehelderd, behoort ook de geschiedenis van het verraad van Judas. Doch, terwijl geen menschelijk werk volmaakt is, kon aan de aankondiging van den Verrader door Jezus nog meer licht zijn bijgezet geworden. Dezelve blijft altijd een zeer gewigtig deel der Evangeliën. Zij is eene voortreffelijke bijdrage tot de kennis van 's Heilands menschenkunde, en groot, weldadig karakter. Zij leert ons, boven menig ander verhaal, de onnoozele goedhartigheid zijner leerlingen, en hunne trouwe liefde voor dezen hunnen onmisbaren Meester. Vooral is dit stuk belangrijk, wijl het ons in Judas de ongemeene boosheid, waartoe de mensch, de broeder der Engelen, Gods beeld op aarde, vervallen kan, met levendige verwen afmaalt, en eene nadrukkelijke waarschuwing tegen de eerste toegeeflijkheid aan eenen misdadigen hartstogt predikt. Deze aankondiging van den Verrader is dus van dien aard, dat wij vertrouwen, den Lezer geen' ondienst te kunnen doen, met eenigen tijd aan derzelver opheldering toe te wijden.
Men heeft vele geleerden gehad, die vaststelden, dat de Evangeliën ons tweederlei aankondiging van den Verrader mededeelen: zoodat, hetgeen Joann. XIII:21-30 verhaald wordt, op een' anderen tijd zij voorgevallen, dan hetgeen wij Matt. XXVI:21-25. Marc. XIV:18-21.

{==310==} {>>pagina-aanduiding<<}
Luc. XXII:21-23 lezen. Dezen weg sloeg men bijzonder in vorige dagen in, toen men door de grondstelling, dat gelijksoortige berigten in de Evangeliën vaak op voorvallen van onderscheidene tijden doelen, zich uit de verlegenheid, waarin men door de schijnstrijdigheden gebragt was, wilde redden. Doch de zigtbare overeenkomst der verhalen nopens de aankondiging des Verraders is bewijs genoeg, dat alle de vier Evangelisten dezelfde gebeurtenis geboekt hebben. En wanneer, hetgeen door Joannes vermeld wordt, twee of meer dagen vóór het gebeurde bij Mattheus, Marcus en Lucas geschied ware; zou de vrage der leerlingen: ben ik het?, die wij bij de laatstgenoemden vinden, onbegrijpelijk zijn; daar het hun in dien tusschentijd moest zijn bekend geworden, wie dit misdrijf begaan zou. Bij deze aanmerking van doddridge hebben andere uitleggers het hunne gevoegd, en men stemt hedendaags vrij algemeen zamen, dat wij, zoo wel hetgeen Joannes, als hetgeen de overigen berigten, tot den laatsten avond van 's Heilands leven rekenen moeten. Hunne onderlinge afwijkingen spruiten uit hun onderscheiden karakter voort. Wie zou het van den jonger, dien Jezus lief had, die hem op de borst gevallen was, niet verwachten, dat hij eene bijzonderheid, waarin zijne teedere betrekking tot Jezus doorstraalde, aan de wereld zou bekend gemaakt hebben?
Zeer verschillend is intusschen de wijze, waarop de uitleggers het verhaal van Joannes met de verhalen der andere Evangelisten overeenbrengen. De Hoogleeraar paulus wijkt, mijns bedunkens, in zijnen Commentar über das Neue Testament, zeer verre van de waarheid; hetwelk ook de aandacht van krummacher niet ontgaan is. Hij meent namelijk, dat 's Heilands woorden bij Mattheus: die de hand met mij in de schotel indoopt, die zal mij verraden, gelijk staan met die bij Joannes: deze is het, dien ik de bete, als ik ze ingedoopt hebbe, geven zal. Jezus zal dit derhalve aan Joannes hebben ingefluisterd, en Marcus heeft zich vergist, door te schrijven: hij zeide tot hen. Vervolgens zal Jezus weder luid en tot allen gezegd heb-
{==311==} {>>pagina-aanduiding<<}
ben: de zoon des menschen gaat wel henen, gelijk van hem geschreven is; maar wee dien mensche, door welken de zoon des menschen verraden wordt! Het ware hem goed, zoo die mensch nooit geboren ware geweest. Maar de vrage, welke Mattheus eindelijk den Verrader in den mond legt: ben ik het, Rabbi?, en het antwoord van Jezus: gij hebt het gezegd, zullen bij het overreiken der bete zijn uitgesproken. Men moet dus het woord εἶπε voor zoo veel als een' meer dan volmaakten tijd houden. Zulk eene onbeschaamdheid kan men toch in Judas niet veronderstellen, dat hij, terstond nadat Jezus zijn wee over den Verrader had uitgeroepen, nog zou gevraagd hebben: ben ik het? - Zoo oordeelt paulus; maar indien men zulke gewelddadige middelen wil ter hand nemen, kan men gemakkelijk Harmoniën maken. Niet alleen zegt Marcus, dat
Jezus zijnen leerlingen antwoordde: het is een uit de twaalve, die met mij in de schotel indoopt, en men mag uit liefde voor zijne veronderstellingen den geschiedschrijver niet verdenken; maar zelfs is het verhaal bij Mattheus zoo ingerigt, dat men de woorden van Jezus: die de hand met mij in de schotel indoopt, die zal mij verraden, niet anders kan aanmerken, dan tot allen gesproken. Zij worden toch door dezen Evangelist als het antwoord op de vrage: ben ik het, Heere? opgegeven. Men kan derhalve niet stellen, dat dit aan Joannes zou zijn ingefluisterd (*). Of wil men mogelijk op de overeenkomst der woorden: deze is het, dien ik de bete, als ik ze ingedoopt hebbe, geven zal, met die bij Mattheus, dringen; dan verklare ik, dat die overeenkomst meer schijnbaar, dan wezenlijk is. Terwijl

{==312==} {>>pagina-aanduiding<<}
Jezus bij Joannes bepaaldelijk op Judas doelt, spreekt hij bij Mattheus algemeener. Zeer waarschijnlijk is namelijk het gevoelen van onzen beroemden de groot, hetwelk door anderen is gevolgd geworden, dat Jezus en zijne leerlingen uit verscheidene schotels bij partijen aten, en Judas een hunner was, die uit dezelfde schotel aten, als Jezus. Men kan daarom 's Heilands taal, ten naasten bij met clarke, omschrijven: ‘Een, die zeer nabij mij zit, en met mij uit dezelfde schotel eet, is de geen, die mij verraden zal.’ Zulk een eten uit verscheidene schotels is niet alleen zeer natuurlijk, maar, door hetzelve te veronderstellen, kan men de Evangeliën ook best verklaren. Vooral komt hier in aanmerking, hetgeen Marcus heeft: het is een uit de twaalve, die met mij in de schotel indoopt, hetwelk men niet anders verstaan kan, dan van een' van die partij, welke met Jezus uit dezelfde schotel at. Ik weet wel, sommigen willen dit gezegde, even als dat bij Mattheus, algemeener gevat hebben, als of de Zaligmaker alleen verklaard zou hebben, dat een zijner dischgenooten hem verraden zou. Dit zou zeker sterker geweest zijn, dan zijne eerste uitspraak, die wij bij Mattheus vers 21 vinden, en in zoo verre geenszins eene matte herhaling mogen genoemd worden (*). Maar zijne eerste uitspraak bij Marcus vers 18 luidt anders. De Heiland zegt daar uitdrukkelijk: voorwaar, ik zegge u, dat een van u, die met mij eet, mij zal verraden, en dus kan men het volstrekt niet loochenen, dat het 20 vers bij dezen Evangelist waarlijk eene matte herhaling zijn zou, indien Jezus er niets meer in te
kennen gaf, dan dat een zijner dischgenooten aan hem de snoode daad zou uitvoeren. Daarenboven vordert (hetwelk men niet genoeg heeft opgemerkt) de vrage der leerlingen: ben ik het? niet, dat de grootheid van het seit, hetwelk een der aanzitters begaan zou, met treffender kleuren vertoond wierd; maar, dat meer bepaald geleerd wierd, wie de mis-
{==313==} {>>pagina-aanduiding<<}
dadige zijn zou. Men brenge ook tegen de groot's opvatting geenszins de gelijkluidende plaats van Lucas vers 21 in: zie, de hand des genen, die mij verraadt, is met mij aan de tafel. Immers, behalve dat deze plaats ook niet ongevoegelijk van een', die met Jezus uit dezelfde schotel at, zou kunnen uitgelegd worden, behoort men onder het oog te houden, dat dezelve slechts eene algemeene aankondiging bevat, welke met de driederlei aankondigingen bij Matteus, en de tweederlei aankondigingen bij Marcus, gelijk staat, of nog liever aan de eerste uitspraak bij Marcus beantwoordt; terwijl Lucas het overige voorbijgaat. Uit het een en ander blijkt, dat wij 's Heilands verklaring bij Mattheus vers 23 en bij Marcus vs. 20 zoo verstaan kunnen, dat hij een' van die partij, die met hem uit dezelfde schotel at, als zijn' Verrader bekend maakt. Dit is nu even luid gesproken geworden als het volgend wee over dezen ongelukkigen, die, na dit gehoord te hebben, de vrage: ben ik het? opperen durfde. Het is toch zeer willekeurig, het hij zeide bij Mattheus vers 25 voor hij had gezegd te nemen; daar het verhaal van dezen Evangelist zoo geordend is, dat hij blijke, hier het laatstelijk voorgevallene te hebben willen berigten. Dat men in Judas zulk eene onbeschaamdheid niet kan veronderstellen, om, terstond nadat Jezus zijn wee over den Verrader had uitgesproken, nog te durven vragen: ben ik
het?, moge ten deele waar zijn; maar dat onbegrijpelijke vertrouwe ik op eene veel gemakkelijker wijze te zullen wegnemen.
Geenszins behoeven zich die uitleggers zoo in allerlei bogten te wringen, die vaststellen, dat het gesprek over het verraad zoo gehouden zij, als het door Mattheus geboekt is, en er alleen het door Joannes verhaalde tusschenvoegen. Evenwel hebben zich, mijns inziens, zeer weinigen van misvattingen kunnen bewaren. Theophylactus en met hem vele anderen erkennen wel, dat de woorden van Jezus bij Mattheus: die de hand met mij in de schotel indoopt, die zal mij verraden, en die bij Marcus: het is een uit de twaalve, die met mij in de schotel in-
{==314==} {>>pagina-aanduiding<<}
doopt, aan Joannes niet in het oor gefluisterd, maar aan allen ten antwoord gegeven zijn; doch beweren echter, dat daardoor Judas bepaaldelijk zal zijn aangeduid geworden. Te weten, de Verrader zal te gelijk met Jezus, en juist op dat oogenblik, in de schotel gedoopt hebben, waarop Jezus deze verklaring gaf; en zoo zal hij zijne jongeren onderrigt hebben, wie de ongemeene schanddaad aan hem bedrijven zou. Doch ook deze uitlegging drukken groote en onoplosselijke zwarigheden. Vooreerst kan men het, gelijk reeds door anderen is opgemerkt, met het karakter van 's Heilands leerlingen, en inzonderheid met de bekende oploopendheid van sommigen hunner, niet vereenigen, dat zij, na den Verrader te hebben leeren kennen, zich zoo stil gehouden hebben, dat wij in geen der Evangeliën eenig spoor van opstuiving ontdekken. Daarenboven blijft er bij dit gevoelen geene plaats over, waarin men het verhaal van Joannes zou invoegen; hetwelk verwonderlijk is, dat velen niet gezien hebben. Men zal toch niet beweren, dat, hetgeen Joannes van vers 23 tot vers 26 berigt, de aangehaalde verklaring van Jezus bij Mattheus en Marcus zij voorafgegaan; wijl het vervolg bij Joannes ontegenzeggelijk leert, dat, op de ontdekking van den Verrader aan dezen schrijver, deszelfs vertrek spoedig moet gevolgd zijn. Even
min kan 's Heilands taal bij Mattheus en Marcus te gelijk tot antwoord aan Joannes en aan alle de leerlingen gestrekt hebben; wijl het geheele verhaal van Joannes blijken doet, dat hij boven zijne medeleerlingen eenig bijzonder onderrigt nopens den belager zijnes Meesters genoten hebben. Eindelijk zou het zeer ongerijmd zijn, dat men eerst bij Mattheus en Marcus den Verrader door den Heiland liet ontdekken, en vervolgens Petrus nog eens wenken, en Joannes nog eens vragen, en Jezus nog eens verklaren liet, wie hij ware.
Ook op de vereeniging der Evangelisten, welke door krummacher is voorgeslagen, kan men meer dan ééne aanmerking maken. Het is niet naauwkeurig, dat hij eerst de jongeren vragen laat: ben ik het? en vervolgens den Heiland de woorden bij Lucas (XXII:21) in den mond

{==315==} {>>pagina-aanduiding<<}
legt: zie, de hand des Verraders is met mij over de tafel, welke van dezelfde kracht, als die bij Joannes (XIII:18) zijn zullen: die mijn brood eet, stoot mij met voeten. Immers de laatstgenoemde spreekwijze, uit Psalm XLI:10 ontleend, schijnt de geheele aankondiging van den Verrader te zijn voorafgegaan, of zelfs Jezus op die aankondiging gebragt te hebben. Hierop volgde dan zijne gezegde taal bij Lucas, welke wij zagen, dat met die bij Marcus (XIV:18): voorwaar ik zegge u, dat een van u, die met mij eet, mij zal verraden, (door Mattheus (XXVI:21) bij verkorting geboekt) gelijk staat. En eerst daarop vroegen de leerlingen: ben ik het? - - Het is even min naauwkeurig, dat krummacher het tooneel, waarin Petrus Joannes door eenen wenk opwekt, om Jezus te vragen, en Jezus aan Judas de bete toereikt, vóór deszelfs uitspraak van het wee over den Verrader plaatst, en dan eindelijk de vrage van Judas: ben ik het, Rabbi? invoegt. Hetgeen wij straks zien zullen, dat, volgens alle zielkundige waarneming, de laatstgenoemde vrage onmiddellijk heeft moeten voorafgaan, wordt zoo doende van dezelve afgescheiden, en er wordt iets tusschen in gezet, dat het waarlijk onbegrijpelijk maakt, hoe die vrage hebbe kunnen gedaan worden. Ik wil zeker Judas in geen zachter licht vertoonen, dan hem de Evangeliën voorstellen. Ik houde die uitleggingen, volgens welke hij alleen de bespoediging der openbaring van Jezus als Messias zal gezocht hebben, voor niets meer, dan mislukte pogingen, en geloove, dat gierigheid en wraakzucht zijne geheele ziel vervuld hebben. Maar desniettegenstaande kan ik niet denken, dat hij, na den afloop van het gesprek over de verraderij met de geduchte waarschuwing: de zoon
des menschen gaat wel henen, gelijk van hem geschreven is; maar wee dien mensche, door welken de zoon des menschen verraden wordt! Het ware hem goed, zoo die mensch niet ware geboren geweest; (dat hij, zeg ik, nu nog) zich zou verstout hebben, om te durven vragen: ben ik het?, nu hij zich gemakkelijk buiten de zaak kon gehouden hebben.

{==316==} {>>pagina-aanduiding<<}

Ik wil mij niet verledigen, om nog meer uitleggingen van deze gewigtige verhalen ter toetse te brengen. Het komt mij voor, dat zeer weinigen met volkomene juistheid zijn te werk gegaan. De Heer kuinoel, een der jongste en beste schriftverklaarders, behoort, inzonderheid in zijnen, het verleden jaar (1812) uitgegevenen, Commentarius in Euang. Joann., benevens onzen de groot, onder hen, die zich hier ook het beste gekweten hebben. Het is op hun voetspoor, dat ik mij verbeelde, aan deze aankondiging des Verraders door Jezus nog al eenig licht te kunnen geven. Trapswijze ging namelijk de Zaligmaker in de ontdekking des Verraders voort. Eerst beschuldigde hij een' der twaalve, onbepaald, wie het zijn zou. Vervolgens liet hij zich nader over den man uit, en beschreef hem als een' van de partij, die met hem uit dezelfde schotel at. Daarop onderrigtte hij Joannes in het bijzonder, wie dit feit aan hem begaan zou. Eindelijk zeide hij den Verrader zelven, dat zijn plan hem bekend was. Zoo loopt alles volgens zielkundige waarnemingen in eene geregelde Harmonie af, gelijk wij nu nader toonen willen.

(Het vervolg hierna.)

Over het spijzen van zieken.

De behandeling en oppassing van Zieken is eene kunst, welke waarlijk elk niet met de pap is ingegeven, in vele omstandigheden evenwel zeer te pas komt, en tot welker aanleering men dan ook wel wat meer moeite besteden mogt, dan gewoonlijk gedaan wordt. Niemand toch zal ontkennen, dat de ervarenste en oplettendste Geneesheer weinig ten voordeele van den Zieke doen kan, wanneer de omstanders niet van den eenen kant opmerkzaam zijn op hetgene er met en om den Zieke gebeurt, en het den Arts getrouw mededeelen, van den anderen kant zijne voorschriften stiptelijk nakomen. Daarenboven heeft de

{==317==} {>>pagina-aanduiding<<}
Kranke, in duizend gevallen, eene oordeelkundige, geduldige en handige hulp noodig. Dit bedenkende, zal niemand de bewering gewaagd achten, dat er meer Zieken door verwaarloozing en verkeerde oppassing verloren gaan, dan door de hevigheid of ongeneesbaarheid der kwalen en de onkunde en roekeloosheid der Artsen zamen. Men raadplege zijne ondervinding, en men zal spoedig zien, hoe hier door onzindelijkheid, daar door al te sterk broeijen, elders door onvoorzigtige verkoeling, menige Zieke in het verderf gestort wierd. Hoe dikwijls worden de geneesmiddelen óf niet behoorlijk toegereikt, óf in het geheel ter zijde gezet! hoe dikwijls allerlei huismiddeltjes en arcana's, buiten weten van den Geneesheer, met en behalve de medicijnen aangewend! hoe dikwijls de benaauwde lucht van het ziekenvertrek door den adem van een dozijn menschen, die er niets te doen hebben, door allerlei kwade dampen, door eene verstikkende hette nog meer bedorven! hoe dikwijls de Zieke geplaagd, vervolgd, geheel overladen met allerlei spijs en drank! Vooral is dit laatste eene zeer algemeene gewoonte; wij willen er daarom de schadelijkheid, met weinige woorden, eens opzettelijk van aantoonen, ons overtuigd houdende, dat wij daardoor bij vele Lezers van dit Tijdschrift eenig nut zullen stichten. Ja zelfs verstouten wij ons te denken, dat sommige Geneeskundigen, die, met brown, het voedsel voor een' noodzakelijken levensprikkel houden, onze bedenkingen wel in overweging mogten nemen!
Ieder, die eenigzins nadenkt, weet, dat het voedsel moet dienen om het gedurig verlies van stoffe, dat ons ligchaam ondergaat, te gemoet te komen, de sappen te vernieuwen, en de vaste deelen te herstellen. Het is ook duidelijk genoeg, dat het daartoe niet genoeg zij, dat wij eten en drinken; maar dat, hetgene wij tot ons nemen, ook verteerd, behoorlijk gezuiverd, met onze overige sappen vermengd, en over alle ligchaamsdeelen gelijkelijk verdeeld moet worden. Daartoe zijn dan ook een groot aantal werktuigen in de dierlijke huishouding bestendig werkzaam;

{==318==} {>>pagina-aanduiding<<}
en van derzelver behoorlijke werking hangt de gezondheid grootendeels af. Zullen wij dus nut van onze spijs hebben, zoo moeten althans die deelen in goeden welstand zijn, welke het hunne ter spijsvertering toebrengen. Zijn zij dat niet, dan wordt het genotene een ballast voor het ligchaam, zoo niet erger.
Om nu te bewijzen, dat in verre de meeste ziekten het toedienen van spijzen, zelfs ter ondersteuning der krachten, met de uiterste omzigtigheid geschieden moet, behoeve ik alleen aan te toonen, dat in verre de meeste ziekten de werktuigen ter spijsvertering zoo zeer lijden, of ook anderzins in zulke omstandigheden zijn, dat zij daardoor ongeschikt voor hun werk worden. Ik verdeele daartoe de menschelijke kwalen, zoo wel heete ziekten als slepende, in twee klassen; in zulke, waarin de maag en het darmkanaal de zitplaats der kwale zijn, en in zulke, waarin die deelen niet bijzonder zijn aangedaan. In het eerste geval, zal men van het zieke deel voorzeker geen werk vergen, waartoe alleen het gezonde in staat is; men zal het dus niet met spijs en drank opvullen. Want ontstaat de kwaal uit eene al te sterke werking en eene overspanning dier deelen, dan is het te vreezen, dat het genomen voedsel derzelver krachten geheel uitputten en hen als 't ware verlammen zal. Is, daarentegen, verslapping en krachteloosheid de grond der ongesteldheid, hoe kunnen zij dan de vereischte werking uitoefenen? De spijs moet dan noodzakelijk die verandering ondergaan, welke de warmte en vochtigheid der maag veroorzaken, gisten en bederven, en dus eene nieuwe bron van ongesteldheid worden. Zijn, eindelijk, maag of ingewanden met kwade stoffen bezet, dan hebben zij alle hunne kracht noodig om deze te verbeteren of uit te drijven; zoodat een nieuwe toevloed van spijzen den hoop alleen helpt vergrooten en het werk zwaarder maakt.
In dergelijke ziekten, echter, zal het zelden iemand invallen, zijnen Zieke spijs op te dringen, dewijl er meestal de sterkste afkeer daarvan plaats heeft. Somtijds, evenwel, ziet men er, die wijzer willen zijn dan hunne maag, en

{==319==} {>>pagina-aanduiding<<}
door uitgezochte lekkernijen, of sterk aangezette kruiden, haar overweldigen, en zich in weêrwil van zichzelven tot eten dwingen; waarvan dan ook het natuurlijk gevolg is, dat zij hunnen toestand verergeren. In het algemeen vergete men nimmer, dat eten, zonder lust en met tegenzin, altijd nadeelig is; dat men nooit door keur van spijzen den eetlust op moet wekken; en dat hij, die in zijne gezonde dagen van brood houdt, niets moet eten, zoodra goed brood hem niet smaakt.
‘Maar, wanneer nu juist de maag niet is aangedaan, maar veeleer andere deelen lijden, of welligt het geheele ligchaam?’ Indien dit laatste het geval zij, of zoo bij eenig plaatselijk gebrek aanmerkelijke koorts plaats hebbe, zij men even omzigtig met het eten, als in ziekten van het darmkanaal zelf. In elke algemeen verspreide ziekte lijdt de maag vooral, als een der vaatrijkste en zenuwrijkste deelen, en dus als zeer prikkelbaar en gevoelig, en met de meeste overige organen in een naauw verband staande. - Bij de verschillende ongesteldheden van bijzondere ligchaamsdeelen lijden zeker maag en ingewanden niet altijd mede; dit heeft echter plaats, als het gebrek een der werktuigen aantast, welke het hunne ter spijsvertering bijdragen, of die de in de ingewanden gekleinsde sappen opnemen, b.v. de lever, de milt, de alvleeschklier, de klieren van het darmscheil, enz. Zoo ook, wanneer de aandoening zoo hevig is, dat zij, door de zamenstemming der verschillende werktuigen, zich over het geheele gestel verspreidt. Ook in die gevallen zal de spijsvertering verstoord zijn, en moet men dus in eten en drinken eene groote behoedzaamheid in acht nemen.
Gelijk in alle gevallen, zoo wijst ook hier de Natuur ons zelve den weg Overal, waar het gebruik van voedsel schadelijk, of nutteloos en overbodig is, vertoont zich een weêrzin tegen het gebruik van spijzen, of mangelt althans de lust tot eten, en het is den Zie e onverschillig, of hij ete of niet. Indien de menschen dit gevoel volgden, zoo zouden zij vele zware ziekten voorkomen: nu, integendeel,

{==320==} {>>pagina-aanduiding<<}
tracht ieder dien lust op allerlei wijzen op te wekken, vooral door den smaak te kittelen. Het is alsof aan het gebruik van voedsel het leven nog meer hangt, dan aan de inademing eener zuivere lucht; over het laatste bekommert zich bijna niemand; het eerste gaat elkeen' al evenzeer ter harte.
‘Maar, zal men zeggen, men moet toch eten om te leven!’ Dit is waar; doch ook alleen waar, als men er eene voorwaarde bijvoegt, dat men, namelijk, zijne spijs verteren moet. - ‘Zijn er dan geene middelen, vraagt men vervolgens, welke de spijsvertering opwekken en versterken? Waarom schrijft de Geneesheer niet wat maagdroppeltjes voor? De Zieke zou dan wel eetlust krijgen. En heeft hij dan geen voedsel noodig, ter ondersteuning en herstelling zijner krachten, om met voordeel den hevigen of langdurigen strijd der ziekte te kampen?’ Volgens het oordeel van deze vragers, zou de geheele Geneeskunst in de aanwending van eenige bittere tincturen en verhittende specerijen bestaan. In vele slepende ziekten, het is waar, is het dikwijls noodig, de spijsvertering op te wekken, ten einde het ligchaam het onontbeerlijk onderhoud niet te onttrekken. Doch hoe zeldzaam gelukt dit! Hoe zelden ziet men, bij de algemeene uitputting der levenskracht, in de verschillende soorten van tering en andere slepende kwalen, zelfs door de werkzaamste middelen, in maag en ingewanden het weldadig vermogen terugkeeren, dat uit raauwe en vreemde stoffen voedende sappen bereidt! En echter vult men die Zieken, dikwijls naar de voorschriften der Artsen zelven, met allerlei spijzen op, en vermoeit hen, als 't ware, daarmede.
In heete ziekten, in de verschillende soorten van koortsen en ontstekingen, is de Natuur al te werkzaam in de ziekelijke afscheidingen en uitlozingen, en wordt het geheele gestel, door die veranderingen, te sterk geschokt, dan dat men ooit, wanneer de maag niet bijzonder lijdt, voornamelijk op dat deel zoude werken, alleen opdat de Zieke eens hartig moge eten. In die omstandigheden behoeft hij het

{==321==} {>>pagina-aanduiding<<}
grovere voedsel niet, dat de Natuur daarenboven in hare weldadige werkzaamheid storen zou. De ondersteuning der krachten moet dan voornamelijk van binnen komen, en zoo dezelve hulp van buiten behoeven, dan is deze meer in versche lucht, gematigde temperatuur, verkwikkenden drank, en in de geneesmiddelen, dan wel in het voedsel gelegen. In vele ziekten zelfs moeten de al te sterke levenswerkingen verzwakt, de al te groote overvloed aan sappen verminderd worden, zoodat er aan geene ondersteuning der krachten behoeft gedacht te worden. In verre de meeste is meer eene ongelijke verdeeling der levenskracht, dan wel eene volstrekte vermindering of uitdooving van dezelve aanwezig; het komt in dezelve meer aan om het evenwigt te herstellen, dan om nieuw leven in te storten; behalve dat noch de krachtigste soepen, noch de geestigste wijnen, er een drop van bevatten. Zij geven niets meer dan de doode stof; en wat is die, zonder het fijn en vurig beginsel, dat haar bezielen en in hare werking den stempel des levens drukken moet?
Er is dus bijna geene ziekte, waarin het toedienen van voedsel, ten zij de Zieke zelf eetlust en honger gevoele, noodzakelijk of zelfs oorbaar is. Dán eerst is er behoefte van spijs, wanneer de ziekte overwonnen is, de verarmde sappen nieuwen voorraad behoeven, en de herstelde of in evenwigt gebragte levensgeesten denzelven behoorlijk bewerken kunnen. Intusschen ook dán kan één maaltijd alles bederven, en de naderende beterschap zonder hoop van terugkomst verwijderen. Nimmer late men den gragen Zieke begaan of naar hartelust eten. Men bereide hem ligte, voedzame spijzen, welke een kundig Geneesheer met dezelfde zorg, als te voren de geneesmiddelen, zal voorschrijven; men diene hem dezelve in geringe mate en telkens voor, opdat hij den prikkel des hongers nooit te sterk gevoele, en zich daardoor overete. Vooral zoeke men zijnen smaak niet door een lekker beetje te verleiden, maar zette hem eenvoudigen kost voor.
Het zoude ongepast zijn, de spijzen, welke den herstel-
{==322==} {>>pagina-aanduiding<<}
lenden Kranke voegen, nader te leeren kennen. Dezelve moeten noodzakelijk, naar dat de aard der overwonnen kwaal en de tegenwoordige toestand des Lijders verschillen, mede zeer onderscheiden zijn. Men moet dit dus aan de zorg en het oordeel des Geneesheers overlaten. Mijn voornemen was niet zoo zeer dezen, als wel de leeken in de kunst, op een algemeen misbruik opmerkzaam te maken. Er zijn mij nog meer misbruiken in het oppassen en behandelen van Zieken voorgekomen, waarover ik mijne Lezers, bij eene andere gelegenheid, onderhouden wil.

J.V.




Waarneming van eene verbazende duisternis, bij een onweêr, te Lucknow, in de Oost-Indiën.

(Uit de nieuwelings uitgekomene Voyages van george, Markgraaf van Valentia.)

Den dertigsten van Bloeimaand mij te Lucknow bevindende, was het weêr aldaar zeer ongemeen. Doorgaans begonnen de N.O. winden met den aanvang dier maand te waaijen, en hielden die maand aan, door derzelver herhaalde wederkomst, de lucht te verfrisschen. Tien jaren achtereen had men geene Meimaand beleefd, zonder teffens den adem van dien zoo welkomen wind te voelen. Maar, na mijne aankomst aldaar, tot op den naastlaatsten dag dier maand, hadden wij geen regen in 't geheel vernomen.
In den namiddag van dien dag was de hitte verstikkende. Ik zat in mijne kamer, op het terras, 't welk het dak van het huis uitmaakt, wanneer eene schielijke duisternis en van verre ratelende donder mij van daar deden gaan. De wind, die duslange uit het Oosten gewaaid had, was stil geworden: het water lag vlak. Eene wolk van eene somber blaauwe kleur, die uit het Westen opkwam, be-
{==323==} {>>pagina-aanduiding<<}
dekte welhaast een gedeelte des uitspansels De donder rommelde, zonder eigenlijk gezegde slagen: de volkomenste stilte heerschte rondom mij. De vogels vlogen zeer hoog, en sloegen scherpe toonen. Eindelijk vertoonde zich aan het verste van den gezigteinder in het Westen eene donker zwarte lucht, met groote snelheid aanschietende.
De stad Lucknow, met derzelver veelvuldige Minarets, lag tusschen die wolk en mij. De hoogte van het terras, waarop ik mij bevond, gaf mij gelegenheid om alles naauwkeurig waar te nemen.
Op den afstand van omtrent ééne mijl had die wolk het voorkomen van eene rookkolom, door brand voortgebragt. Draaikringen van wolken stapelden zich boven elkander, en verhieven zich hoog in de lucht. Naar gelange die wolk naderde, nam dezelve hoe langs hoe meer eene roode kleur aan; en uit de wijze, waarop dezelve de verstafgelegene Minarets voor mijne oogen verborg, begreep ik, dat de wolk uit zand bestond, door den wind op en heen gevoerd. De zandwolk had eene naauwkeurig bepaalde gedaante: de wind ging dezelve niet voor. Zij naderde met een vervaarlijk geraas, en bereikte ons eindelijk met zulk een geweld, dat ik mij genoodzaakt vond eene schuilplaats te zoeken in eene kamer ten Oosten gelegen. Maar die zelfde zandstoffe werd met zoo veel gewelds aangedreven, dat het mij volstrekt onmogelijk was de oogen open te houden. De duisternis werd van oogenblik tot oogenblik zwaarder. Eindelijk werd alles in een' zwarten nacht gedompeld: men zou hebben kunnen zeggen, dat wij ons omgeven vonden door eene tastbare donkerheid. De wind, een weinig ten Zuiden loopende, deed het onweêr met nieuw geweld aankomen, en verspreidde zoo veel stofs, dat wij er bijkans door verstikten. Zoo groot was het geweld dezes onweêrs, dat het geluid der donderslagen zich verloor in het geraas des winds door het geboomte en de gebouwen. De volslagene duisternis duurde omtrent tien minuten. Langzaam maakte dezelve plaats voor een als

{==324==} {>>pagina-aanduiding<<}
bevend licht van eene verschrikkelijk roode kleur, 't welk ik in 't eerst toeschreef aan brand in de stad.
Het stortregende; de wind liep naar het Zuiden. Omtrent een uur na den aanvang des onweêrs klaarde de lucht op; de wolk dreef naar het Oosten, en de wind begon van daar weder op te waaijen; de lucht werd frisch, en er viel geen stof meer neder. Schoon men zorge gedragen had om de vensters en deuren gesloten te houden, en schoon de eerstgemelden met blinden van buiten voorzien waren, was het zand daar door heen gedrongen; mijn bedde en mijne meubelen waren met dikke stoflagen bedekt.
De Heer paul verhaalde mij, dat hij eens overvallen geweest was door een dier N.O. winden aan de oevers van den Ganges, en dat de duisternis, welke er op volgde, verscheidene uren aanhield. Dan, deze door mij waargenomene was eene der zwaarste en geweldigste, welke men te Lucknow ondervonden had. In die stad was een persoon, die, door den schrik dezes voorvals bevangen, stierf. - Het onweêr was anders op zichzelve niet gevaarlijk; maar de vuren, welke men daar in de huizen heeft, zijn zoodanig geschikt, dat eene vonk, door den wind gedreven, zeer ligt in de rieten daken kan vliegen, welke verre de meeste huizen dekken, en die door den zonneschijn niet alleen droog, maar verhit zijn. Had dusdanig een ongeluk plaats gegrepen te midden van de duisternis, door die onweêrs- en stof-wolk veroorzaakt, dan zou waarschijnlijk de geheele stad eene prooi der vlammen geworden zijn. Eén dier daken, door den wind weggevoerd, zou het zelfde onheil hebben kunnen veroorzaken.
De lange droogte had den grond dermate tot stof vermalen en den groei in de zandachtige vlakten verdelgd, dat de geweldige wind veel meer stofs op- en wegnam, dan gewoonlijk; en het is aan die omstandigheid, dat men de volslagene donkerheid, daardoor veroorzaakt, moet toeschrijven. - Het gezigt van dit onweêr is het verbazendste van 't geen ik immer aanschouwde, zonder er zelfs van uit te

{==325==} {>>pagina-aanduiding<<}
zonderen een' door mij ondervonden storm op zee. De felheid van den wind moge, in het een en ander geval, dezelfde geweest zijn; noch de golven van den Oceaan, noch het denkbeeld van levensgevaar, maakten op mij dien indruk, als de volslagene duisternis op het midden van den dag.




Proeve eener vertaling uit den Ilias van Homerus in de versmaat van het oorspronkelijke, door mr. H.A. Spandaw (*).

[Ilias, zesde Boek. Het voordeel aan de zijde van de

{==326==} {>>pagina-aanduiding<<}
Grieken zijnde, begeeft Hektor zich, op den raad van zijnen broeder Helenus, naar Troja, ten einde zijne moeder voor te stellen, om met de edele Trojaansche vrouwen aan Pallas te offeren. Terwijl dit wordt uitgevoerd, gaat de held naar het paleis van Paris, hem aansporende, om naar het leger terug te keeren. Helena spreekt Hektor met vleijende woorden aan, en noodigt hem, om zich neder te zetten. Hier begint mijne vertaling, die het schoone en roerende tooneel tusschen Hektor, zijne gade en zoontje voorstelt.]

Hierop antwoordde haar de groote, krijgszuchtige Hektor: 
Helena! noodig mij niet zoo vriendlijk, ik mag niet vertoeven! 
't Harte toch klopt mij zoo heftig, het dringt mij om den Trojanen 
Bijstand te biên, die verlangend naar mij, afwezenden, rondzien. 
Gij, spoor dezen (*) slechts aan - en hij zelf ook moge zich spoeden, 
Om mij nog binnen de muren van Ilios weêr te bereiken: 
Want ik begeef mij nog eerst naar mijn woning, opdat ik aanschouwe 
Heel mijn gezin en mijn dierbare gade en mijn stamelend zoontjen; 
Wie toch weet, of ik weder terug tot de mijnen zal keeren, 
Dan of de Goden mij thans door de handen der Grieken verdelgen! 
 
Dit was zijn taal. Hij vertrok, de ten strijde geborene Hektor. 
Spoedig bereikte hij nu zijne ruime en gemaklijke woning, 
Maar hij vond de blankarmige Andromache niet in heur zalen, 
Want met het knaapje en de voedster, gedost in sierlijke kleeding, 
Stond zij op Ilios toren en jammerde zuchtend en weenend. 
 
Als nu Hektor niet vond zijn geheel onberisp'lijke gade, 
Trad hij tot d'ingang des huizes en riep tot de dienende maagden: 
Op nu, gij maagden, en hoort! verkondigt mij spoedig de waarheid! 
Werwaarts ging de blankarmige Andromache uit hare zalen? 
Of tot de zust'ren des Mans, of de staatlijke vrouwen der Broeders? 
Of naar den tempel van Pallas Athene, waar de and're Trojaansche 
Vrouwen met sierlijke lokken de schriklijke Godheid verzoenen? 
 
Hierop antwoordde hem de bedrijvige huishoudster, zeggend: 
Hektor! wijl gij het vordert de waarheid aan u te verkonden, 

{==327==} {>>pagina-aanduiding<<}

Niet tot de zust'ren des Mans, noch de staatlijke vrouwen der Broeders, 
Noch naar den tempel van Pallas Athene, waar de and're Trojaansche 
Vrouwen met sierlijke lokken de schriklijke Godheid verzoenen, 
Ging zij, maar naar den toren van Ilios, wijl zij gehoord heeft, 
Dat de Trojanen nog lijden en de overmagt is bij de Achajers. 
Even eerst ging zij hier uit met ijlende schreên naar de muren, 
Als eene razende ging ze, en de voedster draagt haar het kind na. 
 
Dus sprak de bezige vrouw - en Hektor ijlt uit zijn woning, 
D'eigenen weg weêr terug, door de straten, die kunstig gebouwd zijn. 
Als hij nu is gekomen, de magtige vesten doorwand'lend, 
Tot aan de Skaeische poorten (hieruit liep zijn weg naar het slagveld) 
Kwam hem Andromache tegen, zijn ga, die in huwlijksgoed rijk was, 
IJlings zich spoedend, des edlen Eëtions bloeijende dochter: 
De edele Eëtion woonde in het bosschenrijk Hypoplakos, 
In 't Hypoplakische Thebe, Kilikias mannen beheerschend, 
En bij schonk zijne dochter den blinkend-gewapenden Hektor. 
Deze ontmoette hem thans, alleen vergezeld van de voedster, 
Dragende aan hare borst den knaap, nog zoo jong en zoo teeder, 
Hektors eenigen zoon, gelijk aan een flonkerend starbeeld; 
Hektor heette het kind Skamandrios; anderen noemden 't 
Astyanax, want Hektor alleen is Ilios schutse. 
 
Zie, nu aanschouwt hij in stilte, met zachten grimlach, zijn zoontjen: 
Maar Andromache, staande aan zijn zijde en tranen vergietend, 
Drukte hem teeder de hand en begon de navolgende rede: 
Dappere man! uw moed zal u dooden! en gij hebt geen deernis 
Noch met uw hulpeloos kind, noch met mij, uw rampzalige gade; 
Ach! dra weduw van u, want u vellen voorzeker de Achajers, 
Alle met magt aandruischend. Helaas! voor mij zoude 't best zijn, 
Van u beroofd, in de aarde weg te zinken, want verder 
Is geen troost voor mij ovrig, als gij voor uw noodlot gebukt zijt, 
Maar slechts wee: 'k heb vader noch eerbiedwaardige moeder; 
Ach! mijn vader - hij viel voor den Godlijken strijder Achilleus; 
Deze verwoestte de stad, bewoond door Kilikische mannen, 
Het hoogpoortige Thebe; - Eëtion zelven versloeg hij, 
Doch hij ontkleedde hem niet, want hiervan gruwde zijn ziele, 
Neen, hij verbrandde den held met de kunstig vervaardigde wapens; 

{==328==} {>>pagina-aanduiding<<}

Boven hem wierp hij een' grafheuvel op, die met olmen omplant werd 
Door de Nimfen der bergen, de dochters van Zeus d'AEgiszwaaijer. 
Zeven broeders bezat ik toen nog in de woning mijns vaders; 
Deze verhuisden ook alle ten eigenen dage tot Ais, 
Alle ter neder geveld door den Godlijken renner Achilleus 
Bij witwollige schapen en log heenwagg'lende rund'ren. 
En mijne moeder, die heerschte in het bosschenrijk Hypoplakos, 
Voerde hij toen ook wel mede met de ov'rige kostbare schatten, 
Doch hij bevrijdde haar weder en nam oneindigen losprijs: 
Naderhand viel ze in 't paleis hares vaders door Artemis pijlen. 
Hektor! gij zijt mij vader en eerbiedwaardige moeder, 
Ook mijn broeder alleen, o gij, mijn bloeijende gade! 
Ach! ontferm u mijner en blijf nu hier op den toren! 
Maak toch uw kind niet tot wees en uw gade tot weduw! 
Hoor mij! plaats bij den vijgeboom ginds het leger, want ligter 
Is er de stad te bereiken en dáár is de muur te beklimmen. 
Driemaal zagen we 't reeds de dapperste strijders beproeven, 
De Ajaxën beide; de hoogvermaarde Idomeneus mede; 
Ook de Atreiden, en Tideus magtige zoon, Diomedes; 
Ligtelijk derwaarts gevoerd door den wenk van een' kundigen ziener, 
Of misschien door hun hart uit eigene neiging gedreven. 
 
Hierop antwoordde haar de groote, krijgszuchtige Hektor: 
Dierbare gade! mij ook treft dat alles! te zeer echter vreeze ik 
Troja's mannen, en vrouwen met lange naslepende kleed'ren, 
Om in de verte, gelijk aan een bloodaard, het treffen te ontwijken. 
En ook verbiedt mij 't mijn hart: want ik leerde moedig en dapper 
Altijd te zijn en te kampen in d'eersten kamp der Trojanen, 
Om te beschermen mijns vaders verhevenen roem en den mijnen. 
Dit echter weet ik als zeker, uit volle overtuiging des geestes: 
Eens zal hij komen, de dag, dat de heilige Ilios wegzinkt, 
Priamos zelf en het volk des sperenkundigen Konings. 
Mij echter grieft niet zoo zeer het nadrende wee der Trojanen, 
Noch van Hekuba zelv', noch van Priamos, des Beheerschers, 
Noch van mijn lijflijke broed'ren, die dan, zoo vele en zoo dapper, 
Allen zinken in 't stof, geveld door vijandlijke handen, 
Als uw lot, - wen een man der blinkend-geharnaste Achajers 
Dan u, weenende, wegvoert, den vrijen dag u ontrukkend. 
Als gij eens voor uw meestresse in Argos weeft, of met moeite 
Water draagt uit de bron Hypereia ofte Messëis, 

{==329==} {>>pagina-aanduiding<<}

Ganschelijk tegen uw' wil (want hard zal de dwang u belasten) 
Dan zegt, ligtlijk, nog iemand, u, tranen vergietende, aanschouwend, 
‘Dit is de gade van Hektor, d'uitmuntendsten held in het strijden 
Der rostemmende Trojers, wanneer zij om Ilios kampten.’ 
Dus spreekt men eens, en ge voelt eene nieuwe smart in uw' boezem 
Over 't verlies van een' man, die het slaafsche juk van u keerde. 
Maar mij, dooden, zal eer de opgeworpen heuvel bedekken, 
Eer ik iets van uw gejammer of van uwe ontvoering verneme. 
 
Nu strekt de luist'rijke Hektor zijne armen uit naar zijn zoontjen: 
Maar aan den boezem der voedster, gesnoerd met bevalligen gordel, 
Wijkt het schreijend terug, verschrikt van den minnenden vader, 
Vreezend het staal en des harigen vederbos steeklige pluimen, 
Die't van den top des blinkenden hellems schrikbarend zag wapp'ren. 
 
Zie nu - de minnende vader en de eerbiedwaardige moeder 
Grimlachen teêr ... en de luist'rijke Hektor grijpt van zijn' schedel 
Spoedig den hellem.... nu legt hij den glinst'renden neder op de aarde, 
Neemt zijn' geliefden, hem kussende en wiegende zacht in zijne armen, 
En hij bidt overluid tot Zeus en tot de andere Goden: 
‘Zeus! en gij andere Goden! o laat dit mijn zoontjen eens worden, 
Even als ik thans ben, steeds de eerste onder 't volk der Trojanen! 
Mogt hij zoo sterk zijn in krachten en Ilios magtig beheerschen! 
o! Dat men eens van hem zegge: hij blinkt wijd boven zijn' vader! 
Als hij keert uit den strijd, met bloedigen krijgsbuit beladen 
Van een' verslagenen held...dan verheuge zich hart'lijk de moeder!’ 
Alzoo sprak hij, en reikte in de armen der dierbare gade 
Zijnen zoon, en zij prangde hem aan haar' welriekenden boezem, 
Lagchend met tranen in 't oog; - haar man, vol innigen weemoed, 
Streelde haar zacht met de hand en sprak de navolgende woorden: 
Lieve ongelukkige! wil niet zoo zeer mij bedroeven in 't harte! 
Niemand zal, tegen het noodlot, mij immer zenden tot Ais: 
Maar te ontvlieden den wil van de Goden, vermag ook geen sterv'ling, 
't Zij lafhartig of dapper, na dat hij eenmaal gezoogd werd. 
Gij nu - ga naar uw zalen, om dáár uw werk te bezorgen, 
Spinrok en weefgetouw, en gebied uwe dienende maagden 
Vlijtig te zijn in het werk. De krijg behoort aan de mannen, 
En aan mij wel het meest van allen uit Troja's geboornen. 

{==330==} {>>pagina-aanduiding<<}

Dit was zijn taal. En nu neemt weêr de luist'rijke Hektor zijn helmet, 
Met rosharen omwonden. Toen ging ook de dierbare gade, 
Menigmaal rugwaarts zich keerende en hart'lijke tranen vergietend. 
Spoedig bereikte zij nu des mannenverdelgenden Hektors 
Ruime en gemak'lijke woning en vond daar binnen de maagden, 
Vele in getal: aan alle verwekte zij kommer en droefheid. 
Hektor werd in zijn paleis reeds betreurd, terwijl hij nog leefde, 
Want zij geloofden als zeker: hij keerde van 't bloedige slagveld 
Nimmer terug, der Achajers geweldige handen ontvliedend. 





Het klooster van sint Jozef.

(Fragmenten, getrokken uit een onuitgegeven Werk van goethe, getiteld: De Reizen van wilhelm meister.)

Eerste fragment.

De vlugt naar Egypte.

Wilhelm deed zijne avondwandeling in het gebergte met zijnen zoon felix, oud tien jaren: terwijl het kind ginds en herwaarts liep, zat de vader aan den voet van eene zeer groote rots, uitmakende een' der hoeken van het smalle slingerpad, langs hetwelk de top des bergs met moeite beklommen werd. Zeer opmerkelijk was deze plek, nagenoeg te halver wege gelegen: boven hem op elkander gestapelde klippen, vertoonende geene andere groente dan die van de schrale struiken, in de spleten groeijende; aan zijne voeten een afgrond, in welks diepte het oog niet konde doordringen, en waaruit, op ongelijke hoogten, groote dennenboomen zich verhieven, hunne elkander kruisende takken wijd en zijd uitspreidende; de zonnestralen drongen door derzelver toppen, in de lucht zwevende, en veroorzaakten mengelingen van licht en donker, die eene zonderlinge uitwerking deden. Lang bewonderde wilhelm deze schoone wanorde der natuur en deze kontrasten; vervolgens, zijn zakboek uithalende, schreef hij eenige regels, toen hij zijnen kleinen felix hoorde komen; het kind hield in zijne hand een' dier steenen, welke men dikwijls in het gebergte vindt, en die, als 't ware, verguld schijnen.
‘Hoe heeten die mooije steenen, vader?’ zeide hij, hem denzelven vertoonende.

{==331==} {>>pagina-aanduiding<<}

‘Ik weet het niet, zoon,’ antwoordde wilhelm.
‘Is het goud, dat zoo blinkt?’
‘Neen, het is geen goud ... ô! Ik herinner mij, dat de landlieden het kattengoud noemen.’
‘Kattengoud,’ zeide het kind lagchende; ‘en waarom?’
‘Waarschijnlijk omdat het valsch goud is, en de katten van valschheid beschuldigd worden.’
‘Dat moet ik aanteekenen,’ zelde felix, den steen in zijn' zak stekende, nevens de andere, welke hij had opgeraapt. Naauwelijks had hij dit gedaan, of zij werden verrast door een zonderling verschijnsel, op eene plaats, alwaar men nooit iemand ontmoette. Op den hoek, tegenover daar zij zich bevonden, zagen zij twee jongskens, een weinig grooter dan felix, schooner dan de dag, en op eene vreemde wijze gekleed; zij droegen eene soort van veelkleurige tabberdjes, welke men voor opgeslagene hemden zou hebben aangezien; zij gingen blootshoofds; blond haar, op het hoofd des oudsten, in sierlijke krullen, over het voorhoofd en den hals nederhangende, wekte al aanstonds de opmerking, die vervolgens zich bepaalde bij de bekoorlijke blaauwe oogen, en een waarlijk engelachtig gelaat. De andere, niet minder schoon, doch die er niet uitzag alsof hij de broeder des eersten was, had sraai bruin haar, hetwelk golvende langs zijne schouders hing, zich op zijn voorhoofd vaneenscheidde, en in twee groote oogen, van dezelfde kleur, scheen te wederschijnen; eene levendig bruine tint, en een glimlach op zijne roode lippen. Beiden, vlug en vaardig, naauwelijks de rots schijnende te raken, over welke zij liepen, vertoonden volkomen het beeld der Engelen, welke onze eerste ouders, in den hof Eden, kwamen bezoeken; onder hunnen arm droegen zij bondels riet, die nog bloeiden; het waren als zoo vele vleugels, en de begoocheling werd er nog meer door versterkt; doch eene mand, half gevuld met levensmiddelen, welke zij droegen, deed tot meer aardsche denkbeelden afdalen. Op het zien van wilhelm en diens zoon bleven zij staan, in eene even verbaasde houding als deze. Naauwelijks hadden zij tijds genoeg gehad, op eenige schreden afstands, elkander aan te kijken, of er werd eene mannelijke en heldere stem gehoord, die van boven van het voetpad kwam, en riep: ‘Waarom blijft gij stilstaan, kinderen? Verspert ons den weg
niet.’ Wilhelm sloeg het hoofd omhoog, en hetgene hij zag, trok

{==332==} {>>pagina-aanduiding<<}
zijne aandacht af van de jonge lieden, die hunnen weg vervorderden, van felix gevolgd. Een man vertoonde zich op den hoek van het voetpad, in de kracht zijner jaren. Op zijn meest kon hij vijf-en-dertig jaren oud zijn: hij was niet zeer groot, maar sterk en welgemaakt: hij was van de zon verbrand, had zwart haar en oogen, iets vrijmoedigs en opens in zijn voorkomen, hetwelk vertrouwen inboezemde. Zorgvuldig geleidde hij een' ezel, die eerst zijn groot hoosd en lange ooren vertoonde, en vervolgens zijnen bekoorlijken last, eene vrouw van roote schoonheid; zij zat in een Engelsch' zadel, wel vastgemaakt, en omhangen met een grooten blaauwen mantel, waarin zij een kind hield, op zijn meest veertien dagen oud, hetwelk zij tegen haren boezem drukte, hetzelve met een zoo zacht en teeder oog aanziende, als men alleen bij eene moeder vindt; haar schoon aangezigt, een volmaakt eirond, was omringd van een gestreepten doek, onder de kin vastgeknoopt; haar lach had iet beminnelijks en gevoeligs. De geleider van deze kleine karavane scheen zich insgelijks te verwonderen, dat hij iemand op dezen ongemakkelijken en eenzamen weg ontmoette: de ezel bleef staan, rekte zijnen hals uit, en begon te balken; maar de afhelling was op deze plaats zoo snel en de hoek zoo scherp, dat het hem bijkans onmogelijk was zich te wederhouden. De man, onledig met het zorgvuldig leiden van het beest, en de vrouw met het behoeden van haar kind, gingen wilhelm stil voorbij, die zich pal tegen de rots zette, om hun niet in den weg te zijn, en verloor hen weldra uit het oog. Maar zijne nieuwsgierigheid was sterk gaande gemaakt door deze zonderlinge reizigers; hij kon niet begrijpen, van waar zij kwamen, of waarhenen zij gingen langs dezen schier onbruikbaren weg; zij hadden eenen indruk op hem gemaakt, die hem bijkans deed gelooven, dat het eene verschijning was geweest. Hij naderde, zoo nabij als hij konde, den rand des afgronds, om te
vernemen, of hij hen niet ergens wederzag; de bogten van de rots verborgen ze voor hem; eindelijk vernam hij den ezel, die in de lucht scheen te hangen, op dit zoo smalle voetpad, dat er naauwelijks plaats genoeg was voor zijne vier pooten en voor de schreden van den man. In het oogenblik als hij hen vernam, zag hij insgelijks felix, op een' draf, het voetpad opkomen. ‘Vader,’ riep hij, mag ik wel met deze kinderen naar hun huis gaan? Zij zeggen,

{==333==} {>>pagina-aanduiding<<}
‘dat het niet verre van hier, en zoo mooi om te zien is. Gij moest er ook met mij henen gaan; de man heeft het mij gezegd. Ik bid u, lieve papa, laten wij er naar toe gaan! deze kinderen zijn zoo goed.’
‘Ik wil ten minste met hen spreken,’ zeide wilhelm. Hij kwam bij hen op eene plaats, alwaar het een weinig minder steil was, en zij een oogenblik vertoefden; beter dan voorheen konde hij nu dit ongemeen gezin gadeslaan. De man was gekleed in een' langen blaauwen rok, in den smaak der Ouden, om den middel met een breeden lakenschen gordel vastgemaakt; hij droeg een lederen schootsvel, en eene bijl, op den eenen schouder aan een grooten ijzeren haak hangende. Dit alles scheen een' timmerman aan te duiden. Een ligt rooskleurig kleed, onder den blaauwen mantel, op de borst over elkander geslagen, was het gewaad zijner vrouwe. Het kind, in doeken gewonden, liet zich aanzien, even schoon als zijne broeders te zullen worden, en geleek naar een slapend engeltje. Wilhelm beschouwde deze groep, die hem niet onbekend scheen te zijn, en hem iets herinnerde, hetwelk hem voorheen getroffen had. Eensklaps herdacht hij aan eene schilderij van de Heilige Familie, vlugtende naar Egypte, welke hij dikmaals in teekening en prent gezien had, en die hij thans zich verbeeldde inderdaad te zien. De man was iets jonger dan st. jozef wordt uitgebeeld, doch zijne houding was in het zelfde karakter; hij was ook een timmerman; en de afbeeldingen zijner vrouwe en van het kind, welk zij in hare armen hield, gaven het denkbeeld van eene Madonna (Lieve-vrouw), zoo als de schilders haar vertoonen: deze overeenkomst vervulde hem dermate, dat hij sprakeloos voor hen bleef staan, van eene soort van onvrijwilligen eerbied bevangen. De man vatte het woord, en zeide tot hem op de minzaamste wijze: ‘Onze jonge lieden hebben reeds vriendschap gemaakt; op dien ouderdom verbindt men zich gemakkelijk: kom bij ons, mijnheer; laten wij zien, of wij het op onze jaren ook niet met elkander kunnen vinden.’ Zonder zich lang te bedenken, gaf wilhelm hem tot antwoord, dat hij deze
overeenstemming reeds gevoelde: ‘Uw kleine familietrein,’ zeide hij, ‘heeft mij sterk getrofsen, en, ik beken het, mij zeer nieuwsgierig gemaakt om u te kennen, en te weten,’ voegde hij er lagchende bij, ‘of gij tot deze aarde behoort, dan of gij geene boven-
{==334==} {>>pagina-aanduiding<<}
aardsche wezens (Geniën) zijt, die zich vermaken met het doortrekken en bezielen der woestijnen, door het herinneren van waarlijk hemelsche denkbeelden.’
‘Kom in onze woning,’ zeide nogmaals de timmerman, ‘en gij zult ons leeren kennen.’
‘Kom, ô kom!’ riepen de kinderen, die reeds felix tusschen hen vasthielden; en hunne drie fraaije kopjes, dus als aan elkander verbonden, maakten een bekoorlijk tafereel uit.
‘Kom bij ons,’ zeide ook de moeder, met haar schoon oog, haren beminnelijken lach en haar zedig en helder gelaat, voor een oogenblik hare aandacht aftrekkende van haren zuigeling ten-behoeve des vreemdelings.
‘Niets vuriger dan dit zoude ik verlangen,’ hernam wilhelm; ‘doch heden avond is het mij niet mogelijk, en dit doet mij leed; ik moet volstrekt dezen nacht in mijne herberg vertoeven; mijn mantelzak, mijne papieren, en al wat ik bij mij heb, liggen hier en daar verstrooid; dit alles moet ik opbergen: maar, ten bewijze van mijne goedwilligheid, en van het vertrouwen, welk gij mij inboezemt, laat ik mijnen felix dezen nacht bij u, indien gij hem wilt houden, en morgen ochtend zal ik hem terughalen. Hoe verre ligt uwe woning van hier?’
‘Wij zullen er vóór zonue-ondergang zijn,’ antwoordde de vader; ‘zij ligt ongeveer anderhalve mijl van uwe herberg: uw jongetje zal welkom bij ons zijn, en de onzen zeer blijde, dat ze hem bij zich hebben; morgen zult gij wederom bij hem komen.’ Dit gezegd hebbende, namen de man en de ezel hunne pakkaadje wederom op, en begaven zich op weg. Wilhelm kon zich niet bedwingen van lagchen, op het zien van de vrengde, met welke de drie jonge lieden, op een draf en al springende, de rotsen afdaalden; de twee vreemden pasten op felix, en droegen zorg, dat hem geen leed wedervoer; wilhelm verbeeldde zich, dat zijn zoon door twee Engelen geleid en bewaard werd, en dit denkbeeld bekoorde zijn vaderlijk hart. Felix, bovendien, scheen zoo gelukkig; de helft van het riet des eenen zijner makkers en van de mand des anderen droeg hij, en was er trotsch op, dat hij hen eenigzins verligtte. In deze zoete bespiegeling verzonken, herinnerde zich wilhelm eindelijk, dat hij vergeten had, den man zijnen naam en dien zijner woning te vragen; hij ging naar den kant van het voetpad, en zag hen op een' tamelijk grooten afstand beneden zich; uit

{==335==} {>>pagina-aanduiding<<}
al zijne magt riep hij: ‘Bij welken naam moet ik naar u vragen, om morgen u te vinden?’
‘Vraag slechts naar st. jozef,’ kreeg hij tot antwoord; en het beest en zijn geleider, en de vrouw en de kinderen verdwenen al gaande weg, even alsof zij van wolken omgeven wierden.
‘St. jozef!’ herhaalde wilhelm met verwondering. Nu begon hij inderdaad te twijfelen, of hij niet eene verschijning van de Heilige Familie had gehad, en beschouwde de gereedheid, om zijnen zoon met onbekende lieden te laten gaan, als eene soort van onvrijwillige ingeving; hij was daarover in het minste niet ongerust. Vervuld met zonderlinge denkbeelden, beklom hij den berg; de ondergaande zon ging, meer dan eens, voor hem wederom op; na haar verloren te hebben, vond hij, hooger klimmende, dezelve weder, en het was nog zeer licht boven op den berg, toen hij er kwam. Nog dien zelfden avond zocht hij eenen gids, om hem 's anderen daags bij st. jozef te brengen; toen verstond hij, dat het een oud, half verwoest klooster was, hetwelk dien naam droeg, en aan den voet van den berg lag; dit bragt zijne verbeelding eenigzins tot rust. Hij begaf zich naar zijne kamer, vatte de pen op, en schreef aan zijne waarde natalia het voorgevallene op dezen dag.

Tweede fragment.

Sint Jozef.

Bij tijds vertrok wilhelm 's anderendaags, en daalde den berg af, stap voor stap zijnen leidsman volgende; het smalle pad, hetwelk door de rotsen slingerde, achter den rug hebbende, kwamen zij bij de lagere bergen, op welke de minder steile weg nu eens door digte dennenbosschen liep, dan door groene weiden, alwaar kudden koeijen wijd en zijd liepen grazen; weldra lag eene schoone vallei voor hen, aan den ingang van welke een ontzaggelijk, half in puinhoop liggend, gebouw stond, hetwelk eertijds een groot klooster scheen geweest te zijn, met alle deszelfs onderhoorigheden, en eene zeer schilderachtige uitwerking deed.
‘Zie daar Sint Jozef,’ zeide de gids; ‘hoe jammer! welk eene mooije kerk! Zie eens, mijnheer, die fraaije marmeren

{==336==} {>>pagina-aanduiding<<}
kolommen, die pilasters, welke in de zon blinken, sinds meer dan honderd jaren tusschen boomen en struiken op den grond liggende!’ En inderdaad, de hoogte der boomen rondom de bouwvallen droeg getuigenis van derzelver oudheid.
‘Het woonhuis,’ zeide wilhelm, ‘ziet er beter uit.’
‘Dat doet het,’ antwoordde de gids; ‘aldaar woont de Rentmeester, die er opzigt over heeft, en gaarder is van de renten der landerijen, die zeer uitgestrekt zijn, en welke hij verre van hier zendt aan een' Prins, die er eigenaar van is.’
Aldus pratende, kwamen zij aan een groot open portaal, hetwelk hen aan een ruim plein bragt, van aloude gebouwen omringd, en opgevuld met gereedschappen voor den landbouw: in een hoek bevond zich het lieve drietal; felix spelende met de twee engeltjes; zij liepen hem op een draf te gemoet, felix om zijnen vader te omhelzen, zijne twee nieuwe vrienden om hem te verwelkomen.
‘Vader zal spoedig hier zijn,’ zeiden de jongskens; ‘kom intusschen in de zaal wat rusten.’
‘Ja, vader, ja in de zaal,’ zeide felix; ‘gij zult zien, hoe aardig het daar zij!’
Wilhelm volgde hen naar hetgene zij de zaal noemden; zij gingen door eene hooge gewelfde deur, en, tot zijne groote verwondering, bevond hij zich in eene Gothische, zeer hooge kapel, met hooge, enge en boogswijze vensters, beneden en boven met gekleurde glazen gevuld; doch in plaats van tot haar aloud gebruik bestemd te zijn, was zij tot het dagelijksch verblijf van een huisgezin toegereedt. Aan de eene zijde stond eene groote tafel, met stoelen en banken rondom dezelve; aan de andere zijde een keukenrek met potten, schotels en bekers, allen zeer zindelijk. Tusschen alle de vensters, die de kapel in drie deelen verdeelden, en rondom den muur, op eene tamelijke hoogte, liep een beschot, met schilderijen behangen, welke terstond wilhelm's aandacht trokken: weldra zag hij, dat het de geheele geschiedenis van jozef was; niet van dien jozef, die door zijne broeders verkocht werd, maar van den echtgenoot der Moeder van den Zaligmaker. In het eerste paneel zag men hem bezig met zijn timmerwerk; in het tweede verloofde hij zich aan maria; tusschen hen beiden groeide eene lelie, en Engelen, kroonen vasthoudende, zweefden boven hunne hoofden; verder zag men hem peinzende en somber zitten,

{==337==} {>>pagina-aanduiding<<}
niet wetende of hij zijne echtgenoote moest verlaten; vervolgens werd hij vertoond, slapende, en naast hem de Engel, die hem in den droom verscheen, om hem gerust te stellen. In een ander paneel zag men hem in godsdienstige overdenking bij den jonggeborenen in de kribbe te Bethlehem. Doch het fraaiste van alle de schilderstukken, hetwelk men niet zonder aandoening kon beschouwen, vertoonde st. jozef werkende, van zijne vrouw, het heilig kind en zijne timmergereedschappen omringd; toevallig lagen er twee op den grond, kruiswijze over elkander, en het kind op dezelve in slaap gevallen; zijne moeder, naast hem zittende, beschouwde hem met onuitsprekelijke liefde, en st. jozef hield op met werken, om het goddelijke kind niet in de rust te storen. Nu volgde de vlugt naar Egypte, en wilhelm kon zich van glimlagchen niet weerhouden, ziende de naauwkeurige afbeelding van zijne ontmoeting van den voorgaanden avond. Hij was nog bezig met het bezigtigen, toen zijn huiswaard binnenkwam; spoedig herkende hij den leidsman der karavane. Vriendelijk groetten zij elkander, en spraken over onverschillige zaken; doch wilhelm's oog was gestadig op de schilderijen gevestigd; zijn huiswaard merkte het, en zeide glimlagchende: ‘Ik wed dat gij u verwondert over de overeenkomst van dit gebouw met de genen, die het bewonen, en uwe ontmoeting van gisteren met eene dezer schilderijen. Misschien is die overeenkomst nog grooter dan gij denkt; doch dit laat zich natuurlijk verklaren: 't is het gebouw, welk den bewoner heeft voortgebragt.’
‘Ik versta u,’ antwoordde wilhelm; ‘het is geen wonder, dat het scheppende vernuft, hetwelk, in de verledene eeuwen, midden in deze wildernissen en in deze bergen, een zoo ontzaggelijk gebouw stichtte, de bezittingen, die het omringen, bebouwde, kundigheden en beschaving wijd en zijd verspreidde, nog heden, in deszelfs bouwvallen, grooten invloed op de menschen heest, die het bewonen.’
Naauwelijks had zijn huiswaard den mond geopend om hem te antwoorden, toen eene ongemeen zachte vrouwestem zich op het plein liet hooren, ‘jozef’ roepende; de man zweeg stil, opende de deur, en verwijderde zich een oogenblik. ‘Hij heet dan jozef!’ zeide wilhelm bij zichzelven; - nieuwe overeenkomst; nieuwe verbazing! Hij wendde zijn oog naar de deur, en zag de schoone vrouw van 's daags te voren,

{==338==} {>>pagina-aanduiding<<}
van haren blaauwen mantel ontdaan, en houdende haar kind in de armen; zij kwam niet in de zaal, en vervolgde haren weg over het plein. ‘Maria! nog een woord,’ riep jozef, en zij keerde terug.
‘Zij heet maria!’ dacht wilhelm, en het was alsof hij achttien eeuwen vroeger in de wereld was: het geheimzinnige dal, de bouwvallen, de stilte, de oudheid der kapel, alles deed in hem de zonderlingste denkbeelden ontstaan; het was tijd dat zijn huiswaard en de kinderen hem tot zichzelven deden komen. De laatsten deden hem den voorslag om eene wandeling te doen, terwijl vader nog eenige bezigheden had. Zij lieten hem de puinhoopen bezien, die getuigenis droegen van den alouden luister des gestichts; eene menigte kolommen, pilasters, friesen, kapiteelen, overblijfsels eener prachtige bouworde, lagen hier en daar verspreid tusschen de hemelhooge boomen, wier wortels, wijd en zijd, tusschen de puinhoopen kropen; klimop verhief zich rondom derzelver stam, en daalde neder op de vervallene muren, insgelijks groene gewelven vormende, welke de marmeren vervingen; een dik mos overdekte eenigen dier gedenkstukken, en diende tot zachte zitplaatsen. Een kronkelend voetpad, door de weide slingerende, volgde den loop eener heldere beek, en eindigde op eenen heuvel, van waar wilhelm een onbelemmerd gezigt had op het aloude gesticht, hetwelk hem eene levendige deelneming inboezemde, door deszelfs eenstemmigheid met zijne bewoners, en met al wat het omringde; zijne nieuwsgierigheid werd telkens meer en meer gewekt.
Zij gingen in huis, en vonden de tafel gedekt in de kapel; een armstoel van zeer ouderwetsch fatsoen stond aan het boveneinde; maria ging er in zitten; naast haar stond eene hooge teenen mand, waarin de kleine lag te slapen; jozef zat aan hare linker, wilhelm aan hare regter zijde; de drie jongskens vulden het benedeneinde van de tafel. Eene oude dienstmaagd droeg de eenvoudige, maar smakelijke spijzen op; de schotels en drinkbekers, alles was in den smaak der oude tijden. De kinderen hadden de praat alleen; wilhelm was in de stilte; hij kon zijn oog niet afwenden van al wat hij zag, en vooral niet van zijne gastvrouwe, wier hemelsch, ingetogen en helder gelaat met haren naam in een zoo treffend verband stond.
Na het middagmaal ging zij henen, om haar kind en hare

{==339==} {>>pagina-aanduiding<<}
huishouding te verzorgen; de jonge lieden liepen naar het plein om te spelen, en jozef geleidde zijnen gast naar eene bekoorlijke plek in het midden der bouwvallen, van waar het oog de geheele uitgestrektheid der vallei overzag, nevens de lagere bergen, met geboomte belommerd. Zij zetteden zich neder op eene zware pilaster, met mos begroeid. ‘Het is billijk,’ zeide de huiswaard tot wilhelm, ‘dat ik uwe nieuwsgierigheid voldoe; waartoe ik te gereeder ben, omdat gij mij door uw karakter de geschiktheid schijnt te bezitten, om te bevatten al wat eene ernstige en godsdienstige strekking heeft.
Van zeer hoogen ouderdom is het geestelijke gesticht, waarvan gij hier de overblijfsels ziet; oorspronkelijk was het aan de Heilige Familie gewijd, en beroemd door bedevaarten en vele wonderwerken. De kerk was bijzonderlijk gewijd aan de Moeder en aan den Zoon; sedert verscheidene eeuwen bestaat zij niet meer. De kapel, welke gij gezien hebt, was gewijd aan den Pleegvader, sint jozef; zij is staan gebleven, zoo wel als het bewoonbare gedeelte van het klooster: de landerijen, die aan hetzelve behoorden, zijn tegenwoordig de eigendom van een wereldlijk Vorst, die aldaar een Rentmeester houdt, om de inkomsten te garen; en die Rentmeester ben ik: ik ben mijnen vader, mijnen grootvader en overgrootvader opgevolgd, die allen dezen voordeeligen post bekleed hebben.
Onze familie is, derhalve, hare welvaart aan st. jozef verschuldigd; en hoewel de eerdienst, die, in deze kapel, hem bewezen werd, al sinds lang heeft opgehouden, wordt hij daarom niet te minder voor onzen beschermer en patroon gehouden: hierom werd ik met den naam van jozef gedoopt; en zekerlijk heeft die naam grooten invloed op mijn leven gehad. Ik groeide op, te midden der herinneringen aan mijnen heiligen doopheffer; zoo noemde hem altijd mijne moeder, eene zeer godvruchtige vrouw, welke st. jozef tot haren Heilig had, wanneer zij met mij van hem sprak: telkens gebruikte zij mij, om wijd en zijd de liefdegaven en onderstanden te brengen, welke zij aan de bergbewoners uitdeelde: bij allen was zij als hunne weldoenster bekend en bemind: door hare zorgvuldigheid was het, dat niemand gebrek leed: bij het naderen van den winter zond zij warme klee-
{==340==} {>>pagina-aanduiding<<}
deren, dekens en levensmiddelen, aan allen, die dezelve noodig hadden: hare werkzame weldadigheid drong door tot in de afgelegenste, de ongenaakbaarste woningen; en ik, kleine jongen, die, wanneer ik bij deze goede lieden kwam, met die giften beladen, ontvangen werd als een zendeling van God, en zoo als de Aartsvaders de Engelen ontvingen, ik was met die bevelen bijzonder in mijn schik, en kweet mij van dezelve met ongemeenen ijver. In het algemeen heb ik opgemerkt, dat de berglieden menschelijker en uit den aard goedwilliger zijn dan de dallieden; de eigendommen, verder van elkander gelegen zijnde, zijn geene onderwerpen van geschillen; elk betoont aan zijnen naasten den onderstand, op welken hij, in geval van nood, voor zichzelven hoopt; de gewoonheid aan moeijelijke wegen vermindert de zwarigheden van eenen togt ter dienstbetooning, en verhoogt evenwel derzelver verdienste. Ook is er meer gelijkheid, en, gevolgelijk, meer vriendschap; elk is genoodzaakt, zijne handen en voeten te gebruiken. Elk is op zijn tijd werkman,
boodschaplooper, drager; aldus kan elk, op de eene of andere wijze, zijnen naasten ten dienst staan, zonder zichzelven te kort te doen: misschien heeft ook een zuiverder en hooger lucht eenigen invloed op de helderheid der ziel. Wat hiervan zij, mijne moeder rekende zich gelukkig, dat zij eenig nut konde doen, en ik, dat ik haar werktuig was; wij zegenden te gader st. jozef, die, door zijnen hemelschen invloed en de voordeelen, aan het huis verbonden, welk zijnen naam voerde, ons daartoe de middelen verleende. Ik was nog zeer jong; mijne schouders waren niet sterk genoeg om alles naar den berg te dragen, hetwelk mijne goede moeder wel op dezelve zou hebben willen laden; ik fokte een' jongen ezel aan, welken ik twee manden in de zijden vastmaakte, en de moeijelijkste paden leerde beklauteren. Op de bergen is de ezel geenszins een zoo verachtelijk dier, als in de vlakte. De karreknecht met twee paarden beschouwt zich als een verhevener wezen dan den ploeger, die met ossen werkt; en deze ziet met mededoogen op den eigenaar van een' ezel neder. Wat mij aangaat, een' zekeren eerbied had ik voor deze dieren opgevat, sinds ik op de schilderijen der kapel gezien had, dat een ezel de eer had genoten, bereden te worden van de heilige

{==341==} {>>pagina-aanduiding<<}
Moeder des Zaligmakers, en van den Zaligmaker zelven, op zijn vlugt naar Egypte; aan deze schilderijen heb ik het te danken, dat ik met dit gedeelte onzer gewijde boeken zeer gemeenzaam was geworden. Hoewel de kapel niet zoodanig was als gij dezelve tegenwoordig ziet, was zij, door verloop van tijd, eene soort van schuur geworden, waarin alles, hetwelk niet van dagelijksch gebruik was, geborgen werd: brandhout, planken, vaten, allerlei gereedschappen lagen er overhoops onder elkander; bij geluk hingen de schilderijen te hoog om ligt bedorven te worden; nogtans hebben sommigen er iets door geleden; doch van mijne kindschheid zocht ik ze te bewaren, door alles weg te nemen wat schade doen konde. Een mijner grootste vermaken was, te klauteren op alles wat er rondom lag, om ze meer van nabij te bezigtigen; ik verdiepte mij in deze beschouwing, en kreeg aldus een' beslissenden smaak voor al wat onderwetsch was, in kleederen, huisraad, gereedschappen, in één woord voor al wat ik in deze schilderijen zag. Ook kreeg ik zin in het handwerk, welk mijn gevader had geoefend: mij dacht dat st. jozef méér dan mijn gevader was; ik beschouwde hem als eenen vader, als een model, hetwelk ik besloot na te volgen zoo veel mij doenlijk zijn zou. Eene der voorwaarden van het Rentmeestersambt was, dat men een handwerk verstond; mijn vader, die ernstig wenschte dat ik hem in dezen voordeeligen post opvolgde, wilde mij het zijne leeren; hij was kuiper; ik hielp hem zoo veel ik kon; ik verzamelde voor hem het noodige hout, en maakte hoepels; maar, zoodra ik in dezen eene stem konde hebben, verklaarde ik hem, niets meer te verlangen dan timmerman te worden. Mijn vader bewilligde er in, te gereeder, omdat er geen nuttiger beroep is om oude gebouwen in goeden staat te onderhouden, in een houtrijk land als het onze; men wordt eigenaardig opgewekt om dat hout te bewerken; de timmerman wordt ligt schrijnwerker, en zelfs
beeldhouwer. Niet verre van ons woonde er een, die zeer bekwaam was: zonder het ouderlijke huis te verlaten, werd ik aldaar in de leer besteld; onverduldig was daarnaar mijn verlangen; ik scheidde niet uit met werken, dan om, in mijne vrije uren, mijn moeders weldadige boodschappen te doen, en daartoe gebruikte ik inzonderheid de feestdagen.

{==342==} {>>pagina-aanduiding<<}

Aldus verliep mijne eerste jeugd, en gij ziet dat ik niet te onregt zeide, dat het gebouw den man gemaakt heeft.’

(Het vervolg hierna.)




De jongeling en de maagd.


Gelijk wanneer, na vorst en grijze winterbuijen, 
Een lisplend windje waait uit zwoeler west of zuijen; 
Natuur uit haren slaap, omkranst met bloemen, rijst, 
En 't juichend vooglenkoor de milde voedster prijst; 
De lente schooner is dan andre jaarsaizoenen; 
De digte zomerschaaûw niet haalt bij haar festoenen; 
De gloed, die op de schil der geurge herfstvrucht ligt, 
Voor 't maagdelijke rood van 't zwellend knopje zwicht: 
Zoo is de frissche jeugd, eenvoudig en verheven, 
De kroon des stervelings, het sieraad van dit leven. 
 
Wie maalt u, jongeling! als gij den kindschen staat, 
Bij trappen 't kaartenhuis, het hobbelpaard verlaat; 
Allengs de levenskracht zich in uw borst ontwikkelt, 
Het smeulend vonkje ontgloeit en u begeerte prikkelt; 
Uw ligchaam als een telgje, in vetten grond gevoed, 
Met sterke scheuten klimt en naar de wolken spoedt; 
De prikkel van 't gevoel den bloedstroom voort doet snellen; 
De forsche spier zich spant, uwe aadren zigtbaar zwellen; 
De wang zich hooger kleurt, het vuur uit de oogen schiet, 
Uw blik den hemel meet en 's afgronds schoot bespiedt; 
Uw rustelooze geest ontvliedt aan 't vlugtend heden, 
De duistre toekomst zoekt en leeft bij het verleden; 
Al wat een zenuw roert, of 't vatbaar zintuig treft, 
De vaste springveêr drukt, de werkzaamheid verheft; 
De hoop haar zeilen spant; ontelbre lusten streelen; 
Gij onophoudlijk bouwt aan uwe luchtkasteelen; 
't Genot der wereld wenkt; de drift uw' boezem schokt, 
En rede u trouw vermaant als een Sirene lokt? 
 
Wie schetst u, zoete maagd! uw leden, zoo bevallig, 
Uw' lonk, zoo hemelsch zacht, uw woorden, zoo lieftallig; 

{==343==} {>>pagina-aanduiding<<}

Die koon van leliewit, waarop een roosje ligt; 
Het boordsel van uw' mond, waarvoor 't koraal zelfs zwicht; 
Dien boezem, hoog gewelfd, maar in uw' lentemorgen 
Der veldviool gelijk, door zedigheid verborgen; 
Den blos, dien schaamte wekt, die hoog uw wangen kleurt, 
Wanneer een dartle knaap der kieschheids sluijer scheurt; 
Dat maagdelijk gevoel, in elken trek geteekend, 
Voor vreugde regt gestemd, voor tranen juist berekend; 
Dien teedren ligchaamsbouw; dien geest, zoo ligt ontroerd, 
Door hoop en stil genot ten hemel opgevoerd; 
Dat hart, tot hulp en troost, tot helden-offers vaardig, 
De liefde van den man en zijn bewondring waardig; 
Dat op eene eedle daad, op weldoen zich vergast, 
En, als het krimpt van wee, door tranen zich ontlast. 
 
De fiere jongeling wordt in 't onstuimig leven 
Gepord door heete drift, door rustloosheid gedreven. 
Elk voorwerp trekt hem aan: hij houdt met al zijn kracht, 
Met heel zijn hart zich vast aan 't geen hem tegenlacht. 
Een uur: de walging volgt. Hij rukt zijn' afgod neder, 
En onberaden knielt hij voor een' andren weder. 
Verbeelding, bont getooid, maalt met haar' tooverstaf 
Hem 't stil genot op 't veld, der steden woeling af: 
Nu zoekt hij met een borst, verhit door haar tafreelen, 
Het kabblen van den vliet, de rijke landtooneelen, 
Dweept bij het zacht geruisch een ras vervlogen uur 
En koelt zijn gonzend bloed bij 't kalme der natuur. 
Dan prikkelt de eerzucht weêr en geeft hem aadlaars vleugels: 
Hij is den vloed gelijk, ontworsteld aan zijn teugels; 
Hij bliksemt met zijn oog, de kracht dreunt in zijn' toon 
En hooger gloed ligt op de mannelijke koon. 
Het goud, de wetenschap, het aanzien, het vermogen 
Verrukken beurtelings door hunnen glans zijne oogen, 
Tot eindlijk in zijn hart een luider stemme spreekt, 
En hij gevoelt, dat hem geluk en rust ontbreekt. 
Zoo moge 't beekjen ook de rijke beemden sieren, 
Met slingerenden loop langs 't lagchend bloembed zwieren: 
Het schuurt het oeverzand, 't rust in zijn bedding niet, 
Tot, huwend aan den stroom, 't zijn waatren overgiet. 

{==344==} {>>pagina-aanduiding<<}

De frissche maagd betreedt een ander pad des levens, 
Door driften min geschokt, min wisselvallig tevens. 
Een huisselijke kring, waar kalme eenvormigheid 
Haar aan de moederhand tot haar bestemming leidt, 
Een weinigje ijdelheid het vrolijk meisje prikkelt, 
Maar ook de teedre bloem allengskens zich ontwikkelt. 
Een kleed, een mutsje of hoed, in vormen eindeloos; 
Een veder op haar hoofd of voor de borst een roos. 
Een feest, een schittrend bal, waar zij bewondring bedelt, 
En soms door bonten tooi haar schoon gelaat ontedelt. 
Het oogje een weinig sier, bidt haar de wereld aan: 
Betoovrend door een lachje en godlijk door een' traan. 
Een hart, waar minder woest de heete driften stormen; 
Een bloem, die langzaam dort door kommers wreede wormen. 
Geen gloed, die haar verteert, gelijk het vuur den held: 
Maar meêr dan mannenmoed, waar 't vriend of magen geldt. 
Zoo prijkt de schoone bloem in lentes lustpriëelen; 
Zij is de honigkelk, waarom de bijen spelen: 
Maar zedig blikk' dit oog, de kieschheid sluit' den mond, 
In stilte zegt haar hart, dat zij 't geluk niet vond. 
Waar schuilt het, lieve jeugd! Is 't niet aan de aard gegeven? 
't Woont bij het polen-ijs, in rijke zuider dreven; 
't Vliedt voor den winter niet, noch waar het kreeftvuur brandt: 
Natuur strooit het alom met moederlijke hand. 
't Zweeft over 't lagchend veld en 's aferonds diepe kolken; 
Rijst met den leeuwerik, die opstijgt naar de wolken; 
Bezielt den teedren zang, dien Filomele kweelt, 
Als 't ingeschapen vuur door 't zwellend borstje speelt, 
En vormt zelfs voor den worm, schoon hij in 't voetzand wemel', 
Voor 't naauwlijks zigtbaar mijtje een paradijs, een' hemel. 
't Is liefde: 't is de spil, waarom de schepping draait; 
De vaderlijke zorg, die voor de toekomst zaait; 
De bloemkrans voor de jeugd, de leunstaf voor den grijzen; 
De beker van 't genot, de wellust van den wijzen; 
De zon, die alles stooft door haar weldadig vuur; 
Der wezens schoonste band, de grondkracht der natuur. 
 
Soms, jongling! door 't gewoel der wereld afgestreden, 
Zoekt gij de zoete rust en vliedt de drukke steden. 

{==345==} {>>pagina-aanduiding<<}

Een meisje, vriendelijk als de eerste lentezon, 
Frisch als de versche sneeuw en zuiver als de bron, 
Een meisje trekt u aan: haar sieren zij' noch kanten, 
Geen fijne parelsnoer, geen gloed van diamanten: 
De maagdelijke roos bloeit op haar volle koon, 
Maar kiesche zedigheid, maar eenvoud is haar kroon. 
Daar op een luistrijk bal ziet gij een schoone zweven, 
Als had de Zefir haar zijn vlinderwiek gegeven: 
De gloed, dien op haar wang vermoeidheid rijzen deed; 
Haar net gevormde leest, verraên door 't luchtig kleed; 
Het purper van haar' mond; het zachte van die oogen; 
Dat open maagdlijk hart, nog door geen' eed bedrogen; 
Haar arm, die u omvat, dien ge onder 't dansen drukt; 
Het goêlijk lachje, dat geheel uw ziel verrukt; 
't Bezielend maatgeluid; het zaligend vertrouwen, 
Der liefdes dienares, de tooverstaf der vrouwen: 
Wat boezem blijft hier koud? Wie weert dien indruk af? 
Wie kust den schepter niet, dien haar de Algoedheid gaf? 
Ginds hoort ge een' vreugdetoon uit schaamle hutten rijzen, 
Haar als een hemelboô der hooge Godheid prijzen: 
Zij brengt verkwikking aan, waar 't zengend koortsvuur woedt; 
Zij rigt den lijder op; zij geest den zwakken moed; 
Zij wordt der weeûwen steun, vervangt der wezen vader; 
Is, waar behoefte krimpt, eene overvloeijende ader: 
Gij ziet hare aardsche kroon, haar rozenwang niet meêr, 
Vergeet het bloeijend schoon en knielt voor d'engel neêr. 
 
Hoe, zoude u, eedle maagd! de jongling niet bekoren, 
Schijnt hij een goden-teelt, een Herkules geboren? 
Dat helder flonkrend oog, dat stout den hemel meet 
En zich tot in uw borst een' weg te banen weet; 
Die hand, wier spierenkracht het schuimend ros beteugelt; 
Die geest, op 't zonnespoor door godlijk vuur bevleugeld; 
Die mannelijke moed, die voor geen rampen bukt 
En 't merk der grootheid op zijn fieren schedel drukt; 
Dat hart, dat nimmer zich door vleijerij ontedelt, 
En nooit verdienden lof, maar slechts uw liefde bedelt: 
De jongling, die op 't pad, zoo glibbrig voor de jeugd, 
Niet voor de wellust boog, getrouw bleef aan de deugd? 

{==346==} {>>pagina-aanduiding<<}

Kunt gij, ô kiesche maagd! dien vuurstroom weêrstand bieden, 
Aan de almagt der natuur, aan eigen hart ontvlieden, 
Als u de jongeling door manlijk schoon behaagt 
En hij in 't sprekend oog het beeld der ziele draagt? 
Zoudt gij zijn' vlammenblik, dien ge opvangt in uwe oogen, 
Niet tot een' reinen gloed van liefde koestren mogen? 
Zoudt ge ongevoelig zijn, wanneer dit hart u zegt: 
‘Kies, teeder klim! een' eik, waarom ge uw ranken hecht!’ 
 
Ja, slinger om dien stam: hij dekt u voor de winden; 
Gij zult in éénen grond met hem uw voedsel vinden; 
Gij zuigt uit hem uw kracht; hij vangt voor u den drop 
Van koelen morgendauw en frisschen regen op; 
Hij zal u liefderijk met zijne blaadren dekken, 
Zoo lang hij 't vochtig heer der dampen aan kan trekken: 
Hoe 't aardrijk trillen moog', gij lijdt niet door den dreun; 
Maar kwijnt, velt hem de storm, beroofd van schaaûw en steun. 
 
ô Goddelijke trek, den boezem ingedreven! 
ô Pijler van 't heelal, beginsel van het leven! 
ô Liesde! wie erkent niet in uw' zachten band 
De wijsheid van een' God, de milde vaderhand! 
De zwakheid huwt aan kracht; het maagdlijk oog, zoo teeder, 
Kaatst in den gloênden bol des wakkren jonglings weder; 
Haar dekt zijn helden-arm, wanneer de noodstorm loeit: 
Zij troost hem aan haar borst, als 't vreeslijk onweêr broeit; 
Hij zwoegt en zweet voor haar, ziet hij de heilzon tanen: 
Zij vuurt zijn' ijver aan, zij loont met liefdetranen; 
Hij voedt haar flaauwe hoop, hij schraagt haar' wanklen moed. 
Zij tempert mannen-aard en stilt het gistend bloed; 
Zwaar mogen zorgen ook op zijne schoudren wegen, 
Zij komt hem met een' lach, met opene armen tegen; 
Hij brengt de vruchten haar, die hem zijn arbeid gaf: 
Zij kust hem 't bijtend zweet van 't raauwe voorhoofd af; 
Zij, meêr dan aardsch genot! schenkt hem de lievelingen, 
Die als een bloemenkrans den reinen disch omringen: 
Hij hoedt met vaderzorg den frisch ontloken knop 
En leidt de lieve spruit tot haar bestemming op: 
Zoo worden beider aard, gevoel en kracht vereenigd, 
Het zoet der vreugd verhoogd, het smarten-zuur gelenigd. 

{==347==} {>>pagina-aanduiding<<}

Wie, Echt, fluweelen band! wie zingt uw hooge waarde? 
Zoo huwt, als 't lente wordt, de zonnegloed aan de aarde: 
Hij schiet een' stralenkrans op 't zedig kleed der bruid; 
Hij stooft: en 't bloempje berst den schoot der moeder uit. 
 
h. van loghem. 


De weddenschap om het groene.

Het is in verscheidene streken van Italië, doch voornamelijk te Rome, gebruikelijk, dat goede bekenden, en ook wel personen, die elkander weinig kennen, maar wat nader wenschen bekend te worden, in het voorjaar - gewoonlijk met den eersten Mei - een wedspelletje met elkander afspreken, dat zij far il verde, de weddenschap om het groene, noemen.
Iemand, tot het spel lust hebbende, doet op vrolijken toon bij iemand aanvraag: Vegliamo far il verde? ‘Willen wij eens beproeven, wie van ons den ander de Mei-weddenschap mag afwinnen?’ - Wordt de voorslag met een openhartig si (ja) beantwoord, dan bepaalt men den prijs der weddenschap, (een doek, een ring, een vrouwelijk handwerk of dergelijke) en er worden gemeenlijk eenige voorwaarden vastgesteld.
Het spel zelf bestaat nu in het volgende: de weddenden bepalen een of ander groen kruid, gewoonlijk venkel (finochio), en beloven dit kruid, ter ieder uur, de geheele maand door, frisch bij zich te zullen laten vinden. Het laatste is een hoofdbeding; deve tingero il muro, het moet, tegen den muur gewreven, denzelven groen verwen, bij gevolg niet verwelkt zijn. De weddenden hebben te allen tijd het regt te vragen: Dov' è il verde? ‘Waar is het groene?’ en het moet op deze vraag vertoond worden. Heeft de een het groene niet bij zich, is het verloren geraakt, is het misschien van eenen vorigen dag, zoo moet de weddenschap betaald worden. Gewoonlijk vinden eenige bepalingen plaats, eer men de weddenschap aangaat, b.v. dat men elkander het groene niet met geweld ontrooven, noch door eenen ander mag laten stelen; ook worden wel de uren, dat men zich uitgekleed te bed bevindt, uitgezonderd. Doch meermalen, vooral bij geoefende spelers, worden geheel geene bijzondere voorwaarden gemaakt; ja men daagt de wederzijdsche list en arglistigheid (malizia) uit. Zulke personen

{==348==} {>>pagina-aanduiding<<}
slapen met het finochio, vernieuwen het iederen morgen, dragen het in een linnen zakje altijd op de borst, enz.
Dit spel verschaft ontelbare jonge lieden vele boerterij en vrolijk onderhoud. Gewoonlijk maken personen van beide geslachten met elkander de afspraak, doch dikwijls ook vrienden met vrienden, vriendinnen met vriendinnen.
Het beloop van dit spel is tot een vervrolijkend onderhoud volkomen geschikt. De Lente wordt met de onschuldige plagerij op het natuurlijkste in verband gebragt; want het is een Mei-spel. - Men houdt zich bezig met een niets, doch dat echter eene menigte vrolijke denkbeelden opwekt. De hoop van te winnen is terstond al eene plagerij; bij het verliezen heest men het vermaak, eenen ander den krans op te zetten. - Loopt er nu daarenboven eene aangelegenheid van het hart onder, dan heeft de kleine vraag: dov' è il verde? en het regt tot deze viaag, onbeschrijfelijk veel zoets. Alle wijzigingen van de stemme des harte laten zich in deze vraag leggen, en duizend kleine bijzaken fladderen als Amouretten om het altijd frissche, aitijd groene teeken der verkozen Mei-plant.

Raad omtrent het gebruik van aspersies.

Ieder weet, dat de Aspersies, behalve de moeijelijkheid, welke zij somtijds aan de spijsvertering veroorzaken, aan de urine een zeer sterken en zeer onaangenamen reuk bijzetten. Men meent reden te hebben om te gelooven, dat de boter, die het voornaamste ingredient is van de witte saus, waarmede zij meestal gegeten worden, de ontwikkeling van dezen reuk vermeerdert, immers bevordert. Wat hiervan zij, onlangs heeft men een middel uitgevonden om denzelven te verbeteren, hetwelk, gevoegd bij het voordeel van gezonder en ligter te zijn dan de witte saus, die, om het meel, welk er in gemengd wordt, altoos eenigzins zwaar om te verteren is, dezelve nog smakelijker maakt.
Zeer eenvoudig is het bedoelde middel. Men legge de in water behoorlijk gekookte Aspersies in eene saus, gemaakt van olie, azijn, zout en peper, waarin doren van eijeren ontbonden worden, om aan dezelve vastigheid te geven. Dikmaals heeft men er de proef van genomen, en telkens waargenomen,

{==349==} {>>pagina-aanduiding<<}
dat de Aspersies, op deze wijze gegeten, niet alleen ligter in de maag lagen, maar ook aan de urine niet dien sterken reuk gaven, waarover elkeen klaagt.
Men merke hierbij aan, dat deze saus niet op het vuur moet gezet worden: de reden daarvan is bekend; door de werking van het vuur zouden de eijeren hard worden.

De honigbij en de koekoek.

Eene Fabel.

De Honigbij voerde een' roependen Koekoek te gemoet: ‘Houd toch op met uw geschreeuw! Sinds de schepping der vogelen heeft zeker geen vogel een jammerhartiger geluid geslagen. Koekoek! koekoek! en altoos koekoek! Kan eenig ding op den aardbodem vervelender wezen?’ - De Koekoek antwoordde: ‘Vriend! wij verschillen zoo veel niet als gij denkt. Gij moogt van het vervelende koekoek! spreken, en van mijne eentoonigheid; maar wat doet gij? Ik geloof, dat gij, nadat de wiskunstenaars bewezen hebben, dat gij zeer schrander zijt in het vormen uwer raten, die toch steeds denzelfden vorm en dezelfde afmetingen behouden, meent regt te hebben om elk te bedillen!’ - De Honigbij antwoordde: ‘In geenen deele, mijn vriend! Mangel aan verscheidenheid is geen gebrek in dingen van wezenlijk nut; maar, als er in dingen, alleen tot vermaak geschikt, verscheidenheid ontbreekt, beduiden zij niets.’





Hollandsche schouwburg.

April-Mei, 1813.

Over het algemeen hebben wij reden gehad, over de vertooning van Demophontes niet onvergenoegd te zijn; dit Treurspel is inderdaad niet onverdienstelijk uitgevoerd, alhoewel ons de verdeeling van sommige mannen-rollen in het geheel niet bevallen heeft; als zijnde dezelven, naar ons inzien, in verkeerde handen gevallen. Demophontes, door den Heer wester-
{==350==} {>>pagina-aanduiding<<}
man voorgesteld, was, naar het ons toescheen, een weinig verlegen met zichzelven; ten minste het niet krachtdadig aanvatten van eenige tooneelen heeft ons in deze meening meer en meer versterkt. De eentoonige galm, welken hij dien avond bij uitzondering scheen te bezigen, bragt ook niet weinig toe, om de onderscheidene zielsaandoeningen van Demophontes niet behoorlijk te doen uitkomen; en van daar denkelijk, dat hij geen belang genoeg inboezemde. - Timantes heeft vele zeer goede oogenblikken gehad; ofschoon ook hier en daar de geweldige speel-drift van den Heer jelgerhuis hem groot nadeel toegebragt heeft. Had hij de geheele rol van Timantes zoo wél begrepen als de alleenspraak:

‘In eeuwigheid? ô Goôn! ach! waar(re) ik nooit gebooren!(o) 
Mijn Dirce is dan,’ enz. 

hij had dien avond eenen lauwer geplukt, vrij van alle kritiek. Regt jammer, dat deze verdienstelijke Acteur zijne passie niet beter te bedwingen weet! Wanneer hij dezelve concentreert, en zich niet laat wegslepen door eene noodlottige zucht tot schreeuwen, is hij in alle opzigten een man, die het hooge Treurspel schraagt; dan het komt ons voor, dat hij dit zwak bemint, en zelden, naar het schijnt, ontdoet de kunstenaar zich van zijn stokpaardje. - De Heeren rombach en evers, als Mathuses en Cherintes, hebben ons zeer voldaan. Rombach heeft zijn karakter, het gansche stuk door, gehandhaafd, en evers heeft zeer fraaije oogenblikken gehad.
Mejusvrouw kamphuizen heeft ons oneindig veel vermaak als Dirce gedaan; zij is van den aanvang van het stuk af, tot aan het einde, onafgebroken, Dirce geweest en gebleven. Wij zwaaijen der hoogst bekwame Vrouw onze opregte hulde toe, en wenschen van harte, dat zij op een pad blijve voortstreven, op hetwelk zij zoo veel roems te oogsten heeft. - Mejufvrouw grevelink was Creüze. Zij heest deze rol niet kwalijk uitgevoerd; maar, ook niet meer dan dit. Wij hebben ons zeer verwonderd, dat deze loffelijk ijverende Vrouw niet beter in deze rol geslaagd is.
Alzire is voortrefselijk gespeeld. Wij hebben dien avond den Heer snoek op nieuw bewonderd. Ieder keer, dat hij de rol van Zamor speelt, ontdekken wij nieuwe schoonheden in

{==351==} {>>pagina-aanduiding<<}
dezelve. Hoe treffend weet hij het woest, het sier karakter van een' heldhaftigen en mishandelden Vorst te schetsen! Ontzettend was hij in het oogenblik:

‘Hij zelf, wien uw barbaarsche dwang 
Naar eer en leven stond; hij, wien gij, uren lan, 
Lafhartig moordde,’ enz. 

Onze goedkeuring bij die des publieks te voegen, is eene schuld, die wij dankbaar voldoen.
Gusman, Alvares en Montezo, zijn door jelgerhuis, westerman en vader sardet verdienstelijk uitgevoerd. Jelgerhuis is altijd zeer fraai in den Gusman; in het vijfde bedrijf is zijn spel regt meesterlijk.
Mejufvrouw grevelink verdient alle toejuiching in de rol van Alzire; zij begrijpt dezelve volkomen, en is zeer belangverwekkend in de wreede omstandigheden, in welke deze ongelukkige Amerikane zich beurtelings bevindt. Ook deze keer heeft zij veel vermaak als Alzire gedaan. Wij hebben haar alleen deze aanmerking te maken, dat het ons is voorgekomen, dat haar costume onnaauwkeurig was. Eene Amerikane met een' Griekschen mantel en Reine omhangen, is iets dat er niet wel door kan.
Beverley is, even als de vorige keer, meesterlijk uitgevoerd. Wij zouden geene dan zeer geringe aanmerkingen kunnen maken. Het vijfde bedrijf, en vooral het sterven van Beverley, is uitmuntend geweest. Hij, die zóó in de Eeuwigheid overstapt, heeft geenen vertoornden Regter te vreezen!
Wij hebben eene vroegere aanmerking omtrent de jonge Jufvrouw freubel op nieuw moeten maken. De gestes van dit anders zoo bevallig achtjarig meisje komen ons als al te wijs voor. Hij, die haar dezelve inprent, heeft het volstrekt aan het verkeerde einde, en vernietigt een ontkiemend talent, dat zoo veel belooft! Even als de vorige keer, hebben de vele en gemaakte bewegingen van dit kind het uiteinde van Beverley meer na- dan voordeel toegebragt. Men raadplege Natuur in alle gevallen, en men zal bij slot zich er het best bij bevinden: ‘La Nature seul est aimable!’
Emilia Galotti heeft tot rentrte voor de Hollandsche Melpomene gediend. Kunnen, mogen wij iets voegen bij hetgeen het publiek zoo ondubbelzinnig heeft doen gevoelen? Neen!

{==352==} {>>pagina-aanduiding<<}
Hij, die het waarachtige schoon, het fijne der kunst, den schitterenden toon der groote wereld wil zien, wil bewonderen, hij ga wattier als Orsina zien! Zijn oordeel moet het onze zijn. - Mogen wij nog langen tijd het genoegen smaken, U, pronksieraad van Hollands Schouwtooneel! de welverdiende hulde te brengen; dan zal de opregtste wensch van uwe vereerders, van uwe bewonderaars, ten volle voldaan zijn!
Snoek, hoezeer in een geheel verschillend emploi, is voortrefselijk in den Marinelli; en dit juist is een bewijs te meer van zijne ongemeene talenten. Majofski is weder een weinig te goed in den Galotti. Beider tooneelen met wattier, die met onze bevallige emilia-kamphuizen, zijn meesterlijk en onverbeterlijk uitgevoerd. Gaarne vergeven wij het der angstige verwarring, waarin laatstgenoemde, overeenkomstig hare rol, zich bevond, dat zij haar gebedenboek, in plaats van op de tafel, zoo verachtelijk op den grond neêrsmeet, als ware het een Melodrama à la Kotzebue! - Kamphuizen heeft zich van de rol van den Prins niet onverdienstelijk gekweten. Hij heeft inzonderheid de voor het Tooneel onzedelijke passage, waarin hij Emilia in een zij-kabinetje sleept, behendig gemaskeerd, en der goede zeden eene hulde gebragt, waarvoor wij hem verpligt zijn. Mejufvrouw majofski heeft zich met de rol van Claudia belast; en wij kunnen niet voorbij, haar over de uitvoering ons genoegen te betuigen. Alleen heeft ons de gedurige herhaling van ‘den Prins,’ in den eersten naamval, eenigzins gestooten. Trouwens, aan dergelijke onoplettendheden maken zich vele, zelfs de bekwaamste onzer Tooneelisten maar al te zeer schuldig! - Men kan ligtelijk uit het een en ander ontwaren, dat dit Tooneelspel met veel ensemble is vertoond.
Fedra is allervoortreffelijkst gespeeld. Bewonderden wij fedra-wattier, in vroegeren tijde, in deze zoo schoone, zoo grootsche rol, onze bewondering rees nog hooger, toen wij ditmaal haar dezelve weder zagen uitvoeren. Wij achten ons onbekwaam, der uitmuntende Vrouwe onzen dank naar behooren te brengen; wij voegen ons bij een haar hoogschattend publiek, en trachten door onze ongeveinsde toejuiching den haar verschuldigden tol te voldoen.
Hippolytus is op eene waardige wijze door den Heer snoek vervuld. Hij was de vurige, de naar roem hakende jongeling! Hij heest wattier onverbeterlijk ondersteund; het tooneel

{==353==} {>>pagina-aanduiding<<}
der liefdeverklaring bovenal was het nec plus ultra der kunst. Zijn:

‘ô Goden! hoe! vorstin, vergeet gij dan te gader, 
Dat Koning Theseus uw gemaal is en mijn vader?’ 

En wattier in:

‘Vorst Theseus weduw durft Hippolytus beminnen!’ 

hebben, door kracht van declamatie, de gedachte van racine iets goddelijks bijgezet.
Jelgerhuis, als Theseus, heeft zich van die rol meesterlijk gekweten. Hij duide ons echter de aanmerking niet ten kwade, dat hij, alhoewel Theseus goed voorstellende, zich evenwel weder door zijne drift heeft laten wegvoeren. De aanroep:

‘En gij, ô God der zee! heb ik weleer uw stranden 
Door heldenmoed gevaagd,’ enz. 

en vooral de vier laatste regels van denzelven:

‘Thans roept u Theseus aan. Kom, wreek een' droeven vader! 
Stort al uw gramschap uit op 't hoofd van deez' verrader! 
Verdoof zijn snoode vlam in zijn misdadig bloed! 
Mijn hart erkent uw gunst, naar mate uw gramschap woedt.’ 

zijn door hem zóó klimmend schreeuwende uitgesproken, dat zijne stem schier onverstaanbaar werd. Gaarne erkennen wij, dat deze passage den hoogsten graad van woede uitdrukt, en dus zeer veel kracht vereischt; doch, meer te willen dan men kan, meer van zijne stem te vergen, dan zijn bijzonder of welligt eenig menschelijk spraak-orgaan vermag, is altijd even nadeelig voor de ware kunst als voor het physiek gestel, en drukt, in plaats van schrikwekkenden hartstogt, slechts eene magteloosheid, een onvermogen uit, dat veeleer medelijden dan ontzetting wekt. De Tooneelspeler moge, door dergelijke geweldige efforts, eene oogenblikkelijke toejuiching afpersen; dit is eene hulde, die den echten kenner doet blozen, en den regtschapen kunstenaar te eenemaal onwaardig is. - Deze algemeene aanmerking geldt echter den Heere jelgerhuis niet bij uitsluiting, maar treft ook wel eens elders doel, en worde

{==354==} {>>pagina-aanduiding<<}
dan ook algemeen ter harte genomen, opdat de edele Tooneelkunst zich in den rang der schoone kunsten handhave!
Westerman verdient allen lof, als Theramenes; zijn verhaal is uitmuntend geweest.
Aricia werd fraai door Mejufvrouw grevelink vervuld. - Enone heeft ons wel bevallen. De jonge Jufvrouw jelgerhuis heeft eene zeer zuivere dictie, en, geschraagd door de lessen van haren Vader, kan het niet missen, of zij zal regt loffelijke vorderingen maken. - Fedra, herhalen wij, is allervoortreffelijkst vertoond.

De Burgemeester is een dier Tooneelspellen, die altijd vermaak doen, ofschoon zij weinig recette opbrengen. Dit stuk heeft, als vele anderen, van tijd tot tijd eenige veranderingen ondergaan, die hetzelve niet veel goed gedaan hebben; van hier, dat men bij de vertooning zoo wel, als bij andere gelegenheden, telkens vraagt: waarom en van waar toch deze nieuwe, onnoodige verdeeling? - Mejufvrouw snoek speelt de rol van Mev. Blaasdorf met eene waarheid, die ons deze regt verdienstelijke Vrouw meer en meer doet hoogschatten. Wij herinneren ons de Heeren snoek en cruis als Burgemeester, roos als Gotlieb, en bingley vooral, bingley als Heller.
De Neef van Guadeloupe heeft ons bij de laatste vertooning vrij wel voldaan. Mejufvrouw kamphuizen drukt in deze rol meer en meer het voetspoor van hare waardige, te vroeg der kunst ontroofde, Zuster! - Waarom men de rol van Mulson in andere handen gegeven hebbe, betuigen wij niet te kunnen bevroeden.
De Brieventasch en De onechte Zoon hebben wij, door onpasselijkheid, niet kunnen bijwonen. In beide deze stukken heest Mejufvrouw majofski, zoo als wij algemeen vernemen, Mejufvrouw sardet zeer loffelijk vervangen.
De jonge driftige Vrouw en Jerome Pointu. Het eerstgenoemde stukje is zeer aardig uitgevoerd, alhoewel het niet zeer gekend scheen; in het tweede hebben wij den Heer van hulst bewonderd! Nimmer hebben wij hem vuriger, geestiger, levendiger, meer aan zijn spel gehecht gezien: dit heeft ons eene zeer hooge verwachting van hem doen opvatten; want, zeiden wij, speelt de man zóó fraai eene rol, daar hij geen woord van schijnt te kennen, (wij volgden hem met het boekje in de hand) wat zal hij dan niet verrigten, wanneer hij eene rol

{==355==} {>>pagina-aanduiding<<}
vervult, die hij kent! - De Heer p. snoeck is zeer aardig als Jerome. Wij hebben ons echter den Heer a. snoek als Leander, en den Heer majofski als Jerome herinnerd! -
Wij hebben met vermaak Donquichot gezien. Dit oud-Hollandsche Blijspel is eens gansch onverwacht uit den hoek komen kijken. Hetzelve is redelijk wel gespeeld. - Vetlasoup deed ons cruis gedenken.
Een klein, niet onaardig stukje, heeft den Heere sardet de gelegenheid verschaft, ons een' Jongman van zestig jaren te laten zien. Wij zijn meer dan te vrede over dezen zoo bejaarden kunstenaar geweest. - De Hr. rombach speelde met zeer veel oordeel de rol van den Knecht.

De Ouderliefde en De Deserteur zijn zeer fraai uitgevoerd. Mejufv. kamphuizen, in den laatstgenoemden, is en blijft eene hoogst bevallige Louise. De Heer majofski doet ons altijd veel vermaak als Alcxis. Wij spreken liefst van de overige rollen niet, met uitzondering nogtans van den Heer rombach en Mejufvrouwen majofski en adams.
De zangzieke Kleêrmaker is de laatste maal zeer misselijk vertoond. Cavatini was een opregte anti-Cavatini, en Benini was deze keer niet benini. Mejusvrouw adams, door den Heer oberg geheel van de wijs geholpen, heeft, even als de Heer majofski, dien hinder ondervonden, welke zoo noodlottig voor de kunst is.
De Tooverfluit is zoo gebrekkig vertoond, dat wij dezelve als beneden alle kritiek aanmerken, en alleen der Directie smeeken, de zonde niet op zich te laden, dit meesterstuk van mozart op nieuw te laten verscheuren.
Een nieuw Zangspel, onder den titel van De Nachtmerrie, is onderscheidene reizen met zeer veel genoegen vertoond, en heeft een zeer voldoenend ensemble opgeleverd. De Heeren majofski, rombach, struik, beynink, van well hebben, ieder in zijn vak, gewedijverd tot het welslagen dezer Opera, waarvan de Muzijk allerbevalligst is. Regt koddig is majofski in den dooven Hofmeester; niets is lachverwekkender dan struik met zijne aliters, en niemand verkondigt meer een' door angst en bijgeloof geschokten man, dan beynink in de rol van den zieken Hazekop. Mejufvrouwen majofski en adams hebben verdienstelijk medegewerkt; en,

{==356==} {>>pagina-aanduiding<<}
alles bijeen genomen, is dit Zangspel het regt gelukkig en hoogst zeldzaam lot te beurt gevallen, van behaagd te hebben.
Wij hebben met voordacht van den Heer neits en van Mejufvrouw karels niet gesproken. Den Heer neits verwijzen wij naar onze vroegere aanmerkingen. Het grieft ons in de ziel, dat hij zoo weinig werk maakt van zijn' post. Niemand brengt hij er een gewisser nadeel mede toe, dan zichzelven. Laat hij ons toch de gelegenheid verschaffen tot eene loffelijke vermelding van zijn pogen! Hij was bij den aanvang van dit speel-saizoen op den regten weg; waarom niet op denzelven gebleven?
Mejufvrouw karels schijnt, sedert een' geruimen tijd, zoo in spel als zang, merkelijk te dalen. Wij vreezen, dat zij hare stem niet behoorlijk verzorgt, of te veel fatigueert. Niets is nadeeliger voor eene Zangeresse!.... Met hare moyens, met veel studie en een weinig sinaak, kan zij nóg alles doen vergeten. Hiertoe bieden wij haar gulhartig de hand, en laten alzoo ons oordeel over zekere twee Bravour-aria's van mozart en wenzel muller in de kolk der vergetelheid zachtkens nederzinken.

De Dood van den Centaur Nessus en De Vergoding van Hercules, twee mythologische Balletten van den Heer greive, in verband beschouwd, bevatten zeer veel goeds; ofschoon het tweede den prijs verre op het eerste behaalt. Muzijk en dans schijnen goed geörganiseerd; decoratiën en costumes zijn mede frisch en sierlijk. - Mejusvrouw polly de heus is en blijft steeds de werkzame en beminnenswaardige kunstenaresse. Mejufvrouw matrat doet aanmerkelijke vorderingen. De Heer van well heeft zich zeer wel van den Hercules gekweten; en het gansche Corps de Ballet leverde een goed geheel op.
De Tooverhoorn, of de gedwarsboomde Minnarijen van Arlequin en Colombine, is bij het publiek sinds acht jaren bekend; waarom wij geene melding van deze Arlequinade maken.
De Heer soisson, die als Zephir in het Bosch van Flora gedebuteerd heeft, schijnt een jeugdige en bekwame Danser te zijn. Wanneer hij eene te groote zucht tot luchtsprongen daarlaat, dat bij ons in den dans hetzelsde is als het schreeuwen in zang of spel, en zijn vuur een weinig tempert, durven wij der Directie gelukwenschen met eene zoo noodige aanwinst.





{==357==} {>>pagina-aanduiding<<}

Mengelwerk.

Over de aankondiging van den verrader door Jezus. Door W.A. van Hengel.

(Vervolg van bl. 316.)

Tegen het einde van den Paaschmaaltijd (*) nam de droefheid van Jezus, bij de herinnering van hetgeen David nopens Achitofel (Psalm XLI:10) gezegd had, in eens dermate toe, dat zij zich in zijne geheele houding en stem openbaarde. Toen kon hij niet langer verbergen, hetgeen hij zoo gaarne verborgen had, en zeide met de innigste weemoedigheid: voorwaar zegge ik u, dat een van u, die met mij eet, mij zal verraden (Marc. XIV:18 verg. Matt. XXVI:21. Luc. XXII:21 Joann. XIII:21). Hij verstond daardoor, dat een zijner leerlingen trouweloos genoeg zijn zou, om hem onder schijn van vriendschap aan zijne vijanden, op derzelver boozen last (Joann. XI:57) en volgens eene schandelijke overeenkomst, in handen te leveren. Maar zijne jongeren begrepen zijne bedoeling niet; wijl zij, een ieder de eerste, met de vrage gereed waren: ben ik het, Heere? Er is trouwens altijd een waar en onveranderlijk onderscheid tusschen het rein en bezoedeld geweten; en zou dit in zulk eene gewigtige zaak, in de verraderij van den
besten Meester, geene plaats gehad heb-
{==358==} {>>pagina-aanduiding<<}
ben? - zou de onschuldige jonger niet geweten hebben, dat hij tot zulk een goddeloos bedrijf onbekwaam was? - kon men het den Verrader niet aanzien, dat hij deze schrikkelijke daad zou volvoeren? Het is dan vreemd, dat de leerlingen vragen kunnen: ben ik het? - Maar die vreemdheid verdwijnt reeds ten deele, wanneer wij op Judas letten. Hij moet zich niet alleen tot dus verre onbesproken gedragen hebben, ja zelfs van een' voortreffelijken aanleg geweest zijn: anders zou de verdenking der leerlingen niet alleen nu, maar reeds lange te voren, zoo dikwijls de Heer van zijn' Verrader gewaagde, wel op hem gevallen zijn, en de Zaligmaker zelf zou hem niet onder het gezelschap zijner leerlingen hebben aangenomen. Hij was thans ook zoo verre in huichelarij gevorderd, dat hij zijn waar karater voor de goedhartige jongeren bedekken kon, en welligt menigen schranderen menschenkenner zou bedrogen hebben. Hetgeen uit deze beschouwing van Judas reeds ten deele blijkt, wordt door de oplettendheid op hetgeen de leerlingen bij de vermelding van het verraad mogen gedacht hebben geheel opgehelderd. Zij maakten zich, namelijk, eene geheel andere verbeelding van het verraad, dan het wezenlijk zijn zou. Zij dachten aan geen boos overlegd plan, aan geene verkooping van den Meester aan zijne vijanden. Zij waanden, dat de een of ander hunner, door een onvoorzigtig woord, of door een' overijlden stap, deszelfs nachtverblijf zou ontdekken. Zij kenden hunne zwakheid, en durfden daarom op zichzelven geen vertrouwen stellen. Van deze zijde hebben geachte geleerden (*) de jongeren leeren beschouwen, en het klaar genoeg gemaakt, hoe zij zichzelven verdenken konden. Zoo slaan wij een' geheel anderen weg in, dan
paulus, krummacher enz. verkiezen. Wij willen de eigene woorden van den laatstgenoemden overschrijven. ‘De jongeren konden zich het verraad niet als

{==359==} {>>pagina-aanduiding<<}
vrij voorstellen; zij dachten zich hetzelve dus als een besluit, en dwang van het noodlot, en elk vreesde voor zichzelven met groote droefheid (λυπουμενοι σφοδρα), dat hij voor die schrikkelijke daad mogt bestemd zijn. De dader kwam hun voor als een, door de magt van het noodlot ontzettend aangetast, in een blind werktuig van hetzelve, tot uitvoering van een verschrikkelijk, maar in den raad des hemels besloten plan, veranderd wezen. Daarom verstomt ook de moedige Petrus, zoodra hij den naam van den Verrader verneemt; van daar zwijgen alle jongeren, als Jezus op zijne vraag zegt: gij zijt het, en er het schrikkelijk woord bijvoegt: wat gij voorhebt, doe dat gezwind! Van daar ook laten zij hem ongemoeid weggaan, en bij de gevangenneming treft niet hem, maar den knecht des hoogepriesters, het zwaard van Petrus.’ Zoo spreekt krummacher. Maar waaruit zou hij, of iemand anders, bewijzen kunnen, dat de jongeren van Jezus, nog in den laatsten levensavond van hunnen Meester, zulk een dwaas begrip wegens zeker noodlot koesterden; indien zij hetzelve ooit gekoesterd hebben? Alles, wat de geleerde man tot bewijs aanvoert, is uit misverstand ontstaan. Wij lezen even min, dat Petrus den naam des Verraders verneemt, als dat hij op het hooren van denzelven verstomt. Wij lezen niet, dat alle jongeren het aatwoord van Jezus op de vrage van Judas verstaan; maar het geheele verband bij Joannes leert ons het tegendeel, gelijk straks nader blijken zal. Zij laten den Verrader ongemoeid weggaan, omdat zij hem als den zoodanigen niet kenden, en daarenboven, al vermoedden zij, dat hij het ware, zich niet verbeeldden, dat het verraad in dezen nacht zou ten uitvoer gebragt worden. En, zoo het uit hunne wanbegrippen nopens het noodlot is voortgevloeid, dat bij de
gevangenneming van Jezus het zwaard van Petrus niet den Verrader, maar den knecht des hoogepriesters getroffen hebbe, moeten zij over dat noodlot zeer inconsequent gedacht hebben: want ik zie niet, waarom zij die gevangenneming niet even goed als iets, dat het noodlot aan de bende had

{==360==} {>>pagina-aanduiding<<}
opgelegd, beschouwd, en Malchus als een blind werktuig van hetzelve gespaard hebben.
De vrage zijner leerlingen beantwoordt Jezus (Matt. XXVI:23. Marc. XIV:20) op deze wijze: die de hand met mij in de schotel indoopt, die zal mij verraden, hetwelk wij boven getoond hebben, dat zoo veel zeggen wil, als: die met mij uit dezelfde schotel eet, die zal mij verraden, of: het zal een van die partij zijn, die met mij uit dezelfde schotel eet. De leerlingen waren dan nu nog niet in het zekere onderrigt, wie zoo boos zijn zou, om dit gruwelstuk uit te voeren. Dezelfde zachtmoedige, verschoonende Meester, dien wij in zijne gansche handelwijze jegens den Verrader bewonderen moeten, spaart hem nu nog, en wil, door de openbaarmaking van zijn schrikkelijk voornemen aan allen, hem nog de gelegenheid niet benemen, om terugge te treden. In plaats dan van er eene nadere verklaring op te doen volgen, of aan zijne jongeren tijd te vergunnen, om hem meer te vragen, spreekt hij met diepe ontroering het nadrukkelijk wee over den Verrader uit (Matt. XXVI:24. Marc. XIV:21. Luc. XXII:22). De Heiland spreekt wel van zijnen dood onder het bekoorlijk beeld van heengaan (*); hij beroept zich ook wel op de schriften des O.V., waarin de lotgevallen van den Messias voorzegd waren; maar dit kon den Verrader niet verontschuldigen: zijn misdrijf beging hij vrijwillig; hij werd door niets gedrongen: hij zou dus ongelukkig, zeer ongelukkig zijn. Men kan de woorden van Jezus dus omschrij-
{==361==} {>>pagina-aanduiding<<}
ven: ‘Het is wel in de voorzeggingen des O.V., en dus in Gods raad, begrepen, dat de Messias sterven moet; maar zulks pleit zijnen Verrader niet vrij. Wee dien mensche! zijn toestand zal al zeer ellendig zijn.’
Men kan heden ten dage den indruk niet meer berekenen, welken deze treffende verklaring, door Jezus van den Verrader gegeven, op de gemoederen der jongeren gemaakt hebbe. Terwijl de groote Meester door het diepst medelijden over dien ongelukkigen was aangedaan, die hij wist, dat hem, ten loon van tallooze weldaden, voor dertig zilverlingen aan zijne vijanden verkocht had, waren zij geweldig geschokt geworden. En terwijl zich hunne ontroering op hun gelaat en in hunne gebaren zal vertoond hebben, mag de nakomelingschap er nog iets van aantreffen in de bijzonderheid, die Joannes (XIII:23 verv.) heeft aangeteekend. Nog bezorgd, wie de Verrader zijn zou, en over het schrikkelijk wee, dat Jezus uitsprak, sidderende, wenkte Petrus den geliefden leerling van Jezus, Joannes, die het naast aan hem aanlag, dat hij den Meester vragen zou: wien hij toch bedoelde? Hij kende te zeer de naauwe betrekking, die er tusschen dezen en Jezus plaats greep, om te gelooven, dat die eenig geheim voor hem verbergen zou. Joannes begreep naauwelijks den wenk, of, vallende op de borst van Jezus, zeide hij tot hem: Heere! wie is het? Deze wijze van voordragt vers 25 doet ons zoo zeker aan eene influistering denken, dat die algemeen door de uitleggers is aangenomen geworden. Maar dan volgt ook, dat het antwoord van Jezus, vers 26. deze is het, dien ik de bete, als ik ze ingedoopt hebbe, geven zal, met eene zachte stem zal gesproken zijn. Dit antwoord was beslissend genoeg; daar Jezus met het rondreiken der bete nu juist tot Judas gevorderd was, of de overreiking derzelve nu juist bij hem begon. Het was even goed, of Jezus alleen Judas Iskarioth gezegd had. Joannes kende dan den ondeugenden leerling; doch daar hij het aan de overigen niet kon of durfde mededeelen, dobberden die nog in eene akelige onzekerheid. Trouwens kunnen zij het aan Joannes ingesluisterd

{==362==} {>>pagina-aanduiding<<}
antwoord, zoo al gehoord, dan toch niet verstaan hebben; indien wij, uit hetgeen ons zijn Evangelie berigt, redeneren mogen. Hij zegt namelijk, na 's Heilands woorden tot Judas: dat gij doet, doe het haastelijk, vermeld te hebben, vers 28, 29: En dit verstond niemand der genen, die aanzaten, waartoe hij hem dat zeide: want sommigen meenden, dewijl Judas de beurze had, dat hem Jezus zeide: koop, hetgene wij noodig hebben tot het feest, of, dat hij den armen wat geven zou. Niemand der leerlingen dus had den boozen Verrader nog leeren kennen: te weten, met uitzondering van Joannes. Van Judas zegt de Evangelist, vers 27. en na de bete, doe voer de Satan in hem. Doch deze aanteekening is van dat belang, dat wij er bijzonder bij moeten stilstaan.
Reeds in 't begin van het XIII hoofdstuk (vers 2) merkt Joannes aan, dat de Duivel in het hart van Judas gegeven had, dat hij hem verraden zou. Zoo wordt het plan van verraderij, gelijk alle ander boos opzet, onder de Joden, als een werk des Duivels,diens aanleiders, voorgesteld; en, hoe men het ook verklare, de Schrijver wil zeker de schrikkelijke misdadigheid van dit plan uitdrukken. Doch, hetgeen wij vooral willen opgemerkt hebben, is, dat wij de woorden: doe voer de Satan in hem, niet van eene aanvankelijke, maar voortgezette werking des boozen verstaan kunnen: ik zegge voortgezette werking: want aan deszelfs inwoning in het hart des Verraders zal wel nieman van gezonde hersenen denken. De Schrijver wil derhalve zeggen, dat Judas in zijn gruwelijk plan is versterkt geworden (*). De beste Meester had het nadrukkelijk wee over hem uitgesproken, had hem met een oog vol van teedere smart en bitter medelijden aangezien; maar dit had den ongelukkigen het hart niet kunnen breken. Veeleer

{==363==} {>>pagina-aanduiding<<}
werd de stem van zijn geweten geheel gesmoord. De laatste twijfeling, of hij zijnen Meester verraden zou, werd bekampt, werd verdrongen, en hij was bekwaam, om ook op zijne beurt te vragen: ben ik het, Rabbi? Waarschijnlijk zal hij deze vrage, zoo wel als Joannes de zijne, in het oor van Jezus gedaan hebben. Hij maakte zich daardoor, gelijk thiesz beweerd heeft, niet verdacht bij de overigen; wijl hem het voorbeeld van 's Heilands geliefdsten leerling tegen verdenking behoedde. Met dat alles vroeg hij zoo luid, dat Joannes het eveneens hooren kon, als hij de vrage van Joannes gehoord had. En daarop antwoordde Jezus hem met eene even zachte stem: gij hebt het gezegd; hetwelk men wel best verklaren kan door: gij zegt het zelf; maar evenwel niet minder, dan het eenvoudige ja uitdrukt (*). Indien derhalve de jongeren zoo wel de vrage van Judas, als dit antwoord van Jezus verstaan hadden, zou hun de Verrader volkomen bekend geweest zijn.
Door zulk eene invoeging van het door Joannes verhaalde in de berigten der andere Evangelisten wordt alle bedenking weggenomen, welke het mij voorkomt, dat men tegen de korte redewisseling tusschen Judas en Jezus, die Mattheus alleen geboekt heeft, zou kunnen maken. Immers strijdt het tegen alle menschkundige waarneming, dat Judas de vrage: ben ik het? ooit kunne gedaan hebben, indien er niets meer voorafging, dan hetgeen Mattheus berigt heeft. Niets drong hem, om, toen reeds zijne medeleerlingen met vragen hadden opgehouden, nog afzonderlijk te vragen. Zoo hij ook een woord had willen spreken, moest hij het te gelijk met de anderen gesproken hebben. En, daar het blijkt, hoe weinig hij daartoe geneigd zij geweest,

{==364==} {>>pagina-aanduiding<<}
wijl hij toen volkomen stilzweeg, moet er iets buiten hem zijn omgegaan, hetwelk hem naderhand, toen hij alleen spreken, en opzien onder de jongeren baren moest, tot vragen als noodzaakte. Ja wanneer wij op de drie eerste Evangeliën, inzonderheid op dat van Mattheus, alleen het oog vestigen, doet zich meer dan eene omstandigheid voor, welke Judas moet terug gehouden hebben, om uit zichzelven de vrage: ben ik het? op te werpen. Dit zou reeds eene zoo verregaande huichelarij, als waarvan schier geen voorbeelden in de geschiedenis zijn, moeten geheeten worden; en welke zich, tegen de duidelijkste bewijzen aan, moest gevleid hebben, dat hare bedoeling niet alleen voor alle de jongeren, maar ook voor den Meester zelven tot dusverre was verborgen gebleven. Maar volstrekt onverklaarbaar is het, hoe hij nu daartoe kon gekomen zijn. Jezus had hem wel niet genoemd; maar toch klaar genoeg te kennen gegeven, dat hij hem als zijn' Verrader beschouwde. Hij had daarop met nadruk, maar ook met zijne, hem eigene, liefde en barmhartigheid, het wee over den ongelukkigen, die zich zoo aan hem bezondigen zou, uitgesproken; en nu zou die ongelukkige zelf, alleen uit eigene beweging, zonder door iets van buiten genoopt te worden, het woord genomen, en gevraagd kunnen hebben: ben ik het, Raboi? Dit is in waarheid onbegrijpelijk. Dit schijnt zoo openbaar tegen het menschelijk karakter aan te loopen, dat men een oogenblik in verzoeking geraakt, om de echtheid en geloofwaardigheid van het berigt van Mattheus te betwijfelen. Maar hier komt ons het verhaal van Joannes uitnemend te stade. Wanneer wij het Evangelie van Mattheus zoo uit hetzelve aanvullen, als wij hebben voorgeslagen, verdwijnt niet alleen al het bedenkelijke, maar wordt de vrage van Judas zeer natuurlijk. Terwijl hij, toen Jezus het wee over zijn' Verrader uitsprak, nog terugge schrikte van die vrage te durven op de
lippen nemen, veranderde zijne ziel, door hetgeen v rvolgens, naar Joannes, voorviel. Reeds langen tijd ijverzuchtig over de bijzondere teederheid, waarmede Joannes door Jezus behandeld werd, en

{==365==} {>>pagina-aanduiding<<}
over den hoogst vertrouwelijken omgang tusschen den Meester en den jonger, kon hij thans niet verdragen, dat zijn plan van verraderij aan dezen, wiens karakter naar allen schijn ook het verste van het zijne afweek, ontdekt was. Het antwoord toch: deze is het, dien ik de bete, als ik ze ingedoopt hebbe, geven zal, kon door Jezus zoo stil niet zijn voortgebragt, dat Judas er niets van zou gehoord hebben. De bevlektheid zijns gewetens had zijne ooren gescherpt, en, al had hij alles niet verstaan, de boosdoener is kwaaddenkend, en hij zal zich verbeeld hebben, dat er veel meer te zijnen nadeele gesproken wierd, dan werkelijk gebeurde. Zoo kreeg hij een nieuw voedsel voor den haat, dien hij tegen Jezus, vooral sedert den maaltijd te Bethanië, waarop Maria hem zalfde, gedragen had. Alle gevoel van schaamte, het geringste overblijfsel van zachte aandoening voor Jezus, werd bij hem vernietigd. Hij werd in zijn gruwelijk opzet zoo verhard, dat niets er hem meer van kon afhouden. Het is geene losse, uit de lucht gegrepene, gissing, dat 's Heilands ontdekking van den Verrader aan Joannes zulk een' schrikkelijken indruk op de ziel van Judas gemaakt hebbe. Het eenig oogmerk van den Evangelist met zijne woorden: na de bete, doe voer de Satan in hem, schijnt geweest te zijn, om dit te leeren. Derhalve bezat Judas thans onverschrokkenheid, of liever onbeschaamdheid genoeg, om te durven vragen: ben ik het?, en den Meester te tarten, die hij klaar genoeg inzag, dat zijnen Verrader aan het gansche gezelschap niet wilde bekend maken. Wat meer is, zijne ontdekking aan Joannes liet het hem niet eens meer in zijne keuze, of hij wilde medespreken. Wanneer zich in een gezelschap een booswicht bevindt, kan hij zich zoo lange schuil houden, kan hij zoo lange zwijgen, als iemand, die hem regt kent, slechts met algemeene
aanmerkingen, die ook op anderen toepasselijk zijn, op zijn ondeugend karakter zinspeelt. Maar zoo dra die door hem gevreesde man meer bijzonder wordt; zoo dra hij aan een of twee vrienden, die digt bij hem zitten, den booswicht in zijne ware gedaante voor-
{==366==} {>>pagina-aanduiding<<}
stelt en zoo goed als bij name noemt, en dit zoo doet, dat hij zelf, die er niet verre af is, het hooren moet, kan deze niet langer zwijgen: integendeel moet hij dan eene stoutmoedigheid aannemen, welke aan elk, die gaarne het beste van zijn' evenmensch denkt, de gedachte inboezemt: zou hij wel zoo boos zijn? Eveneens was het met Judas gelegen. Zijn stilzwijgen bemerkte hij, dat nu niet minder, dan eigene veroordeeling, zijn zou. Hij moest het afbreken. Vol van begeerte, om nog altijd de beste man te schijnen, en daardoor zijn plan te beter te kunnen uitvoeren, rust hij zich met duivelsche onverschrokkenheid toe, en de wolf in schaapskleederen vraagt den zachtmoedigen herder: ben ik het?
Het antwoord, dat hij van Jezus ontving: gij zelf zegt het, kon hem nu niet meer doen wankelen. Dit wist de Heiland, zoo zeker, als hij zelf het kon weten, en, na verloop van eene korte poos, voegde die er nog bij: dat gij doet, doe het haastelijk; hetwelk noch een bevel was, noch eene uittarting van den reeds genoeg verbitterden jonger. Het was de taal van hem, die van het begin zijns levens als Zaligmaker der wereld was opgetreden, en onwrikbaar besloten had, voor 's menschen heil aan het kruis te sterven. Mogelijk kan men dezelve best verklaren door: moet het dan geschieden; welaan, hoe eer hoe liever! Hoe zeer dit voor Judas genoeg gezegd was, om de regte meening te vatten, blinkt er nog al de verschoonende zachtmoedigheid van Jezus in door. Nog al sprak hij zoo geheimzinnig, dat de jongeren er verschillende dingen bij denken konden. En Joannes teekent aan, dat dit werkelijk zoo geweest is. Over den verkeerden zin, dien zij aan 's Heilands woorden hechtten, hebben wij reeds boven gehandeld, of althans zoo veel aangemerkt, als voor deze Verhandeling volstaan kan. Zij laten dan den Verrader ongemoeid vertrekken. Ook Joannes verhinderde dit niet; want hij zal zich niet hebben kunnen verbeelden, dat de booswicht nog in denzelfden nacht zijn gruwelstuk zou uitvoeren.


{==367==} {>>pagina-aanduiding<<}

Eenige zwarigheden tegen de inenting met de koepok wederlegd.

(Uit eene onuitgegeven Verhandeling van wijlen Dr. ***.)

...... Eene andere tegenbedenking is bij velen in den onzekeren uitslag der kunstbewerking gelegen: ‘Nu eens, zeggen zij, vat de koepok-inenting, dan weder niet; en echter zien wij kinderen, die te vergeefs waren ingeënt, naderhand door de natuurlijke ziekte op eenmaal aangevallen.’ - Dan, te dezen opzigte staat de koepok-inenting met de inenting der natuurlijke ziekte, met de geheel natuurlijke besmetting zelfs, kortom met alle ziekten, volkomen gelijk: geene ziekte toch, tot op onze dagen, is er bekend, welker aanval bijna niet geheel afhangt van de gesteldheid, de vatbaarheid des ligchaams, van eene wijziging, welker grensscheidingen tot heden voor het menschelijk oog verborgen zijn. Zoo toont ons de geheel natuurlijke besmetting deze waarheid door vele voorbeelden aan. Om slechts bij eigene ondervinding te spreken, zal ik alleen bijbrengen het voorbeeld van eene mijner naastbestaanden, welke, na in zeven achtereenvolgende jaren vier kinderen, allen door de natuurlijke ziekte aangetast, gezoogd te hebben, na vervolgens drie kinderen harer vrienden in dezelfde omstandigheden tot den dood toe te hebben bijgestaan, zonder eenig letsel te bekomen, eindelijk, in het 76ste jaar hares ouderdoms, door de kinderpokjes wierd aangetast, en met zeer veel moeite dien aanval wederstond. - Eveneens is het met alle andere ziekten gelegen. Vaak zien wij een' onzer vrienden eene besmettelijke, algemeen heerschende ziekte gelukkig onaangedaan ontkomen, en denzelfden man naderhand, bij eene ligtere, niet noemenswaardige besmetting, door dezelfde ziekte aangetast.
‘Maar, zal men veelligt vragen, hoe zich dan geheel te beveiligen? hoe de gestadige ongerustheid weg te nemen,

{==368==} {>>pagina-aanduiding<<}
welke noodwendig heerschen moet, indien niet de inenting geheel is geslaagd?’ - Mij dunkt deze vraag beantwoordt zichzelve: het proefmiddel is onschadelijk, en brengt den lijder, hoe dikmaals ook herhaald, in geen het minste gevaar, is onkostbaar, met weinig moeite verbonden, en heeft dus niets in zich, hetwelk deszelfs gedurige herhaling zoude kunnen tegengaan en beletten. Ook deze tegenbedenking kan dus de waarde der koepok-inenting geenszins doen verminderen. En even het zelfde zullen wij ondervinden, wanneer wij de tegenwerping, uit de ongenoegzaamheid der koepok-inenting ontleend, met naauwkeurigheid onderzoeken. Waar toch wierd ooit een voorbeeld aangehaald, uit hetwelk ontegenzeggelijk bleek, dat eene welgeslaagde, en door kundige beoordeelaars als echt verklaarde, koepok-inenting door eene natuurlijke besmetting wierd gevolgd? De ondervinding van vele jaren zelfs bezit niet een eenig zoodanig voorwerp. 't Is waar, men spreekt dezer dagen veel van sommige inentingen, welke door de natuurlijke ziekte als op den voet zouden gevolgd zijn; en, daar wel bijzonder deze verspreide geruchten tot deze voorlezing aanleiding gegeven hebben, zal men mij wel vergunnen te dezen opzigte mijnen pligt volkomen te betrachten, en een weinig langer hier bij stil te staan.
Inderdaad, wanneer wij deze veelvuldige verhalen, welke in ieders mond, als een van den berg afrollende sneeuwklomp, aangewassen zijn, geheelenal geloof wilden geven en dezelve oppervlakkig beschouwen, dan is ons vertrouwen op de koepok-inenting verloren, en wij zouden ons met regt mogen beklagen, zoo lang eene dwaling te hebben aangekleefd, welker gevolgen niet dan verderfelijk voor het menschdom konden wezen. Maar, beschouwen wij met aandacht en naauwkeurig de als zoodanig aangehaalde voorbeelden, dan zullen wij spoedig gevoelen, dat zij, wel verre van ooit der koepok-inentinge tot smaad te kunnen strekken, integendeel, als zoo vele bewijzen voor derzelver nuttigheid en onwaardeerbaren invloed, zijn aan te merken. In geen dier gevallen heeft ooit de natuurlijke uitbotting de

{==369==} {>>pagina-aanduiding<<}
plaats der koepokken vervangen, ten zij reeds in die zelfde woning, vóór en na de inenting zelve, de besmetting ten sterkste, ja met hevige woede had geheerscht, of de koepok-inenting zonder uitwerking was beproefd en niet herhaald. En daarenboven behooren wij steeds in het oog te houden, dat, zelfs in de meer zonderlinge gevallen, de natuurlijke pokjes zich verre binnen den bepaalden tijd, en steeds vóór en aleer de koepokstof hare werking konde uitoefenen, vertoond hebben. Weshalve te dezen opzigte als duidelijk bewezen kan worden aangemerkt, dat in alle gevallen, in welke wij de natuurlijke pokjes de koepokken hebben zien opvolgen, de besmetting reeds vóór de inenting in den hevigsten graad is aanwezig geweest, zich reeds als 't ware in de innerlijke gesteldheid des ligchaams had ingedrongen, en dus door geene kunstbewerking, hoe volmaakt, hoe schoon ook, immer kon worden tegengegaan; te meer, wanneer wij hier bijvoegen, dat in geen dier gevallen der koepok de noodige tijd verleend is, om tot volkomene werking op te klimmen, maar dezelve, integendeel, als 't ware te midden harer werkingen overvallen en gestuit is geworden.
En welk een gevolg zullen wij dan uit deze waarneming trekken, hetwelk niet steeds ten voordeele der inenting moet uitvallen; te meer, wanneer wij in het oog houden de heilzame uitwerking der koepok, zelfs dán, wanneer dezelve niet in staat was de uitbotting bij reeds besmette voorwerpen geheel te verhinderen. In geen dier gevallen toch bereikten de natuurlijke pokjes haren gewonen graad, hare gewone hevigheid; in geen dier gevallen doorliepen zij de haar voorgeschrevene tijdperken, maar werden als 't ware tot goedaardigheid overgehaald, en verschoonden haren lijder, die meer dan waarschijnlijk, zonder den heilzamen invloed der koepok, als slagtoffer der natuurlijke ziekte, zoude gevallen zijn. En, mijne Vrienden! zoude et billijk zijn, eene heilzame uitvinding te veroordeelen, omdat dezelve, te laat bewerkstelligd zijnde, niet geheel het gewenschte doel bereikt heeft? Zoude men dáárom alle geneesmiddelen ver-
{==370==} {>>pagina-aanduiding<<}
achten, omdat zij in hopelooze, verwaarloosde gevallen geene nuttigheid uitoefenen? ô, Hoe dwaas zoudt gij dit alles keuren! En echter, de veroordeeling der koepok-inenting, op deze gronden, steunt op nog ellendiger redeneringen; want zelss ook dán, wanneer het eigenlijk oogmerk der koepok-inenting, te weten de beveiliging voor de uitbotting der natuurlijke pokjes, door voorafgaande besmetting verijdeld wordt, ook dán nog is hare nuttigheid niet geheel verdwenen: zij brengt veel toe tot ligtenis der ziekte, tot spoediger herstelling, en tot vermindering der gevaren. In die weinige gevallen, echter, in welke de koepok-inenting zonder uitwerking gebleven en naderhand door de natuurlijke ziekte is opgevolgd, is zekerlijk, en zeer natuurlijk, de uitslag niet zoo gunstig geweest, dewijl hier de werking der koepok den lijder niet konde te stade komen; daar, voor het overige, deze mislukking zelve aan velerlei oorzaken met regt kan worden toegeschreven, en wel bijzonder moet gezocht worden in de
oogenblikkelijke onvatbaarheid, in de dadelijke gesteldheid des ligchaams, en in sommige gevallen inderdaad van de hoedanigheid der gebezigde stoffe kan afhangen. Weshalve voorzeker ook deze voorbeelden niet zouden bestaan, indien men, volgens raad van deskundigen, tot eene herhaalde inenting ware overgegaan.
Thans blijft mij nog ééne bedenking overig, die namelijk, ‘of wel de stof, uit het ligchaam van een dier genomen, in staat zoude zijn, den mensch voor de poksmet te beveiligen?’ - Spoedig zal deze aanmerking geheel vervallen, wanneer wij bedenken, dat inderdaad de natuurlijke kinderpokjes eene oorspronkelijk dierlijke ziekte behoort genoemd te worden, welke, in de Arabische oorden, ook nu nog aan de kameelen eigen is, en door derzelver berijding en aanraking tot den mensch is overgegaan. Weshalve, in plaats van iets onnatuurlijks, integendeel zeer veel overeenkomstigs gelegen is in de inenting met stof uit een dier genomen, daar de oorspronkelijke besmetting mede van een dier afkomstig is. Ja misschien

{==371==} {>>pagina-aanduiding<<}
zullen wij in later dagen, wanneer het licht der opmerkzaamheid dieper in de schuilhoeken der scheppende natuur is doorgedrongen, inderdaad reden kunnen geven, waarom deze stoffe, van het eene dier genomen, zoodanig eene vreesselijke uitwerking te wege brengt, en integendeel wederom, uit eene andere dierensoort getrokken, als veilig behoedmiddel kan worden aangemerkt. Misschien zullen wij alsdan ontwaren, (opdat ik dezen wenk in het voorbijgaan aan mijne kunstvrienden geve) dat inderdaad deze verschillende eigenschappen voortbrengselen zijn van eene en dezelfde oorspronkelijke stoffe, door verschil van levenswijze, van voedsel, maar bijzonder van luchtstreek, in elke dierensoort bijzonder gewijzigd en bepaald.
Thans zoude ik nog moeten spreken van eene tegenwerping, gegrond op de verdenking, of niet misschien de koepok-inenting gelegenheid zoude geven tot verzwaring van sommige andere uitbottingsziekten; - dan, daar ik onmolijk in de wederlegging dezer tegenbedenking treden kan, zonder mij geheelenal in het geneeskundige te verdiepen, heb ik gemeend dezelve op deze plaats geheel te moeten achterlaten, en hen, die begeerig zijn te dezen opzigte beter onderrigt te worden, te moeten verwijzen naar de allezins schoone Verhandeling over dit onderwerp, onlangs, zoo ik meene, bij den Boekhandelaar Allart uitgegeven. Echter zal men mij vergunnen, dat ik hier aanmerke, dat, wel verre van deze nadeelige gevolgen aan de koepok-inenting te kunnen wijten, er integendeel veelvuldige, naauwkeurig beschrevene gevallen bestaan, uit welke de heilzame gevolgen der koepok-inenting, ook op de zoogenaamde uitbottingsziekten en huiduitslagen, ten duidelijkste blijken.
Even min zal ik het zot geklap wederleggen van hen, die deze uitvinding verwerpen, alleen omdat zij dezelve als nieuw beschouwen; maar hun alleenlijk herinneren, dat, volgens geloofwaardige berigten, deze bewerking reeds vóór de ontdekking van Dr. jenner in het Oosten was bekend. -





{==372==} {>>pagina-aanduiding<<}

Vergelijking der drie Romeinsche minnedichters, Ovidius, Propertius en Tibullus, zoo met elkander, als met de nieuweren, bijzonder met Petrarcha.

(Uit ginguené, Histoire Littéraire de l'Italie.)

Alle drie de Romeinsche Minnedichters leefden op het zelfde tijdstip, in de schoonste eeuw der Latijnsche letterkunde, de eeuw van augustus. Zij spreken dezelfde taal en schilderen dezelfde zeden. Hunne meesteressen zijn ijdele (coquette), ontrouwe en veile schoonheden. Zij zoeken bij dezelve niets dan vermaak; zij zelve hebben het vuur en de drift der jeugd. Het schitterend vernuft van ovidius, de rijke verbeeldingskracht van propertius, de gevoelige ziel van tibullus, drukken zich uit met de verschillende schakeringen in den stijl, welke moesten voortvloeijen uit het verschil dezer drie bronnen; maar alle drie beminnen zij bijkans op dezelfde wijze voorwerpen van bijkans éénen stempel. Zij reikhalzen; zij verwerven; zij hebben gelukkige medeminnaars. Zij zijn jaloersch; zij breken, en verzoenen zich wederom. Zij zijn op hunne beurt ontrouw; men schenkt hun vergiffenis, en zij herkrijgen een geluk, 't geen weldra op dezelfde wijze weer gestoord wordt.
Corinna is gehuwd. De eerste les, welke ovidius haar geeft, is om haar te leeren, met welke kunst zij haren man bedriegen moet, door welke teekenen zij, in tegenwoordigheid van hem, en van iedereen, elkander, en elkander alleen, zullen kunnen verstaan. Het genot volgt kort hierop, weldra misnoegen, en, hetgene men van een zoo galant man als ovidius niet zoude verwachten, schelden en slaan; daarop berouw, tranen en vergiffenis. Hij wendt zich soms tot ondergeschikten, tot huisbedienden, tot den portier zijner beminde, dat hij hem des nachts inlate; aan

{==373==} {>>pagina-aanduiding<<}
een verwenscht oud wijf, 't welk haar bederft en haar leert zich voor geld weg te geven; aan een' ouden gesnedenen, die haar bewaakt; aan eene jonge slavin, dat zij haar het schrijftafeltje overhandige, waarbij hij haar om eene zamenkomst verzoekt. Het rendez-vous wordt afgeslagen; hij vloekt zijn geschrift, 't welk een zoo slecht gevolg heeft gehad. Hij verwerft een gunstiger gehoor; nu wendt hij zich aan de Godin des Dageraads, dat zij zijn geluk niet kome storen.
Weldra beschuldigt hij zichzelven, wegens zijne veelvuldige ontrouw, - zijn' smaak voor alle vrouwen. Een oogenblik later is Corinna zelve hem ontrouw; hij kan het denkbeeld niet verdragen, dat hij zelf haar lessen gegeven heeft, van welke zij zich met een' ander bedient. Corinna is op hare beurt minijverig; zij vliegt op, als eene meer driftige dan teedere vrouw. Zij beschuldigt hem, van eene jonge slavin te beminnen. Hij zweert haar, dat daar niets aan is; maar hij schrijft ter zelver tijd aan die slavin; - en al hetgene Corinna zoo tot toorn verwekt had, was waar. Hoe was zij het gewaar geworden? Welke blijken hadden hen verraden? Hij vraagt aan die jonge slavin eene nieuwe zamenkomst. Zoo zij het hem weigert, dreigt hij alles te ontdekken, alles aan Corinna te belijden. Hij schertst jegens een' vriend over zijne dubbele minnarij, over de moeite en het vermaak, welke zij hem verschaft. Kort daarna is het Corinna alleen, die hem bezig houdt. Zij is geheel de zijne. Hij bezingt zijn' triumf, als of het zijne eerste overwinning ware. Na eenige inmengselen, welke men om meer dan ééne reden niet kan vermelden, en andere, welke 't te lang ware om op te geven, bevindt hij, dat Corinna's man al te onverschillig geworden is, en geene jaloezij meer voedt. Dit mishaagt den minnaar, die hem dreigt, zijne vrouw te verlaten, zoo hij zijnen minnenijd niet weder opvat. Nu gehoorzaamt de man hem te veel, en doet Corinna zoo wél bewaken, dat ovidius haar niet meer genaken kan. Hij beklaagt zich over dit oppassen,

{==374==} {>>pagina-aanduiding<<}
't welk hij zelf te voren geëischt had; maar hij zal hetzelve wel weten te ontduiken. Bij ongeluk is hij niet de eenige, die dat kan. De losbandigheid van Corinna begint op nieuw en vermeerdert; hare minnarijen worden zoo openbaar, dat de eenige gunst, welke ovidius van haar verzoekt, deze is, dat zij zich eenige moeite geve om hem te misleiden, en zich een weinig minder openlijk vertoon 't geen zij is. - Zie daar de zeden van ovidius en zijne meesteres; zie daar den aard hunner liefde!
Cinthia is de eerste liefde van propertius, en zal de laatste zijn. Zoodra is hij niet gelukkig, of hij wordt minnenijdig. Cinthia bemint den opschik te veel; hij vermaant haar, de weelde te vlieden en de eenvoudigheid te beminnen. Hij zelf is aan meer dan ééne soort van buitensporigheid overgegeven. Cinthia verwacht hem; hij komt eerst tegen den ochtend tot haar, zoo even van tafel, en bevangen door den wijn. Hij vindt haar slapende; en het gerucht, dat hij maakt, en zijne liefkozingen zelfs, vermogen een' tijdlang niet, haar te wekken: eindelijk opent zij de oogen, en doet hem de verwijtingen, welke hij verdient. Een vriend wil hem van Cinthia aftrekken; hij schildert zijnen vriend hare schoonheid, hare bekwaamheden. Hij wordt gedreigd, haar te verliezen; zij vertrekt met een' krijgsman: zij gaat het leger volgen; zij stelt zich bloot aan alles, om slechts haren lieveling aan te hangen. Propertius laat zich niet in drift uit; hij weent, hij doet geloften voor haar geluk. Hij zal niet uit het huis vertrekken, 't welk zij verlaten heeft; hij zal de vreemdelingen opzoeken, die haar mogten gezien hebben; hij zal niet aflaten hen te vragen naar Cinthia. Zij is getroffen van zulke liefde; zij verlaat den Krijgsman, en blijft bij den Dichter. Hij dankt Apollo en de Zanggodinnen; hij is dronken van vreugde. Deze vreugde wordt weldra gestoord door nieuwe aanvallen van minnenijd, afgebroken door verwijdering en afwezigheid. Ver van Cinthia, houdt hij zich met haar alleen bezig. Hare gewezene ontrouw doet hem voor nieuwe

{==375==} {>>pagina-aanduiding<<}
vreezen. De dood verschrikt hem niet; hij vreest niets dan Cinthia te verliezen; kan hij gerust zijn dat zij hem getrouw zij, dan zal hij gewillig ten grave dalen.
Op nieuw verraden, meende hij zich verlost van zijne liefde; maar weldra neemt hij zijne boeijen weder aan. Hij maalt het bekoorlijkst tafereel van zijne meesteres, van hare schoonheid, den fraaijen smaak van haren opschik, hare kunst in zingen, dichten, dans; alles regtvaardigt en verdubbelt zijne liefde. Maar Cinthia, zoo verdorven als zij beminnelijk is, onteert zich door de geheele stad door een zoo ergerlijk gedrag, dat propertius zich schamen moet over zijne liefde. Hij schaamt zich ook; maar hij kan zich niet van haar losmaken. Hij zal haar minnaar, haar echtgenoot zijn; nimmer zal hij eene andere dan Cinthia beminnen. Zij verlaten elkander, en vereenigen zich nogmaals. Cinthia is jaloers: hij stelt haar gerust. Nimmer zal hij eene andere vrouw beminnen. Het is ook inderdaad niet eene andere, welke hij bemint; het zijn alle vrouwen. Nimmer heeft hij er genoeg; hij is onverzadelijk in lusten. Om hem tot zich-zelf terug te roepen, moet Cinthia hem nogmaals laten varen. Nu zijn zijne klagten zoo levendig, als ware hij zelf nimmer ontrouw geweest. Hij wil de vlugt kiezen. Hij zoekt zich te verstrooijen door den drank. Hij had zich als naar gewoonte bedronken, en veinst dat nu eene bende Amor's hem ontmoet, en hem aan de voeten van Cinthia terug leidt. Hunne verzoening wordt gevolgd van nieuwe stormen. Cinthia, in een van hunne avondmaaltijden door den wijn, gelijk hij zelf, verhit, werpt de tafel om, smijt hem met bekers naar den kop; hij vindt dat bekoorlijk. Nieuwe en herhaalde ontrouw noodzaakt hem eindelijk om zijn juk te verbreken: hij wil vertrekken; hij gaat Griekenland bereizen; hij maakt het geheele plan van zijne reis: maar hij doet wederom afstand van dit plan - slechts om zich blootgesteld te zien aan nieuwen smaad. Cinthia vergenoegt zich niet meer met hem te verraden;
zij stelt hem ook ten schimp zijner medeminnaars: maar

{==376==} {>>pagina-aanduiding<<}
eene onverwachte krankte valt haar aan; - zij sterft. Zij verschijnt hem in den droom; hij ziet, hij hoort haar. Zij verwijt hem zijne ontrouw, zijne luimen (caprices), zijn verlaten van haar, in hare laatste oogenblikken, en zweert, dat zij zelve, ondanks den schijn, hem altijd getrouw geweest is. - Zie daar de zeden en de avonturen van propertius en zijne meesteres; zie daar in 't kort de geschiedenis van hunne minnarij!
Ovidius en propertius waren dikwijls ontrouw; maar zij waren niet onstandvastig. Het zijn twee gevestigde losbandigen, die dikwijls hier en daar hunne hulde brengen, maar die steeds terug keeren om hetzelfde juk te torschen. Corinna en Cinthia hebben alle vrouwen tot medevrijsters; maar geen eene in het bijzonder. De Zanggodin dezer beide Dichters is getrouw, zoo hunne liefde het niet is, en geen andere naam, buiten dien van Corinna en Cinthia, klinkt in hunne gezangen. Tibullus, minder teeder minnaar en dichter (?), minder levendig en driftig in zijne minnarijen dan zij, heeft niet dezelfde standvastigheid. Drie schoonheden zijn, de eene na de andere, het voorwerp van zijne liefde en van zijne gedichten. Delia is de eerste, de meest beroemde, en ook de meest beminde. Tibullus heeft zijn' rijkdom verloren; maar hij houdt zijn landgoed en Delia over: mag hij haar slechts in de rust van het landleven bezitten; mag hij, stervende, de hand van Delia in de zijne drukken; volgt zij, weenende, zijnen rouwstoet, - dan vormt hij geene andere wenschen. Delia is opgesloten door een ijverzuchtig man; hij zal in hare gevangenis doordringen, ondanks de Argussen en de driedubbele grendels. In hare armen zal hij alle zijne ongevallen vergeten. Hij wordt ziek, en denkt om Delia alleen. Hij vermaant haar om steeds kuisch te zijn, het goud te verachten, aan niemand dan aan hem toe te staan hetgene hij van haar verworven heeft. Maar Delia volgt dien raad niet op. Hij had gemeend hare ontrouw te kunnen dragen; hij bezwijkt daaronder, en bidt Delia en Venus om vergiffenis. Hij zoekt in den

{==377==} {>>pagina-aanduiding<<}
wijn zijn heul; te vergeefs; dezelve kan noch zijne smart verzachten, noch zijne liefde genezen. Hij wendt zich tot Delia's echtgenoot, bedrogen gelijk hij; hij ontdekt hem alle de listen, waarvan zij zich bedient, om hare minnaars aan te lokken en te ontmoeten. Kan haar man zelf haar niet bewaren, hij betrouwe haar aan hem toe; hij zal wel weten hen te verwijderen, en haar, die hen beiden hoont, uit derzelver strikken te verwijderen. Hij bevredigt zich; hij komt weer tot haar; hij herinnert zich de moeder van Delia, welke hunne min begunstigde. Het herdenken aan die goede oude vrouw opent zijn hart weder voor zachte gevoelens, en al het ongelijk van Delia is vergeten. Maar weldra heeft zij op nieuw en zwaarder ongelijk. Zij heeft zich laten verleiden door goud en geschenken; zij geeft zich over aan een ander minnaar, aan meerdere anderen. Tibullus breekt eindelijk eene schandelijke keten; hij zegt haar vaarwel voor altijd.
Hij kiest Nemesis voor zijne meesteresse, maar wint daar niet bij. Zij bemint niets dan het goud, en bekreunt zich weinig aan gedichten en de geschenken van het vernuft. Nemesis is eene gierige vrouw, die zich overgeeft aan den meestbiedenden; hij verwenscht hare gierigheid, maar hij bemint haar, en kan niet leven zoo hij geene wedermin erlangt. Hij tracht haar te bewegen door roerende tafereelen. Zij heeft hare jonge zuster verloren; hij zal op haar graf gaan schreijen, en zijne kwelling aan die stomme asch toevertrouwen. De schim der zuster van Nemesis zal zich verstoren over de tranen, die Nemesis doet storten. Zij achte derzelver toorn niet gering. Het droevig beeld van hare zuster zou 's nachts haren slaap komen storen.... Maar die droevige herinneringen kosten Nemesis tranen. Tot dezen prijs wil hij zelfs zijn geluk niet koopen.
Neaera is zijne derde beminde. Hij heeft lang het genot van hare min gehad. Hij bid slechts van de Goden, met haar te mogen leven en sterven. Maar zij vertrekt; zij is afwezig; hij kan niet denken, dan om haar; hij

{==378==} {>>pagina-aanduiding<<}
vraagt niets van de Goden, dan haar terug. Hij heeft in den droom Apollo gezien, die hem heeft aangekondigd, dat Neaera hem verlaat. Hij weigert dien droom te gelooven; hij zou dat ongeluk niet kunnen overleven, - en nogtans dat ongeluk bestaat. Neaera is ontrouw; hij wordt wederom verlaten. - Zie daar het karakter en het lot van tibullus; zie daar den drievoudigen en tamelijk droevigen roman van zijne liefde!
Hij vergoedt door zijn bekoorlijk uitwerken het min belangrijke van zijn onderwerp. In hem vooral heerscht eene zachte melancholie, en geeft zelfs aan het vermaak een' zweem van mijmering en treurigheid, welke 't zelve te verrukkender maakt. Zoo er een oud Dichter was, die zedelijkheid in zijne liefde mengde, dan was het tibullus: maar die nuances van gevoel, welke hij zoo wél uitdrukt, zijn alleen in hemzelven; hij bekommert zich niet meer dan de beide anderen, om die te zoeken in zijne meesteressen, of ze in haar te verwekken. Hare schoonheid, hare bevalligheid is 't alleen, die hem ontvonkt; hare gunsten, al wat hij begeert of terugwenscht; hare ontrouw, hare veilheid, haar verlaten, al wat hem kwelt. Van alle deze vrouwen, beroemd geworden door de gezangen van drie groote Dichters, schijnt Cinthia de beminnelijkste. Het bekoorlijke der talenten vereenigt zich bij haar met alle hare andere bekoorlijkheden; zij beoefent de zang-, de dichtkunst; maar om alle deze bekwaamheden, welke veelal die waren van eene fatsoenlijker soort van ligtekooijen, is zij niet te beter: het zijn daarom niet te minder het vermaak, het goud en de wijn, die haar beheerschen; en propertius, die maar eens of tweemaal in haar dien smaak voor de fraaije kunsten verheft, wordt desniettemin in zijne drift voor haar door eene geheel andere spoor geprikkeld.
De stijl van deze drie Dichters is zeer verschillende; het fonds van hunne denkbeelden verschilt zoo veel als hun genie en hun stijl; maar de bijkomende denkbeelden, welke zij gebruiken, zijn tamelijk eenvormig. Zij hebben

{==379==} {>>pagina-aanduiding<<}
slechts nagenoeg dezelfde loftuitingen aan hunne schoonen te geven, dezelfde verwijtingen aan haar te doen. Zij roepen de Goden en Godinnen aan, als getuigen der eeden of wrekers van den meineed. De voorbeelden van trouw of ontrouw, uit de fabel- of echte geschiedenis genomen, ontbreken hun, daar 't noodig is, niet. De overvloed daarvan wordt tot overmaat bij propertius, gelijk die der geestige zetten bij ovidius. Zij gelooven allen, of veinzen te gelooven, aan de Tooverkunst; en de geestenbezweringen en minnedranken komen gedurig in hunne gedichten voor. Maar, behalve de Goden en de Tooverkunst, is alles stoffelijk en zinnelijk in de bijkomende denkbeelden, gelijk in den grond van hunne min en poëzij. De overeenstemming van gemoederen, de vereeniging van harten, de behoefte van zich mede te deelen, het wederkeerig vertrouwen, het aangenaam onderhoud, de verheffing en uitsterting van twee harten jegens elkander, of gezamenlijk tot hetgeen zacht, schoon en rein is, niets van dit alles is bij hen, noch in het algemeen bij een der oude Dichters te vinden; - en dit is niet in hunne gedichten, omdat het niet in hunne liefde was.
Bij het herleven der Letteren, na de eeuwen van barbaarschheid, was er in de zeden, nevens veel bederf en woestheid, ook eene verheffing en eene neiging tot het overdrijven van gevoelens, welke voornamelijk plaats grepen omtrent de liefde. De heerschappij, welke de vrouwen ten allen tijde hadden bij de Noordsche volken, terwijl zij in het Oosten en Zuiden bijna overal slavinnen waren, breidde zich met de overwinningen der Franken, Germanen en Gothen al verder en verder uit. De Ridderschap (la Chevalerie) maakte van dit rijk eene soort van Godsdienst. De eigenlijk gezegde Godsdienst had daar ook veel invloed op. De Platonische wijsbegeerte, zich vereenigende met de leer der Christenen, gaf daaraan eene hoedanigheid van vurige bespiegeling en van boven zich zelf verhevene liefde, welke, soms in hare uitdrukking aan de aardsche liefde gelijkende, ongevoelig die liefde zelve gewende, zich uit te

{==380==} {>>pagina-aanduiding<<}
drukken in eene mystieke en godsdienstige taal, gelijk somtijds de Troubadours spraken. De vraagpunten, in de Minne-gerigtshoven verhandeld (*), verfijnden het gevoel der liefde nog meer. De eerste Italiaansche Dichters, meest allen onderwezen zijnde in de weder opkomende scholen van het Platonismus, en dus nog hooger verfijnd dan de Provençaalschen, verwijderden zich in hunne minnedichten zoo verre van al hetgeen gemeen en aardsch was, dat zij dikwijls zelfs afweken van al wat verstaanbaar en menschelijk was. De vrouwen, die het voorwerp hunner zangen waren, waren vereerd met die verheffing van stijl, gelijk van gevoelens. De openbare zeden alleen waren bedorven, maar de huisselijke zeden waren kuisch. De mannen, die van de schitterendste schoonheden niets konden verwerven, dan het verlof om haar te beminnen, om haar dit te zeggen, om eenigermate met den naam dezer schoonheden te pronken op hunne wapenen of in hunne gedichten, hielden zich vereerd met dit eerbewijs openlijk te mogen doen; en de vrouwen, die daarin eene openlijke getuigenis zagen, dat zij hare goede zeden wisten te bewaren, vonden zich daardoor ook gevleid en vereerd. De meeste van haar hadden, in de pligten en de genietingen van den echt,
beweegredenen tevens en schadeloosstelling voor de hardheid, welke zij tegen hare minnaars uitoefenden; en zij, van hunnen kant, vergenoegd met in de meesteresse van hun hart, in de aangebeden vrouwe hunner gedachten, het voorwerp te zien van eene soort van eerdienst, vonden geen schroom

{==381==} {>>pagina-aanduiding<<}
van bij minder naauwgezette vrouwen afleiding en vermaak te zoeken.
Dit moet men wel in 't oog houden bij het lezen der gedichten van de Zwaan van Vaucluse (petrarcha). Uit de zeden zijner eeuw, en de zijne in het bijzonder, moet een liefde-roman voortkomen, die niets gemeen heeft met die van tibullus, propertius en ovidius, en een bijzondere stijl, zaamgesteld uit platonische, godsdienstige, vrome uitdrukkingen, zuivere, teedere en dikwijls zelfs al te fijne denkbeelden: maar deze denkbeelden zullen nogtans, het zij door de ware en natuurlijke uitdrukking van het gevoel, het zij door de kracht van het dichterlijk genie, levendig zijn en indruk maken. Er zal een oneindige afstand zijn tusschen hem en de eerste Dichters, die in zijne taal gestameld hebben; van hen weet men nimmer, noch waar men met hen aan is, noch wat zij willen, noch van wie zij spreken: daarentegen zal men in bijna elk zijner dichtstukken de beeldtenis zien van haar, die hij bemint, het tafereel der plaatsen, die haar omringen, en dat van de kleine voorvallen van hunne liefde. De oogen van het beminde voorwerp zullen twee starren zijn, die hemelsche stralen uitschieten; hare stem, die der Engelen; haar gang en het geheel van haar persoon zullen iets bovennatuurlijks hebben, iets heiligs en plegtigs. Dikwerf zal zij verschijnen, omringd van vrouwen, welke zij alle zal te boven streven, gelijk eene Godes boven de stervelingen verheven is; zij zal omringd zijn van medevrijsters, als van eene hofhouding. Bij gebrek van eene dadelijke handeling, zal die roman, zonder incidenten, zonder voortgang, zich vormen van alle de eenvoudigste handelingen, en die het onverschilligst zouden zijn voor elk ander, dan voor een verliefd Dichter. Eene beweging des ligchaams, een glimlach, een blik, eene bleekheid, eene wandeling in het veld, het veld zelve, alwaar die wandelingen gedaan worden, de boomen, de wateren, de bloemen, de hemel, de vogelen, de winden, de geheele natuur,
zullen het onderwerp zijner zangen zijn. Alles zal bekleed worden met de kleuren der

{==382==} {>>pagina-aanduiding<<}
poëzij en levendig door het vuur der liefde. Zijn hart, gewoon zijne belangen van die der zinnen af te scheiden, zal alleen spreken, en zal in hem als een onafhankelijk wezen worden, 't welk handelen, zich uitlaten zal buiten hem, terug keeren zal, zich vertoonen in zijne oogen, op zijn gelaat, eeuwig zal geslingerd worden door hoop en vrees. Eindelijk, indien hij zich beklaagt over zijn lijden, zal dat niet zijn, dan met zich tevens te verheffen wegens deszelfs oorzaak, en zijne ketenen te zegenen, en de plaats en den tijd, wanneer hij waardig geacht werd die te dragen.

Het klooster van sint Jozef.

Derde fragment.

De Visitatie.

Aldus verliepen er eenige jaren, ging de verteller voort; het timmeren had ik in den grond geleerd; door den arbeid was mijn ligchaam gehard; ik kon alles ondernemen en de zwaarste vermoeijenissen verdragen; ik scheidde niet uit van werken, dan om, gezeten op mijn beestje, van wege mijne moeder, de behoeftigen en zieken te bezoeken. Mijn meester was over mij voldaan; mijne ouders ook. Welhaast had ik het genoegen, op mijne togten nieuwe huizen te passeren, welke ik had helpen bouwen, en wier sieraden vooral mijn werk waren; ik was bedreven in het toestellen van beeldwerk aan de wanden, en op de stijlen met gloeijend ijzer allerlei figuren te branden; ik beschilderde ze vervolgens met allerlei kleuren, en schreef er schriftuurteksten boven. Welhaast onderkende men de woningen, aan welke ik gewerkt had, en waaraan ik dat vrolijk en fraai aanzien had gegeven, welk de houten huizen op de bergen kenmerkt. Te gelukkiger slaagde ik er in, omdat ik altijd den troon van Koning herodes voor den geest had, door mijnen heiligen Pleegvader zoo kunstig vervaardigd, zoo als ik dien op eene der schilderijen gezien had.
Onder de armen of zieken, die door mijne moeder verzorgd werden, bevonden zich in den eersten rang de jonge vrouwen, die eerlang een schepseltje moesten ter wereld brengen, of reeds

{==383==} {>>pagina-aanduiding<<}
gebragt hadden; uit aanmerking van mijne jeugd, was er altijd iet geheimzinnigs in deze soort van boodschappen, met welke ik belast werd. Alsdan werd ik niet onmiddellijk gezonden; de onderstand ging door de handen van eene brave vrouw, die aan den voet des bergs woonde, en Vrouw elisabeth heette. Zeer bedreven was mijne moeder in de nutte kunst, om de vrouwen in het gewigtig tijdstip bij te staan, waarin zij haar aanwezen verdubbelen; in Vrouw elisabeth had zij eene nuttige helpster, en onze meeste sterke berglieden zijn, bij derzelver intrede in de wereld, door eene harer opgevangen, en zijn hun aanwezen aan haar verschuldigd; zij waren onafgebroken in onderhandeling over alle de geboorten, en ik deed zeer vele boodschappen aan Vrouw elisabeth. Haar zoo zindelijk en zoo afgelegen klein huis, hare gestalte en ouderwetsche kleederen, de duisterheid harer antwoorden en boodschappen aan mijne moeder, deden mij haar als een buitengewoon wezen beschouwen, en hare woning was voor mij een klein heiligdom; ik had grooten eerbied voor haar, en beschouwde haar als eene soort van Profetes.
Allengskens kreeg ik, door mijne kundigheden en arbeid, veel gewigts bij mijne familie; als kuiper droeg mijn vader zorge voor de kelders, en ik, als timmerman, voor de oude gebouwen; ik onderhield de daken, en herstelde de beschadigde gedeelten van het houtwerk; de schuren en stallen, welke men, uit vreeze voor instorting, niet meer gebruiken dursde, maakte ik wederom bruikbaar. Dit gedaan zijnde, begon ik mij met mijne geliefde kapel te bemoeijen, ruimde haar op en maakte haar schoon, en in korten tijd was zij in orde, en bijkans zoo als gij haar thans ziet; ik herstelde alle de deelen van het beschotwerk, die geleden hadden; doch in alle deze vertimmeringen spaarde ik tijd noch moeite, om te maken, dat men niet kon bemerken, dat er eene hand aan geslagen was, en om mijn werk zoo ouderwetsch als al het overige er te doen uitzien. Gij hebt de groote buitendeur gezien, die door zijn ouderwetsch fatsoen uwe aandacht trok: wel nu! dezelve is genoegzaam geheel mijn werk; gedurende verscheiden jaren heb ik alle mijne ledige oogenblikken aan het beeldwerk besteed, gelijk ook aan de overgeblevene paneelen. Ik maakte een akkoord met een glazenmaker, voor wien ik het houtwerk van de vensters voor een nieuw huis maakte, dat hij, weder-
{==384==} {>>pagina-aanduiding<<}
keerig, in mijne kapel alle de kleine, in lood gezette, gebrokene ruiten herstelde: en zoo werd zij eindelijk, hetgene zij van ouds geweest was. Ik was er door bekoord; mij dacht, dat ik dezelve van nieuws aan mijnen Pleegvader (st. jozef) toewijdde; ik sleet er, vooral in den zomer, alle mijne vrije uren, om na te denken over al wat ik van zijne historie begreep, of daaromtrent giste. Van mijne kindschheid af hadden deze tafereelen mijne jeugdige verbeelding bezig gehouden; van lieverlede waren zij in mijne ziel gegraveerd; ik gevoelde eene onwederstaanbare genegenheid voor den Heilig, wiens naam ik voerde, en een vurig verlangen om naar hem te gelijken: het stond niet aan mij, de voorvallen van zijn leven,
te mijnen behoeve, van nieuws te doen gebeuren; maar ik bepaalde mij tot het navolgen van zijne kleeding en zijne houding, zoo als ik ten aanzien van zijn ambacht en zijn reisdier had gedaan. De kleine ezel, welken ik gedresseerd had, konde mij, nu ik volwassen was, niet meer dragen; ik voorzag mij van een' anderen, welke naar dien der schilderij geleek; ik liet ook een grooten zadel maken; desgelijks kocht ik twee nieuwe korven; voorts voorzag ik, door middel van een koord van veelkleurige draden, en versierd met groote kwasten en metalen plaatjes aan de einden van het koord, mijn beest van een tuig, waardoor het een tweespan konde uitmaken met den ezel van de vlugt naar Egypte. Niemand verwonderde zich over, noch dreef den spot met het zonderlinge optooisel, waarin mijn ezel en ik door het gebergte trokken: de weldadigheid is geregtigd te reizen zoo als zij wil, mits zij de plaats harer bestemming slechts bereike.
Intusschen kwam de oorlog met zijne heillooze gevolgen tot in ons gebergte doordringen; geheele troepen stroopers of deserteurs zag men er dagelijks verschijnen, die vele onheilen veroorzaakten. Er werd een landweer opgerigt, die een tijdlang de plonderingen belette; met het verzuim van de middelen van verdediginge namen zij van nieuws eenen aanvang. Inmiddels was het in onzen omtrek in tamelijke rust, en ik zette mijne togten voort op mijn vreedzaam beestje, toen ik, op zekeren dag, uit een bergachtig bosch komende, om door eene onbebouwde plek gronds te rijden, van verre, op den kant van eene sloot, iets op den grond zag liggen, hetwelk naar eene vrouw geleek. Ik naderde; het was inderdaad eene vrouw;

{==385==} {>>pagina-aanduiding<<}
ik wist niet of zij sliep, dan in flaauwte lag. Ik klom van mijn beest; ik bukte; ik ligtte haar hoofd op; haar gelaat kwam mij zeer schoon voor, maar was zeer bleek, gelijk ook hare lippen; dit deed mij denken dat zij ziek was. Deze beweging bragt haar tot haarzelve; zij deed hare fraaije oogen open, en, eensklaps zich oprigtende, keek zij rondom haar henen, en riep: Waar is hij? Hebt gij hem gezien? - Wien? vraagde ik haar. - Mijn man, gaf zij tot antwoord. Zij zag er zoo jeugdig en zoo maagdelijk uit, dat dit zeggen mij verwonderde; doch zij merkte het deel, welk ik in haren toestand nam, en verhaalde mij, dat zij met haren man op reis zijnde, de hobbelige wegen hun hadden doen besluiten, hun rijtuig vooruit te zenden, en te voet dit pad in te slaan, hetwelk den weg moest bekorten; naauwelijks waren zij op dat binnenpad gekomen, of zij ontmoetten eene gewapende bende, die op hen aanviel; haar man had al vechtende zich verwijderd; zij had hem niet kunnen volgen, en, van schrik bevangen, was zij buiten kennis op deze plaats neêrgevallen, zonder te weten hoe lang zij er gelegen had; ernstig bad zij mij, haar te verlaten, om haar' man te gaan zoeken. Dit gezegd hebbende, stond zij ijlings op; en nu stond voor mij het schoonste schepsel, dat ik ooit aanschouwd had; doch aan de rondheid harer gestalte was het ligt te zien, dat zij de hulp mijner moeder en van Vrouw elisabeth welhaast zou noodig hebben. Er rees tusschen ons eene soort van geschil: zij begeerde van mij, dat ik naar haar' man zou vernemen, en ik wilde haar eerst in veiligheid brengen; doch ik kon van haar niet verkrijgen, dat zij zich van deze plaats verwijderde. Vruchteloos zouden alle mijne smeekingen geweest zijn, indien niet eenige manschap van de landweer, welke eene bende stroopers vervolgde, aan den rand van het bosch verschenen ware. Ik riep onze beschermers, verhaalde hun, wat er gebeurd was, smeekte hun, geen oogenblik te
verzuimen om den reiziger op te sporen, en zeide hun, waar zij ons konden wedervinden. Zoo gezegd, zoo gedaan. Vervolgens haastte ik mij, om mijne twee korven van den ezel te nemen, en dezelve, met hetgene er in was, te verbergen in een hol, hetwelk mij dikmaals tot bewaarplaats had gediend; ik bond er mijn' zadel op; vervolgens, met een zonderling gevoel, hoedanig ik nooit ondervonden had, vatte ik mijnen schoonen last in de armen, en tilde

{==386==} {>>pagina-aanduiding<<}
er dien in; van zelf sloeg mijn vreedzaam dier het bekende voetpad in, langs hetwelk ik gekomen was, en ik konde daar naast gaan. Gij kunt denken, zonder dat ik het u zegge, hoedanig ik, overeenkomstig de hebbelijke gesteldheid van mijnen geest, moest te moede zijn! Hetgene ik zoo lang gezocht en gewenscht had, kwam zich van zelf aanbieden. Somtijds dacht ik, dat het een droom was; die hemelsche gestalte, zoo gelijk aan die ik dagelijks voor oogen had in de schilderijen van mijne kapel, op de hoogte alwaar wij ons bevonden, dacht mij in de lucht te zweven, en als een Engel zich te bewegen door de takken van het geboomte; alles, tot haren toestand toe, scheen mijne hersenschimmen te verwezenlijken en daarvan de schoonste der wezenlijkheden te maken; ik kon mij niet verzadigen van haar aan te zien. Eens kon ik mij niet wederhouden van zachtjes het woord maria uit te spreken.... ‘Ja,’ zeide zij met een' halven glimlach, ‘zoo is mijn naam: hoe hebt gij dien geraden?’ - Dat was haar naam! Ik was op het punt van in verrukking haar te voet te vallen en haar als de Moeder Gods te aanbidden; ik bedwong mij, en, om mij te herstellen, deed ik haar eene menigte vragen: zachtaardig en beleefd waren hare antwoorden; bevalligheid en kieschheid vertoonden zich in alle hare bewegingen, en de aandoenlijkste droefheid in hare trekken; ook waren hare schoone oogen het toonbeeld der ongerustheid. Wij kwamen aan eene hoogte, zonder boomen, van waar het uitzigt zeer ruim was; zij verzocht mij stil te staan, te luisteren en rond te kijken, of ik niet iets zag of hoorde. Zij verzocht mij dit met zoo veel bevalligheid en zoo veel uitdrukking op haar gelaat, dat ik voor haar alles zou gedaan hebben, wat in mijn vermogen was. Vaardig klom ik naar boven in een' pijnboom, die aan den top alleen eenige takken had en geheel alleen stond: nooit was mij mijn handwerk, waardoor ik het klauteren gewoon was geworden, zoo lief geweest; nooit
was ik, op een dorpfeest, met zoo veel ijver in den cocagne-mast geklommen; doch ditmaal bragt ik geen zakdoek of lint, noch zelfs de goede tijding mede, welke ik haar zoo gaarne zou hebben willen brengen: ik zag niets. Eindelijk riep zij mij, op den toon der bezorgdheid, toe, dat ik omlaag zou komen, en beduidde mij met de hand, dat ik voorzigtig zijn moest; doch, om zoo veel te spoediger bij haar te zijn, liet ik mij van eene vrij aanmerkelijke hoogte op den grond vallen; zij gaf een gil, en

{==387==} {>>pagina-aanduiding<<}
de beminnelijkste goedhartigheid vertoonde zich op haar gelaat, toen zij zag dat ik mij niet bezeerd had.
Ik wil u niet vermoeijen, Mijnheer, met het verhaal van de menigte kleine gedienstigheden, welke ik haar over den geheelen weg bewees; door duizend middelen zocht ik haar van hare ongerustheden een oogenblik af te trekken, maar tevens zocht ik voldoening te geven aan het gevoel, hetwelk reeds mijn gansche wezen had ingenomen. De zorge, welke men voor een bemind voorwerp draagt, bevat iet zoo bekorends! Hoe gretig plukte ik eene bloem, en zocht aardbeziën voor haar; ik noemde haar de bergen, de heuvels, de valleijen, de huizen: dat alles dacht mij zoo vele schatten te zijn, welke ik met haar deelde, en die ons te gader in eenige betrekking stelden.
Mijn geheele leven zoude ik wel zóó aan hare zijde hebben willen wandelen, en eene rilling ging mij door de leden, toen ik de deur van het huis van de goede Vrouw elisabeth zag; eene smartelijke scheiding zoude aldaar plaats hebben; met nog meer aandachts bezag ik haar, dan ik tot dusverre had gedaan, om zoo doende hare geheele gestalte in mijne ziel te graveren. Eindelijk kwamen wij voor het huis: ik vat haar in mijne armen, en zet haar zachtjes op den grond neder; ik treed eerst binnen, en roep beneden aan den trap: ‘Vrouw elisabeth! hier is bezoek.’ Vrouw elisabeth komt uit hare kamer; met weinige woorden zeg ik haar, wie ik bragt; zij komt zoo schielijk den trap af, als hare jaren toclaten, en over haren schouder keek ik naar de schoone, de hemelsche maria, die schroomachtig naderde: zij ontmoetten elkaader aan den voet van den trap, en groetten elkander hartelijk. Elisabeth heette de vreemdelinge welkom; eerbiedig omhelsde deze de eerwaardige vrouw. - Elisabeth bragt haar in haar beste vertrek, en de deur werd voor mij gesloten. Treurig ging ik wederom naar mijnen ezel, en stond daar als iemand, die kostbare goederen vervoerd heeft, welke hem niet toebehooren, hoewel hij ze gebragt hoest, en nu zoo arm is als voorheen.


{==388==} {>>pagina-aanduiding<<}

Vierde fragment

De Lelietak.

Ik kon niet besluiten te vertrekken zonder haar wedergezien te hebben, en stond daar besluiteloos zonder te weten wat te doen, toen Vrouw elisabeth hare deur opende, en mij beval, terstond aan mijne moeder te gaan zeggen bij haar te komen, en vervolgens overal, ware het mogelijk, naar tijding van maria's man te vernemen. ‘Maria verzoekt het u ernstig,’ voegde zij er nevens. - ‘Kan ik zelf haar niet zien?’ hernam ik. - ‘Neen, neen! voor het tegenwoordige niets daarvan,’ zeide Vrouw elisabeth; ‘verzuim geen' tijd!’ Zij sloot wederom de deur, en ik vertrok; ik noodzaakte mijnen ezel, sneller dan gewoonlijk te loopen, en kwam spoedig te huis; mijne moeder kon nog dien zelfden avond bij de jonge vreemdelinge gaan. Ik daalde af in de vlakte, en begaf mij naar den Schout, alwaar ik tijding hoopte in te winnen; hij zelf verwachtte die, en had nog niets vernomen; hij kende mij, en wilde dat ik den nacht bij hem zou vertoeven. Hoe lang viel mij die nacht, in den angst over hetgene ik aan de schoone maria zou te berigten hebben! Hare gedaante had ik gestadig voor oogen, op mijnen ezel zich in evenwigt houdende, en haren geleider treurig en met dankbaarheid aanziende: ik wenschte om het leven van haren man, omdat zij hem beminde, en echter zoude ik wel gewild hebben dat zij weduwe was.
Allengskens verzamelde zich wederom het detachement van onze landweer, en, te midden van verscheiden uiteenloopende berigten, bekwamen wij eindelijk de zekere tijding, dat de wagen en de goederen behouden waren, maar de ongelukkige man, op een dorp niet verre van daar, aan zijne wonden overleden was: verder vernam ik, dat eenige manschappen reeds dit treurig nieuws aan Vrouw elisabeth gebragt hadden; ik had er derhalve niets meer te doen, en evenwel drong mij eene onwederstaanbare onverduldigheid, derwaarts terug te keeren. Ik begaf mij op weg, toog nogmaals over berg en dal, en bevond mij te middernacht voor de deur; dezelve was gegrendeld; ik zag licht in hare kamer, en door de gordijnen menschelijke gedaanten als schimmen zich bewegen. Ik sleet

{==389==} {>>pagina-aanduiding<<}
het overige van den nacht op eene bank daar tegenover, telkens in verzoeking om aan te kloppen, en door verscheiden bedenkingen teruggehouden.
Doch waartoe u opgehouden met geringe en voor u nietsbeduidende bijzonderheden? Genoeg zij het, u gezegd te hebben, dat ik in den morgenstond niet gelukkiger was, en in het huis niet werd toegelaten. Vrouw elisabeth had het zeer druk; met weinige woorden zeide zij mij, dat men het treurig nieuws wist, dat men mij niet meer noodig had, dat ik naar mijn' vader moest terugkeeren, en aan mijn werk gaan. Alle mijne vragen beantwoordde zij met hare gewone geheimzinnigheid, dat ik aldaar niets te maken had, en sloot mij de deur voor den neus.
Aldus verliepen er acht dagen; ik ging er alle avonden, doch kon niemand te zien krijgen, noch iets vernemen: mijne moeder was er schier altijd; en ook haar konde ik niet spreken. Eindelijk liet, na verloop van dien tijd, Vrouw elisabeth mij binnenkomen: ‘Kom binnen, mijn vriend! treed zacht, spreek weinig, maar wees goeds moeds.’ Zij opende eene kleine, zeer zindelijke kamer: in een bed, welks gordijnen half gesloten waren, zag ik mijne schoone maria zitten, gehuld in lijnwaad, maar nog schooner, indien het mogelijk ware, dan toen zij op den ezel was gezeten. Vrouw elisabeth ging binnen om mij aan te melden; vervolgens nam zij iets van het bed, hetwelk zij mij aanbood; het was het mooiste jongsken, welk men aanschouwen konde: gij kunt er over oordeelen; het is christiaan, onze oudste zoon, die mooije blonde knaap, wiens gelaat u getrossen heeft, en die toen reeds dezelfde trekken had; hij was in zeer heldere doeken gewonden; elisabeth hield hem tusschen mij en de moeder. Oogenblikkelijk kwam mij in de gedachte de fraaije Lelietak uit de schilderij der verloving van jozef en maria, tusschen hun beiden opschietende, als 't ware om getuige te zijn van de zuiverste vereeniging. Van dat oogenblik af was alle vrees uit mijn hart verdwenen; het werd vervuld met de zoetste hoop, en mijn geluk scheen aan den hemel te zijn geschreven. Ik verkreeg verlof om haar te zien, om haar te spreken; ik had moeds genoeg om haar hemelsch oog zich op mij te doen vestigen, door haar kind in mijne armen te vatten, en deszelfs lief voorhoosd met kussen te bedekken.

{==390==} {>>pagina-aanduiding<<}

‘Hoe zeer dank ik u,’ zeide zij, ‘voor uwe vriendschap voor dit arme weesje!’ Onbedacht, en zonder te beseffen, dat het oogenblik nog niet gekomen was, hernam ik: ‘Ach, maria! hij is geen weesje meer, indien gij het wilt.’
Vrouw elisabeth, voorzigtiger dan ik, nam mij het kind af, gaf het aan zijne moeder weder, en deed mij welhaast vertrekken; doch ik nam in mijn hart het beeld van maria mede, hetwelk er altijd gebleven is; noch ten huidigen dage, wanneer ik door bosschen, over rotsen en door valleijen trek, heb ik dat geliefde beeld steeds voor mij; ik herinner mij tot aan de geringste beuzeling, tot aan het geringste woord, welk zij op dezen eersten togt sprak: alles is in mijn geheugen gegraveerd.
De weken verliepen, maria herstelde, en ik zag haar dikmaals; zij was treurig, maar minzaam en bedaard; niets anders was nu mijn leven dan eene aaneenschakeling van bezorgdheid en oplettendheden voor haar, die niet vruchteloos waren. In gevolge harer familiebetrekkingen, stond het aan hare keuze, te gaan wonen, waar zij wilde; zij besloot, bij ons te blijven. Eerst nam zij haren intrek bij Vrouw elisabeth; van daar kwam zij ons bezoeken, om aan mijne moeder en mij hare dankbaarheid voor onze goede diensten te betuigen: gaarne was zij bij ons, en ik konde mij vleijen dat ik er eenig deel aan had; doch, om haar datgene te zeggen, waarnaar ik van verlangen brandde, zonder het tot nog toe te durven doen, daartoe werd het oogenblik op eene zonderlinge wijze geboren, en die mij dubbel gelukkig maakte. Ik liet haar de kapel en de schilderijen zien, en gaf er eene uitlegging van; dit gaf mij tevens aanleiding om met haar te spreken over de pligten van eenen pleegvader, over de genegenheid, welke hij kan en moet opvatten voor het kind eener beminde vrouwe; ik deed dit met zoo veel vuur en gevoel, dat ik hare tranen zag vloeijen; ik greep hare hand; zij drukte de mijne tegen haar hart: ‘Jozef!’ zeide zij, ‘wees de vader van maria's kind!’ Ik ging den kleinen christiaan halen; en op zijne bolle en rozenroode koontjes deden wij de plegtige gelofte van onderlinge verbindtenis. Nogtans was ik niet vermetel genoeg om te gelooven, dat ik het herdenken aan haren echtgenoot in zoo korten tijd had uitgewischt; zij deed mij alleenlijk verzekering van hare teedere vriendschap. Volgens de wet, mag eene

{==391==} {>>pagina-aanduiding<<}
weduwe niet vroeger dan een jaar na haar mans dood hertrouwen; niet te lang inderdaad voor een zoo statelijk tijdperk, om eene zoo zware wonde te genezen, en eene zoo naauwe verbindtenis te doen vervangen. Langer nog duurde het, dat maria daartoe kon besluiten. Maar men ziet de bloemen verwelken en de bladeren afvallen door de winterkoude; eene nieuwe lente komt vervolgens de boomen met groen bedekken, de knoppen uitbotten, en de vruchten voorbereiden. Het leven behoort aan de levenden, en al wie leeft moet gedachtig zijn eerlang te zullen veranderen.
Ik opende mijn hart voor mijne goede moeder; ik zeide haar alles, wat er in dat hart was omgegaan, sedert ik maria ontmoet had; zij glimlachte, en zeide, dat zij en Vrouw elisabeth dit zoo vroeg als ik gezien hadden, en dat zij, in gevolge daarvan, hare zorgen voor maria verdubbeld hadden. Zij verhaalde mij derzelver diepgaande droefheid, vernemende het overlijden haars echtgenoots; hare bekommeringen hadden het oogenblik harer verlossing verhaast; alleen om haar kinds wille, en om hare moederpligten te vervullen, had zij om levensverlenging gewenscht. - Allengskens hadden deze pligten haar hart vervuld en haar vertroost, en gewende zij zich aan het denkbeeld om onder ons te leven. Eenigen tijd vertoefde zij nog in onze nabijheid; vervolgens nam zij met haar kind haar vast verblijf bij mijne ouders; en om haar te ontvangen, gaf ik aan de kapel de gedaante van eene gewone zaal; ik wilde, dat maria omringd werd van beelden, die op mij zoo sterken indruk gemaakt hadden, en dat alles haar aan den pleegvader deed denken. Eindelijk bewilligde zij in mijn geluk, en een jaar daarna kon de pleegvader en de wezenlijke vader maria's beide zonen aan zijn vaderlijk hart drukken. Zij gaf mij een derde kind, een meisje, hetwelk wij hadden laten doopen, toen wij u ontmoetten; maria begeerde, dat de priester, welke haar-zelve gedoopt, aangenomen en getrouwd had, ook hare kinderen zou doopen; zijne pastorij ligt aan gene zijde van den berg. Zoo wij tegenwoordig, in getale, de beelden der schilderijen te boven gaan, wij trachten altijd voor 't minst zoo veel mogelijk naar hen te gelijken in deugden, liefde en trouwe, en zelfs in gebruiken. Hoewel ik en mijne zonen zeer goede voetgangers en wakkere dragers zijn, beschouwen wij, echter, onzen ezel als een wezenlijk deel van het gezin, en

{==392==} {>>pagina-aanduiding<<}
wij bedienen er ons van, zoo dikmaals pligt of bezigheid ons naar gene zijde van den berg roepen; wij zijn er trotsch op, dat wij eene flaauwe, doch tevens ware afbeelding van de Heilige Familie kunnen vertoonen, en wij bevlijtigen ons, zoo veel in ons is, haar te vereeren door onze deugden en onze eenvoudigheid.

Jozef zweeg.... Tegen den avond nam wilhelm zijnen zoon met zich, met belofte aan de jonge lieden van hen te zullen komen wederzien, en zette zich vervolgens tot schrijven aan zijne geliefde natalia.




Tuiltje voor mijne vrouw.

(op haren verjaardag.)


ô Lieve deelnoot van mijn lot! 
ô Leven van mijn leven! 
Mij van den liefderijken God 
Tot heil en troost gegeven! 
Die rozen op mijn paden strooit, 
't Verschiet met lagchend purper tooit, 
Die ieder kelk van zegen, 
Door u gevuld, met mij geniet, 
En elken beker van verdriet 
Zoo gaarne alleen zoudt leêgen! 
 
Laat mij, uw' schuldenaar elk uur, 
Uw jaarfeest blij gedenken, 
U de eêlste gaven der Natuur, 
In keur van bloemen, schenken! 
Gij leeft voor mij! wat wensch ik meêr? 
Ik kan met blijdschap magt en eer, 
En goud en glans ontberen! 
De liefde gaart de bloempjes thans, 
De erkent'nis zal ze tot een' krans 
Voor uwe kruin schakeren. 

{==393==} {>>pagina-aanduiding<<}

Dan, ach! het barre jaarsaizoen 
Verdorde kruid en lover, 
En liet geene enk'le bloemfestoen 
Voor dezen feestdag over! 
Wat klaag ik? weg met tooi en praal! 
Uw hart verlangt hier harte-taal, 
Om 't huislijk feest te vieren: 
De schoonste kransen voor een vrouw 
Zijn reine deugd en echte trouw, 
Die reeds uw' schedel sieren. 
 
Ook is er iets, waarop ik mij 
Met fierheid mag beroemen; 
Het zet u ed'ler luister bij, 
Dan de allerfraaiste bloemen: 
't Is eigen frisch en bloeijend ooft, 
In gloed van echte min gestoosd; - 
't Zijn eigen weelge loten, 
Geworteld in den vruchtbren grond 
Van ons gezegend echtverbond - 
Uit liefde voortgesproten. 
 
Zij, - de eêlste bloesems uwer jeugd, 
En 't sieraad mijnes levens, 
De zuilen onzer huwlijksvreugd, 
En onze glorie tevens, - 
Uw kind'ren, dart'lende aan mijn zij, 
Verlangen op dit hooggetij 
U zegenend te ontmoeten: 
Vergeet der tijden druk en smart! 
ô! Liefde van het kinderhart 
Kan 't bitterst leed verzoeten! 
 
Zie, zie - daar komt uw oudste zoon 
U zijnen heilwensch brengen! 
Zie 't meisjen in zijn' teed'ren toon 
Een teeder traantje mengen! 
Neem, moeder, neem en wensch en traan 
Als ongeveinsde blijken aan 

{==394==} {>>pagina-aanduiding<<}

Der liefde van hun beide! 
De kleener knaap, die kusjes biedt, 
Begrijpt nog broêrtjes wenschen niet, 
Noch waarom zusje schreide. 
 
En - zijt ge op bloemen-tooi gesteld, 
Zie dan uw vriend lijk Koosje: 
Zijn wangen zijn een lelieveld, 
Zijn koontjes elk een roosje. - 
Duld, duld, dat ik u zalig noem! 
ô! Wensch en traan en kus en bloem... 
Zoudt gij nog meer verlangen?... 
Hier klopt een borst, die voor u blaakt, 
Die zuchten voor uw welzijn slaakt, 
En hartelijke zangen. 
 
Gij zwijgt.... ô! wie hier woorden had, 
Zou geene moeder wezen! 
Gij zwijgt... maar 't geen uw borst bevat 
Is in uw oog te lezen. - 
Wee! wee mij, zoo ik twijf'len mogt, 
Of 't kransje, dat mijn liefde u vlocht, 
Uw boezem roerde en streelde! 
Gij lacht met tranen in het oog, 
En werpt een dankb'ren blik omhoog 
Naar d'Oorsprong dezer weelde! 
 
Kom, wenden wij ons, in gebeên, 
Met onze huwlijkspandjes, 
Tot 's Hemels goedertierenheên! 
Knielt, kind'ren! vouwt uw' handjes! 
Bidt, staamlend, uwen vader na! 
En gij, zoo teêr beminde ga, 
Als teêr beminde moeder! 
Kom aan mijn hart, stem in mijn' toon! 
Ons loflied stijge tot den troon 
Van d'eeuw'gen Albehoeder! 
 
ô Vader! Vader! die ons mint! 
Groot, onbegrijplijk Wezen! 

{==395==} {>>pagina-aanduiding<<}

Wiens liefde hart met hart verbindt, 
Uw liefde zij geprezen! 
Zie neêr op haar, mijn heil - mijn troost! 
Zie neder op dit bloeijend kroost! 
Hoor kroost en oud'ren danken! 
Ons hart smelt weg in 't reinst genot... 
Wij pogen... zuchten... staamlen.... God! 
Vergeef deez' zwakke klanken! 
 
spandaw. 


Mahomethaansche zachtmoedigheid en vergeeflijkheid.

Een slaaf van den Caliph hassan had, onder den maaltijd, het ongeluk gehad, een' schotel, dien hij zijnen Meester overreikte, te laten vallen, en daardoor het kleed des Caliphs deerlijk te bezoedelen. De bevende slaaf viel op zijne kniën, en bragt uit den Koran de plaats bij: ‘Het Paradijs is den zoodanigen, die hunnen toorn bedwingen, toegezegd.’ - ‘Ik,’ sprak de Caliph, met eene zachtmoedigheid, zoo voorbeeldelijk als zeldzaam, ‘ik ben op u niet vertoornd.’ - ‘Het Paradijs,’ vervolgde de slaaf, ‘staat open voor die beleedigingen vergeven.’ - ‘Ik vergeef,’ sprak de Caliph, ‘u het misdrevene.’ - ‘Maar bovenal,’ liet zich de slaaf verder hooren, ‘is de ingang in het Paradijs geopend voor allen, die goed voor kwaad vergelden.’ - De Caliph voltooide daarop het geluk van zijnen slaaf, met te zeggen: ‘Ik schenk u uwe vrijheid, en geef u tien dinars!’

Trek van het Engelsch karakter.

Karel II, Koning van Engeland, was zijne kroon aan de diensten verpligt, hem door verscheidene zijner onderdanen bewezen; tot dit getal behoorde Mylord shesbury. De Koning vergat welhaast de diensten, die men hem bewezen had, en deed niets voor Mylord shesbury. Op zekeren dag, dat deze bij hem was, diende men de Afgevaardigden van Schotland aan; de Koning, vermoeid van hunne vragen, zeide tot den Lord: ‘Vertoon gij den Koning, en ik zal voor u

{==396==} {>>pagina-aanduiding<<}
doorgaan.’ Mylord shesbury sprak de Afgevaardigden aan: ‘Mijneheeren,’ zeide hij, ‘verwondert u niet, dat ik nog niets voor u gedaan heb; ziedaar Mylord shesbury, (op den Koning wijzende) aan wien ik de kroon verschuldigd ben, en wien ik nog niet het minste blijk van erkentenis gegeven heb!’

Anecdote, Chapelle betreffende.

Chapelle gebruikte het avondeten, zonder verder gezelschap, bij eenen Maarschalk van Frankrijk. Nadat zij een weinig gedronken hadden, begonnen zij aanmerkingen te maken over de ellenden dezes levens, en over de onzekerheid van hetgeen volgen moet. Zij stemden daarin overeen, dat er niets zoo gevaarlijk is dan te leven zonder godsdienst; maar zij bevonden tevens, dat men niet vele jaren als goed Christen slijten kon, en dat de martelaars welgelukzalig geweest waren om slechts weinige oogenblikken te lijden te hebben, ten einde den hemel te winnen. Daarop verzon chapelle, dat zij te zamen zeer wel zouden doen om naar Turkijë te gaan, en daar den Christelijken godsdienst te verkondigen. ‘Men zal ons vatten,’ zeide hij; ‘men zal ons voor een' of ander' Pacha voeren. Ik zal hem met rondheid antwoorden; gij zult even zoo doen, Mijnheer de Maarschalk: men zal mij empaleren; men zal u na mij empaleren, en ziedaar ons in het paradijs!’ De Maarschalk nam kwalijk, dat chapelle zich vóór hem plaatste: Mij komt het toe, zeide hij, die Maarschalk van Frankrijk en Hertog en Pair ben, den Pacha aan te spreken en het eerst gemarteld te worden, en niet aan een manneken als gij! - ‘Ik lach met den Maarschalk en den Hertog,’ hernam chapelle; en flap! werpt hem de Maarschalk een bord in het gezigt. Chapelle valt op zijnen vijand aan; zij smijten tasels, buffetten, stoelen door elkander, en men komt op het gerucht toeschieten. Het is te begrijpen, welk een tooneel het was, hun het onderwerp van hunnen twist te hooren ontvouwen, en elk zijne redenen bijbrengen!






{==397==} {>>pagina-aanduiding<<}

Mengelwerk.

Aan den Redacteur van het Tijdschrift van Kunsten en Wetenschappen.

Mijn Heer!

Met een bijzonder genoegen las ik, voorleden jaar, in het eerste Nommer van uw geacht Maandwerk, eene Redevoering van mijnen waarden Ambtgenoot, n. swart, over den zijdelingschen invloed des Christendoms op de Verlichting. Reeds toen kwam het denkbeeld bij mij op, om u eene Kerkelijke Redevoering, welke ik, bij eene bijzondere gelegenheid, alhier gehouden heb, en waarin die invloed meer onmiddellijk en regtstreeks wordt aangetoond, toe te zenden, ten einde alzoo uwen Lezeren een geheel in handen te stellen, hunner aandacht, om het gewigt des onderwerps ten minste, niet geheel onwaardig. Deze inval zou, intusschen, geen gevolg gehad hebben, zoo ik niet wist, dat men hier en daar nog vermetel genoeg blijft, om het Christendom Obscurantisme te noemen, en de belijders van jezus christus als Obscuranten of Duisterlingen ten toon te willen stellen. Misschien kan mijn arbeid mede iets toebrengen tot eene billijker beoordeeling van onzen dierbaren Godsdienst, en den een' of ander' van zijn vooroordeel tegen denzelven genezen. Ik zend u, echter, dit stukje niet in zijn geheel; maar heb de Inleiding en Tekstverklaring, als tot mijn tegenwoordig oogmerk niet zoo zeer dienende, weggelaten, en van het slot slechts zoo veel behouden, als ik ten algemeenen nutte noodig acht. Kunt gij hetzelve eene plaats in uw Maandwerk geven, het zal aangenaam zijn aan hem, die de

{==398==} {>>pagina-aanduiding<<}
eer heeft, zich, met bijzondere hoogachting, te onderschrijven:
Mijn Heer!

Uwen dienstwilligen Dienaar,

c.w. westerbaen.
Amsterdam, den 4den van Bloeimaand, 1813.

Redevoering over den weldadigen invloed des christendoms op de verlichting van het menschelijk verstand.

Ik ben het Licht der wereld. Die mij volgt, zal in de duisternis niet wandelen, maar het licht des levens hebben.

Joh. VIII:12.
Alwie het menschelijk verstand verlichten wil, moet vooral den mensch zelven leeren denken; het redelijk vermogen, door aanhoudend gebruik, versterken, en in staat stellen, om, door eigene kracht, tot ware en vaste besluiten te komen. Anders toch is alle onderwijs meer eene oefening van het geheugen, dan van het verstand, en kan hetzelve geene van die blijvende indrukken achterlaten, welke alleen de vruchten zijn van nadenken en overtuiging. Geen wonder dan, dat vooral jezus, die zichzelven, bij uitnemendheid, het Licht der wereld noemt, dezen weg insloeg. Wel vorderde hij een geloof, een onwankelbaar vertrouwen op de zuiverheid zijner bedoelingen en op de waarheid zijner verzekeringen. Doch, misschien, zoude hij hierop min sterk aangedrongen hebben, had hij leerlingen gehad, min bezet met vooroordeelen en verder gevorderd in het gebruik hunnes eigen oordeels, en ware hem meer tijds vergund geweest tot deszelfs volkomener ontwikkeling. En hoedanig was dan nog het geloof, dat hij eischte? Voorzeker geene blinde onderwerping, zonder eenig onderzoek of gebruik van dat vermogen, hetwelk ons gods goedheid

{==399==} {>>pagina-aanduiding<<}
eeniglijk geschonken heeft, om waarheid en dwaling, eerlijkheid en bedrog van elkander te onderscheiden. Integendeel, jezus en zijne Apostelen, hoezeer de laatsten ook ijverden tegen de ijdele en schadelijke twisten van de meeste Wijsgeeren hunner tijden, spraken als tot verstandigen; en men behoeft slechts eene zeer oppervlakkige kennis van hunne leerwijze, om volkomen overtuigd te worden, dat zij liefst met mannen te doen hadden, die onbevooroordeeld nadachten en dagelijks onderzochten, of de dingen alzoo waren. Daarenboven, aan wien wilde jezus, dat men zich geloovig onderwerpen zou? Aan eenig menschelijk gezag, of aan een Goddelijk? Aan hemzelven, of aan zijne Goddelijke zending? Gewis, alleen aan de laatste. En was dit niet zeer natuurlijk en hoogst redelijk? Of moet de mensch zich niet onderwerpen aan zijnen god, en kan hij geloof weigeren, daar Deze, of daar men uit naam van Dezen spreekt? Daarom vorderde onze Goddelijke Meester, allereerst, een zoo naauwkeurig, als waarheid- en deugdlievend, onderzoek naar de gegrondheid zijner verzekering: Het zijn niet mijne woorden, die ik tot u spreek, maar de woorden des Vaders, die mij gezonden heeft, en, dan eerst, de erkentenis van deze waarheid en het geloof, dat uit dezelve geboren moest worden, zou het Evangelie, inderdaad, kunnen zaligmaken allen, die hetzelve aannemen. Dus is dit Christelijk geloof wel het noodige rustpunt, maar geenszins de vernietiging van onze rede, en eene onderwerping aan een weldadig gezag van god, maar niet aan dat van een' mensch, wien immer de feilbaarheid blijft kenmerken. Voorts is het er zoo verre van af, dat jezus het menschelijk verstand zou onderdrukt hebben, dat hij, integendeel, deszelfs vermogen
ontwikkeld, deszelfs regten hersteld, deszelfs luister uitgebreid, en dus deszelfs verlichting uitnemend bevorderd heeft.
1. Jezus heeft het vermogen van het menschelijk verstand ontwikkeld. Immers was de menschelijke rede nimmer tegen hem. Waarom zou hij dan ooit tegen haar geweest zijn? Of was zijne leerwijze niet daarom altijd een-
{==400==} {>>pagina-aanduiding<<}
voudig, verstaanbaar en overtuigend voor zijne leerlingen? Ontleende hij niet alle zijne beelden en bewijzen uit het dagelijksche leven en den kring hunner bevatting? Vroeg hij niet, meermalen, of zij hem wel verstaan hadden? Verhief hij niet den menschelijken geest, van beuzelingen, tot de gewigtigste voorwerpen; tot alles, wat waar, heilzaam, verheven en groot is? En hoe volledig en voldoende zijne leer ook zijn moge voor de behoeften van onzen naar waarheid dorstenden geest, wie weet, echter, niet, dat die zelfde leer, ten aanzien van vele punten, slechts wenken behelsde, welke, nog zeer lang na zijnen dood, het menschelijk verstand moesten bezig houden; of, ten minste, waarheden bevattede, geschikt voor eene aanmerkelijke uitbreiding en toepassing in volgende tijden, als éénmaal het Koningrijk van god, dat in jezus dagen nog slechts een mosterdzaadje was, tot eenen boom zou opgewassen zijn, onder wiens breede schaduwen de Volken zich zouden verzamelen, om rust en verkwikking, leven en gelukzaligheid te genieten. En, inderdaad, vele wenken van den grooten Leeraar der Waarheid worden nu eerst regt verstaan, zijn vol schoone gedachten, en, te dezen aanzien, zoo onuitputtelijk, dat de steeds toenemende wasdom van het menschelijk verstand, in plaats van beperkt, veel meer, zeer blijkbaar, door hem voorzien en bedoeld is. Om dezen wasdom te bevorderen, heeft jezus ook, zeer dikwijls, niet de enkele slotsom zijner redenering, maar alleen de voorafgaande stellingen voorgedragen, en het besluit, dat uit dezelve moest voortvloeijen, opzettelijk verzwegen, ten einde zijnen leerlingen gelegenheid te geven tot eigen nadenken
en verstandsontwikkeling. Slechts twee voorbeelden zullen hier alles afdoen: - Zijne eeuw was nog veel te onverlicht, en zijne Natie geloofde nog te hardnekkig, dat de magt van onzigtbare en booze geesten den mensch, onweêrstaanbaar, tot de ondeugd vervoerde en in het eeuwige verderf stortte, dan dat jezus dit bijgeloof, met ronde woorden, voor een louter volksvooroordeel, door mozes nimmer aangekweekt, maar van de Babyloniërs overgenomen, verklaren

{==401==} {>>pagina-aanduiding<<}
mogt. Hij vergenoegde zich daarom met de eenvoudige voordragt, dat er, zonder-den wil van onzen Hemelschen Vader, geen muschje op de aarde nederstrijken, geen haar van ons hoofd kan vallen. En nu was het, als zeide hij zeer duidelijk: Maakt hieruit zelve dit besluit op; leidt hieruit zelve deze gevolgtrekking af: derhalve is alle vrees voor den boozen geest zoo ongerijmd als bespottelijk. - Op dezelfde wijze liet hij, op zekeren tijd, toen hij van de liefde jegens god en de naasten gesproken had, deze vermaning volgen: doet dat en gij zult leven; hetwelk het zelfde beteekende, alsof hij gezegd had: derhalve kunnen alle uwe offeranden zeer wel nagelaten worden (*). - Alzoo heeft de Heiland, ook bij de voordragt zijner gelijkenissen, doorgaans, de toepassing verzwegen, tot dat zijne leerlingen hem om dezelve verzochten, ten einde hen uit te lokken, om zelve haar te zoeken en te vinden. Zoo iets, dan mag dit eerst meesterlijk verlichten heeten; want dit is, eigenlijk, het menschelijk verstand, door eigene oefening, ontwikkelen en tot rijpheid brengen, om de rede op te voeren tot den staat der zelfstandigheid.
2. Van die zelfde rede heeft onze Verlosser ook de geschondene regten krachtdadig hersteld, en dus ook daardoor hare verlichting uitnemend bevorderd. Wat was toch de Godsvereering, zelfs onder de meest beschaafde Volken der oudheid, anders, dan een gedachtelooze tempeldienst, dan een bont mengsel van gebruiken en plegtigheden, welke het verstand onbeschaafd en het hart onverbeterd lieten, en, desniettegenstaande, zoo naauw verbonden waren met de Staatsregeling zelve, dat, alwie godsdienstige verlichting durfde verspreiden, den magtigen arm der werelddwingeren

{==402==} {>>pagina-aanduiding<<}
en den nog geduchteren haat der priesteren vreezen moest, wier geheele aanwezen eeniglijk van 's volks redeloosheid afhing. In zulk eene gesteltenis van zaken kon de invloed van éénen enkelen waren Wijsgeer ter verspreiding van heilzame waarheid en edele godsvrucht van weinig belang zijn, en bleef dus het menschelijk verstand, over het algemeen, steeds in den staat der diepste slavernij en zonder eenige hoop op verlossing, in weêrwil zelfs van de schitterendste vorderingen in kunsten en wetenschappen. Zoo bedekte duisternis het aardrijk en donkerheid de volken. Doch, gode zij onze lof! Het Licht der wereld was met jezus naauwelijks verrezen, of verdreven waren die nevels; de Heerlijkheid des Heeren overscheen ze: en verbrijzeld lag de keten, welke het menschelijk verstand kluisterde. Komt herwaarts tot mij, allen, die vermoeid en belast zijt, en ik zal u rust geven. Neemt mijn juk op u en leert van mij, want ik ben zachtmoedig en nederig van harte: en gij zult rust vinden voor uwe zielen, want mijn juk is zacht en mijn last is ligt. Welk eene vreemde taal in dien tijd! Die haar het eerst hoorden, moeten verrukt geweest zijn van hare liefelijkheid. Men kende toch wel priesters, offeraars en tempeldienaars in menigte; maar een Leeraar, - een Leeraar, die ook den armen eene blijde boodschap kwam brengen, - die licht en leven verschafte, - die wilde, dat een ieder van hem leeren zou, wiens verstand onder den zwaren last van priesterlijk gezag bukte, - een zachtmoedig, nederig en menschlievend Leeraar, wiens juk zacht en wiens last ligt viel, was, helaas! een geheel vreemd verschijnsel, en mogt veel meer nog, dan een Engel
gods op aarde, heeten. - En welk een licht verspreidde nu deze Leeraar, om het menschelijk verstand in deszelfs vrijheid en waarde verder te herstellen? Hier zoude ik, eigenlijk, jezus geheele leer moeten ontwikkelen, om, ware het mogelijk, alle hare lichtstralen, als in één brandpunt, te verzamelen. Doch men vergenoege zich hier met slechts weinige trekken, om hem, die het Licht der wereld was, als zoodanig te leeren kennen en verheerlijken.

{==403==} {>>pagina-aanduiding<<}

Hadden de priesters onder alle Natiën steeds beweerd, dat hunne tusschenkomst tot de vereering der Godheid noodzakelijk vereischt werd, en hadden zij, inderdaad, de Godsvereering zoodanig ingerigt, dat die noodwendig hunne tempels en personen vorderde, - jezus wijst den waren weg naar gods Heiligdom aan, opent den toegang tot den Allerhoogsten voor alle menschen, erkent in elken mensch eenen priester van god, in elk menschelijk hart Deszelfs altaar, in iedere zelfverloochening Deszelfs aangenaamste ofserande, in de geheele Natuur Deszelfs Tempel, in de schoonste ziel den besten Godsvereerder. Welk eene vrijheid verkreeg daardoor het menschelijk verstand niet! Nu mogt een ieder over de volmaaktheden van zijnen Schepper vrijelijk denken, - zoo vele lichtstralen opvangen, als hij slechts konde, - zijnen god aanbidden, danken en vereeren in geest en in waarheid, dat is, volgens eigene bevatting en overtuiging, en, alle dingen beproevende, het goede behouden. Nu kon de geest der waarheid jezus leerlingen vrijelijk bestralen, en Hij zelf hun stellig en zeker beloven, dat die nimmer van hen wijken, maar hen, integendeel, tot het einde der dagen toe, meer en meer in alle waarheid geleiden zou. Inderdaad, Christenen, al had onze Zaligmaker niets meer gedaan, dan het menschelijk denkvermogen ontwikkeld, en de kluisters, die het boeiden, op de gemelde wijze verbroken; of al hadden wij ook alles, wat wij van hem geleerd hebben, ganschelijk kunnen vergeten, met behoudenis, echter, van het vermogen en regt van eigen nadenken en vrije Godsvereering, - dan nog zou zijn licht voor de verloste menschheid hoogst dierbaar zijn. Ja! dierbaar, onschatbaar is ons dat licht, waardoor ons de Godsdienst eene zuivere bron van vreugde en gelukzaligheid geworden is; dat licht, hetwelk ons in god eenen
hoogst volmaakten en eindeloos liefhebbenden Vader ontdekt, die ons alles, zonder uitzondering, ten beste dienstbaar maakt, - die het meest vereerd wordt door den onderlingen vrede en de broederliefde zijner kinderen en door het nuttigst gebruik hunner groote voorregten, en

{==404==} {>>pagina-aanduiding<<}
die door ons geheele verstand en hart gedankt en bemind, in plaats van gevreesd, wil zijn! Ja! eeuwig blijve ons dat licht gezegend, hetwelk ons in de gansche Natuur, in alle hare krachten, wetten en veranderingen, en in den geheelen zamenhang der menschelijke omstandigheden en ondermaansche gebeurtenissen, loutere wijsheid en goedheid, orde en volmaking vertoont, en waarvoor dus noodlot, toeval en blinde werktuigelijkheid, met alle hare verschrikkingen, voor eeuwig uit ons gezigt verdwijnen; - dat licht, 't welk den gevallen zondaar doet opstaan en tot zijnen Vader gaan, om vergiffenis en genade te vinden, om voor het vervolg ondersteuning en kracht te verkrijgen tot eenen gehoorzamen wandel; - dat licht, eindelijk, dat ons op den weg der deugd, met eenen eenparigen en vasten tred, tot het einde kan doen voortgaan, - dat ons overal en altijd het goede boven het kwade, het edele boven het onedele leert verkiezen, en ons in staat stelt, om eenen ongestoorden vrede te bewaren met god, met onszelven, en met alle onze natuurgenooten! Door dat licht bestraald, zien wij in iederen mensch, van het eene einde der aarde tot het andere, een kind van den Allerhoogsten, met ons van dezelfde verhevene waardij en bestemming, - eenen broeder, met wien wij hulpvaardig, toegevend en minzaam, en dus aangenaam, veilig en zeker, naar één Vaderland reizen, alwaar god zich, in steeds toenemenden luister, als aller menschen Vader, als den Vader der liefde zal verheerlijken in de eeuwigheid.
3. Van dit licht, zoo helder en tevens zoo zacht, zoo verkwikkend en vervrolijkend, en welks hooge waardij best gekend wordt uit de tegenovergestelde duisternis, welke door hetzelve vernietigd is, heeft jezus den luister ook zeer verre uitgebreid. Gelijk de zon hare koesterende stralen aan geen gedeelte van onzen aarbol ganschelijk onthoudt, zoo heeft de menschlievende Heiland niet slechts aanzienlijken en rijken, maar ook geringen en armen, - niet alleen zijne land- en tijdgenooten, maar ook alle Volken der aarde en alle volgende geslachten, in zijn groot ontwerp van

{==405==} {>>pagina-aanduiding<<}
menschenverlichting begrepen; want hij was, inderdaad, gelijk hij zich noemde, het Licht der wereld. Van hier, dat men overal, waar het Christendom ingevoerd is, in de hut van den daglooner, doorgaans, zuiverder Godskennis, vaster vertrouwen, edeler deugd en zaliger vooruitzigten vindt, dan, weleer, in de paleizen der aanzienlijken, rijken en geleerden. Van hier ook, dat de Godsdienst van jezus, reeds bij het einde der eerste eeuwe, in het Romeinsche Rijk, dat toen eene verbazende uitgestrektheid had, zoo algemeen was doorgedrongen, dat men voor de offerdieren schaars eenen kooper meer vinden kon, en, vervolgens, van Volk tot Volk, van eeuw tot eeuw overgevoerd, alle schokken verduurd heeft, en alle omwentelingen van tijden, zaken, menschen en menschelijke zamenstelselen ontkomen is; zoo dat het nog heden, na een verloop van achttien eeuwen, en in een Land zoo verre verwijderd van Palestina, een helder licht blijft op onzen kandelaar.
Doch, misschien, heeft men dit alles veel meer aan eenen gelukkigen zamenloop van gunstige omstandigheden, dan aan het opzettelijk doel van den grooten Verlichter toe te kennen. Verre zij het van ons, dien zamenloop niet gaarne te willen erkennen, en den Albestuurder daarvoor niet hartelijk te danken, die, onder andere gezegende middelen, door de uitvinding der Drukkunst zoo veel toebragt, om het licht van jezus veel algemeener te doen schijnen. Doch bij dien dank kan ik jezus zelven, onmogelijk, vergeten. Want, naast god, hebben wij de bewaring en uitbreiding van zijn licht aan zijn eigen opzettelijk doel en wijs beleid wel degelijk toe te schrijven. Of heeft hij zijne leer niet zoo eenvoudig gemaakt, opdat zij voor alle Landen en Volken, regeringsvormen en zeden, tijden en menschen geschikt zou zijn? Heeft hij niet ook daarom zich van alle naauwere verbindtenis met de Staatsmannen en zoogenaamde Grooten van zijn Land zoo wel, als van het Romeinsche Rijk, zoo zorgvuldig onthouden, opdat zijn licht met derzelver val niet, vroeg of laat, mogt uitgedoofd, of, ten minste, door staatkundigen invloed en verwaande betwe-
{==406==} {>>pagina-aanduiding<<}
terij verduisterd worden? Heeft hij ook niet stellig voorzegd, dat men van het oosten en westen der aarde in den Hemel zou komen aanzitten aan den disch der gezaligden, en, ter bevordering daarvan, zijnen leerlingen bevolen: Gaat heên, onderwijst alle de volken en predikt het Evangelie allen creaturen? Heeft hij niet dien afstand tusschen Natiën en Natiën, dien doodelijken volkshaat vernietigd, welke, weleer, den weêrkeerigen overgang van elken lichtstraal onmogelijk maakte, en zeer vele andere bronnen van welvaart, wetenschappen en kunsten stopte? Ontstond die volkshaat niet, grootendeels, uit de verschillende formen der Godsvereering, - uit het onderscheid van tijd, plaats en wijze der aanbidding, -
uit verscheidenheid van loutere plegtigheden, welke altijd afzondering en vijandschap aankweeken? En heeft hij dien hatelijken middelmuur niet omgerukt, door het vermogend beginsel, dat de mensch noch naar Jeruzalem, noch naar den berg Garisim behoeft te reizen, om den god des Heelals te aanbidden; want dat Hij, de algemeene en alomtegenwoordige Vader, een geest zijnde, enkel geestelijke aanbidders verlangt, die Hem, zonder uitwendige en gedachtelooze vertooningen, plegtigheden of eenig ander ligchamelijk bedrijf, of zonder iets, dat ligchamelijk is, daarbij in aanmerking te nemen, met verstand en gevoel aanbidden, 't zij dan op een' berg of in een dal, op de wateren der zee of op het vaste land, te Jeruzalem of te Rome, in eene binnenkamer of in gods grooten Tempel, de vrije Natuur? En wat heeft meer toegebragt, om het licht van jezus, met de uitbreiding van den koophandel, de beschaving en de schoone voortbrengsels van het oude Griekenland en Rome, tot een Licht der wereld te maken, dan de hoofdleer des Christendoms zelve, dat alle menschen onze broeders zijn, wien wij daarom al het goede, dat de algemeene Vader ons verleenen wil, gaarne moeten mededeelen?
Eindelijk. Wat bewijst ons nadrukkelijker en overtuigender den gezegenden invloed des Christendoms op de verlichting van het menschelijk verstand, dan der Christenen open-
{==407==} {>>pagina-aanduiding<<}
lijk godsdienstig onderwijs? Nergens vinden wij, in de geschiedenissen der oude Volken, eene inrigting, zoo geschikt, om waarheid en licht te verspreiden, zoo wijs en weldadig in aard en gevolgen, en zoo waardig, om door elken vriend van god en menschen, met den meesten ijver en nadruk, gehandhaafd te worden, als deze; nergens eene inrigting, door welke een ieder, die slechts eenigen eerbied voor Godsdienst en deugd heeft, op vast bepaalde en niet te ver van elkander verwijderde tijden, tot eigen nadenken opgeleid en onderwezen kan worden in de gewigtigste en noodzakelijkste aller menschelijke kundigheden; nergens eene inrigting, welke voor het licht des verstands, voor de rust en den troost des harte, voor ons genot van het tegenwoordige, voor onze uitzigten in het toekomende, voor het genoegen van ons huisselijk leven, voor de ware belangen van onze gade en kinderen, voor den voorspoed en zegen van al ons burgerlijk bedrijf, en voor de welvaart van het Vaderland en de menschheid zoo hoogst gewigtig is. Ambten, welke ingerigt schijnen, om heerschzuchtige Volksbedriegers vet te mesten, - om hun of anderen de onkunde van den grooten hoop ten nutte te maken, - om willekeurig over het geweten te gebieden, - om gaven en rijke geschenken tot, ik weet niet welke, oogmerken af te persen, - om, in plaats van verlichting en deugd, allerlei bijgeloof en zedeloosheid voort te planten: zulke ambten ontmoet men, in de oude en zelfs in de nieuwe wereldgeschiedenis, helaas! maar al te dikwijls. Maar het Christelijk Leeraarambt, zoo als het, volgens het oogmerk van jezus en zijne Apostelen, waargenomen moest worden, is eene ware zeldzaamheid, eene uit het Christendom onmiddellijk voortgevloeide en het Christendom volkomen waardige inrigting,
welke ons, daarenboven, vele mannen van uitstekende waarde, ook ten aanzien van andere vakken van geleerdheid, in de Christenleeraars verschaft heeft. Zeer dikwijls (helaas, al te onloochenbare waarheid!) is en wordt dit heilrijk ambt jammerlijk misbruikt. Doch het wordt ook waargenomen door menschen, en hunne zwakheden ontnemen niets aan het gewigt van

{==408==} {>>pagina-aanduiding<<}
een ambt, dat altijd is en blijft, even als het Evangelie zelf, eene kracht van God ter zaligheid, eene kracht van jezus ter verlichting.
Maar jezus was ook der zaken, over welke hij sprak, altijd volkomen meester; rigtte zijn onderwijs naar de regels eener volmaakte menschen- en wereldkennis in; hield het eenige doel van alle ware verlichting - den mensch verstandig, deugdzaam en gelukkig te maken - steeds voor oogen, en overtrad nimmer de grenzen van het algemeen belangrijke en nuttige. Schier alles, wat hij leerde, maakte hij op het dagelijksch bedrijf der menschen zelve toepasselijk, en hield zich nimmer bezig met zaken, welke te verre buiten den kring van het menschelijk kenvermogen liggen, om onze onderzoekingen eenigzins te kunnen beloonen. Hij volgde de Natuur na, zoo als zij den dag vormt, niet zoo als zij door bliksems de aarde verlicht; rukte nooit eenig onkruid uit, waar de tarw er door in gevaar kwam; nam nooit iets verkeerds weg, zonder daarvoor dadelijk iets beters te geven; onderscheidde altijd de hoofdzaak van bijzaken, en de waarheid zelve van de wijze, hoe men tot dezelve gekomen was; handhaafde de eerste met alle magt, terwijl hem de laatste, dikwijls, vrij onverschillig was; gebruikte alle mogelijke wijsheid en liefde, en wist toegevende inschikkelijkheid met onkreukbare braafheid en ronde opregtheid meesterlijk te vereenigen.
Al kunnen dan ook de Christenleeraars deze leerwijze niet volkomen navolgen, het licht hunnes grooten Meesters blijft ons echter verlichten, want het staat, te midden der Christenwereld, luisterrijk te schitteren. ô! Gij allen, die hetzelve ziet, leert het in zijne waarde kennen, en blijft het hoog waarderen. Wandelt er in, zoo lang het uw deel mag blijven, en zorgt vooral, dat de duisternis, welke, door het zoo schandelijk, als eeuwig onverantwoordelijk, misbruik des lichts, hier en daar weêr nieuwe stormige nachten dreigt, u nooit weder bedekke. Zorgt gij vooral, Protestantsche Christenen, dat de keten, welke jezus verbrijzelde, uw verstand, ten minste, niet kluiste-
{==409==} {>>pagina-aanduiding<<}
re, en dat hare verstrooide brokken niet weder verzameld worden, om uwen geest te boeijen in hare vlugt naar de gewesten der waarheid. Wilt voorts kennis en deugd onafscheidbaar verbinden. Dat zuiver-Christelijke Godsvereering, onbepaalde menschenliefde en reine zeden uwen verlichten geest kenmerken. Zonder ware vroomheid is alle verlichting een onding, en zoude zij ons eene verschrikkelijke verantwoording op den hals laden. Neen! uwe begeerte naar het Evangelielicht van jezus, den gekruisigden, zal zich met hartelijken ijver in het streven naar den roem van Christelijke deugd volkomen vereenigen en het schoonste geheel daarstellen. Alzoo het licht van jezus volgende, zult gij nimmer in de duisternis wandelen, maar het licht des levens hebben. Hij kan ons toch niet doen dwalen, veel min tot onberadene stappen of woeste bedrijven vervoeren, noch immer met berouw of schaamte vervullen. Neen! hij zal ons tot eene steeds hoogere wijsheid en vroomheid opleiden. In deze beide zullen wij overvloed vinden voor het verstand en hart. Onze denkwijze en zeden zullen daarvan getuigen, en geenen anderen Meester zullen wij behoeven, om de woorden
des Eeuwigen Levens te hooren. - Bevinden wij ons alzoo zeer gelukkig bij het zuivere Evangelielicht, vergeten wij dan ook niet, dat wij hetzelve aan den gekruisigden christus te danken hebben, en dat onze geheele zaligmakende kennis, met alle onze vrome gedachten en edele gezindheden, middellijk of onmiddellijk, uit deze milde bron gevloeid zijn. Deze herinnering make ons de Goddelijke leer van onzen Heiland steeds dierbaarder, en doe ons wandelen, als kinderen des lichts, als jezus echte leerlingen. Alzoo ons licht latende schijnen voor de menschen, zullen wij den glans van hem, onzen eenigsten Meester in den verhevensten zin, op aarde verspreiden. Des te meer zal, met het getal zijner leerlingen, het waarachtig en onverstoorbaar menschenheil toenemen. Des te meer zullen de lof en roem van het Licht der wereld, dat wij erkentelijk vereeren, onder het menschdom verkondigd en heerlijk worden uitgebreid, tot daar zij, in de gewesten

{==410==} {>>pagina-aanduiding<<}
der onvermengde waarheid, op der gezaligden tongen eeuwig weêrgalmen.

Eenige aanmerkingen betrekkelijk de longenproef.

Vaste, onbedriegelijke kenteekenen zijn den Geneesheer allernoodzakelijkst tot de kennis en onderscheiding der kwaal, welke hij behandelt, en ter beoordeeling van alle die gevallen, waarin hij óf zelf werkzaam zijn, óf zijn oordeel uiten moet. Waar deze ontbreken, kan hij alleen uit de zorgvuldige verzameling en vergelijking van alle toevallen en verschijnselen, die zich voordoen, eenig licht scheppen. Is dit altijd van aanbelang, hoeveel te meer, wanneer de uitspraak van den Geneesheer het oordeel van den Regter moet leiden, en van deszelfs getuigenis goed en eer, ja niet zelden het leven van een' beschuldigde afhangen. In deze omstandigheden kan hij niet te omzigtig zijn, en niet genoeg moeite aanwenden, om zoo veel mogelijk zeker van zijne zaak te wezen.
Het is dus te meer te verwonderen, dat vele beroemde mannen, bij een der gewigtigste voorvallen der geregtelijke Geneeskunde, de teekenen namelijk van leven of dood bij pasgeboren kinderen, aan het zinken of niet zinken der longen zoo veel gewigts gehecht hebben, dat zij in deze proef alleen zorgeloos bleven berusten; ja dat sommigen hunner zelfs zoo verre gingen van deze longen-proef voor onbedriegelijk te houden, en de mogelijke uitzonderingen naauwelijks eenige aandacht waardig keurden (*).
Doch het zij ons vergund schroomvalliger te wezen,

{==411==} {>>pagina-aanduiding<<}
en, in dit belangrijk stuk, eenige nadere bepalingen noodzakelijk te keuren. Daartoe noodzaken ons niet alleen wetenschappelijke bespiegelingen aangaande de ware betrekking tusschen ademhaling en leven, en de veelvuldige omstandigheden, welke de eerste, in het pasgeboren wicht, kunnen bevorderen of belemmeren, maar vooral herhaalde en welgestaafde waarnemingen en proeven, welke aantoonen, dat hier vele en merkwaardige uitzonderingen op den algemeenen regel te maken zijn. Wij willen daarom eenigen dier gevallen, welke tot onze kennis kwamen, mededeelen, met oogmerk vooral, om onze vaderlandsche Kunstgenooten, die er gelegenheid toe hebben, tot een nader onderzoek dezer zaak op te wekken.
Het eerste geval van dien aard is door den beroemden loder waargenomen. Deze vond de longen van een zevenmaandsch kind, dat dertien uren geleefd en herhaalde reizen geluid gegeven had, bruin-rood, en in alle andere opzigten aan longen gelijk, welke nog niet geademd hebben. Zij zonken zoo wel geheel als stukswijze in het water, zonder dat men er eenige knobbels of verhardingen in bespeuren kon (*). - Zoo vond ook osiander, dat de longen van een paar, insgelijks onvoldragen, tweelingen, welke na hunne geboorte, de een langer, de ander korter, geleefd en geluid gegeven hadden, in het water zonken (†). Zelfs vindt men in hufeland's Journal een geval aangeteekend van een kind, dat bijna 6¾ pond zwaar en 19 duim lang was, bijna vier dagen na de geboorte leefde, en welks longen echter niet op het water dreven (§).
Bij deze voorbeelden kan men nog twee voegen, die de Hoogleeraar mendel heeft bekend gemaakt (§§). Beide

{==412==} {>>pagina-aanduiding<<}
zijn van ontijdig geboren kinderen; het eene was eene vrucht van 20 weken, die in het ei geboren werd, en zoodra hetzelve was opengesneden, met eene merkelijke uitzetting der borstholte, ademde, zich bewoog, eenmaal, van zelfs, ontlasting van meconium had, en na verloop van drie kwartier uurs stierf. De vrucht was in allen opzigte onvoldragen; de longen waren helder-rood, voor het overige nog klein, zamengedrongen, en zonken in water, zoo wel geheel als stukswijze. - In het tweede geval was de vrucht 29 weken oud, leefde nog twintig uren, nam eenige theelepels vocht, had ontlasting, bewoog zich, ademde en schreide herhaalde reizen. Ook deze vrucht was nog in allen opzigte onvoldragen; de longen vertoonden zich bleekrood, behalve den ondersten lap der linker long, welke eenigzins donkerder gekleurd was. De buitenste oppervlakte der regter long bleef eenigzins boven het water; de bovenste lap der linker long bleef ook in het water hangen, zonder er op te drijven; de onderste lap dier long zonk geheel. - Een dergelijk geval heeft bucholz, mede bij eene onvoldragen vrucht, waargenomen, die vijftig uren geleefd had, en waar de onderste lap der linker long mede zwaarder dan het water was (*). Daarentegen vond osiander de longen van een voldragen kind, dat door de keering, zonder eenig teeken van leven, ter wereld was gekomen, in allen opzigte gelijk aan longen van een kind, hetwelk reeds geademd had, zoodat zij zelfs op het water dreven (†). Het zelfde vond mendel mede bij twee dood geboren kinderen, welke men lucht had ingeblazen (§).
Deze aangehaalde gevallen schijnen toch de onfeilbaarheid der longen-proef te moeten doen in twijfel trekken; want van den eenen kant zien wij welgestelde longen van levend geboren kinderen zinken, en van den anderen die van dood geboren kinderen drijven, zonder dat er eenig spoor van

{==413==} {>>pagina-aanduiding<<}
bederf aanwezig was. Zoo wel het besluit: ‘zinken de longen, zoo is het kind dood geboren,’ als dat: ‘drijven de longen, dan is het kind levend geboren,’ zijn dus niet algemeen meer, maar voor uitzonderingen vatbaar, welke het van belang is, nader te bepalen.
En hier is het vooreerst opmerkelijk, dat alle de levend geborenen, wier longen zonken, ontijdig in het licht kwamen, en slechts geringe bewijzen van leven gaven. De ademhaling is bij deze schepseltjes onvolkomen geweest, en de longen zijn niet genoeg uitgezet, om veel in soortelijk gewigt te verliezen. Daarenboven toont hare min of meer roode kleur genoeg, dat er in haar eene ophooping van bloed plaats had, waardoor zij zwaarder moesten worden. Het is daarom van aanbelang, de voorzorgen te nemen, waarin de beroemde ploucquet het eerst is voorgegaan, en niet alleen te zien, of de longen zinken, maar tevens, om dezelve te wegen, en haar gewigt te vergelijken met dat van het geheele ligchaam des kinds. Hoe zwaarder de longen, in evenredigheid van het ligchaam, zijn, hoe grooter de zekerheid wordt, dat het kind geleefd hebbe; hoe geringer dat gewigt is, hoe minder waarschijnlijk het wordt. Van daar dan ook, dat de longen van dood geboren kinderen, welke men lucht heeft ingeblazen, in vergelijking van het ligchaam, minder wegen, dan die van levend geborenen; schoon ook gene wel degelijk, na den dood, lucht bevatten, en op het water drijven, terwijl hunne borstholte zoo gewelfd is, alsof zij geademd hadden. De reden van dit verschijnsel is niet moeijelijk te vinden. Ook bij de zwakste en kortstondigste ademhaling van een levend kind stroomt het bloed naar de longen, hetwelk bij het inblazen van lucht in een dood kind nimmer plaats kan hebben. In het eerste geval zijn de longen altijd met meer stof bezwaard. - Het is er echter verre af, dat men, met ploucquet, deze evenredigheid reeds door getallen zoude kunnen uitdrukken; daartoe moeten er nog oneindig vele proeven, zoo wel met tijdig als ontijdig geboren kinderen, genomen worden. Want wie zoude nog durven bepalen, in welke

{==414==} {>>pagina-aanduiding<<}
evenredigheid het gewigt der longen tot dat van het geheele ligchaam, in een voldragen kind, sta?
Men kan dus, in weerwil zelfs der voorzorgen van ploucquet, uit het zinken der longen geen besluit tot den dood van het kind vóór de geboorte trekken. Maar, hetgene nog erger is, uit de waarneming van osiander schijnt het te blijken, dat het drijven der longen geen zeker kenteeken is, dat het kind levend is ter wereld gekomen. Zoo zoude dan deze onwraakbare getuigenis tegen van kindermoord beschuldigden geheel wankelbaar en twijfelachtig wezen! - Het is onbegrijpelijk, dat de longen van een kind drijven kunnen, zonder geademd te hebben. Zal men dan aannemen, dat het voor of dat het gedurende de geboorte geademd hebbe? Het eerste is meer dan onwaarschijnlijk: want wat men, zelfs in geneeskundige geschriften, verhaalt van kinderen, welke in moeders ligchaam geluid zouden gegeven hebben, zijn sprookjes, en zal, bij onze tegenwoordige physiologische kennis, niet ligt door iemand geloofd worden. Het ademen gedurende de geboorte is, in natuurlijke gevallen, al even onmogelijk: want na het afloopen van het water sluit zich de baarmoeder te naauw om het kind, dan dat er eenige ruimte voor indringende lucht, of voor de beweging der borst en onderbuik, zoude overblijven. Onder zulke omstandigheden kan er dus geene ademhaling plaats hebben. Maar als het kind gekeerd wordt, en de streng toevallig geklemd raakt, kan er welligt, door veranderden bloedsomloop, eenige ruimte in de longen, en eene inzuiging, als het ware, der buitenlucht door dezelve plaats hebben, zoodat het kind, gedurende de geboorte, eenigzins ademde (*). Doch men ziet ligtelijk, dat dergelijke gevallen onder de allerzeldzaamste behooren, en niet wel plaats kunnen hebben bij het kinderbaren in het geheim en zonder
kunstmatige hulp. Men

{==415==} {>>pagina-aanduiding<<}
loopt dus hier weinig gevaar, om eene onschuldige te veroordeelen, die van kindermoord beticht wordt.
Maar hoe dan, als het kind, schoon dood geboren, lucht is ingeblazen, en dus al den schijn heeft van geademd te hebben, ook ten aanzien van het drijven der longen? Het is naauwelijks denkbaar, dat dit ooit gebeuren zal ten nadeele der moeder, en om haar als eene kindermoordenaresse te doen voorkomen; maar wel, dat zulke ongelukkigen van deze waarneming gebruik konden maken, en beweren, dat haar kind wel dood geboren was, maar dat men, om hetzelve, ware het mogelijk, bij te brengen, herhaalde reizen lucht heeft ingeblazen, en dat daardoor de longen drijven. Het is moeijelijk, om uit den toestand der longen alleen hier het bedrog te ontdekken. Want is dat inblazen slechts eenigermate met beleid geschied, dan is de borstholte gewelfd, dan geven de longen, bij het doorsnijden, een knarsend geluid, dan ontwikkelt er zich lucht uit, even alsof het kind geademd had. Ook hier zoude de proef van ploucquet beslissend zijn, indien men wist, hoeveel doorgaans het betrekkelijk gewigt der longen is. Nu kan men daar niet veel staat op maken. Welligt kon men een gegronder besluit uit de kleur van het bloed in de beide hartekameren opmaken; want is het in beide even zwart, zoo wordt het vermoeden, dat het geademd hebbe, veel minder, omdat de ingeblazen lucht, na den dood, die verandering in het bloed niet kan te weeg brengen, welke een gevolg der ademhaling is. Vindt men, daarentegen, het bloed in de achterste hartekamer rooder, dan heeft men genoegzame zekerheid, dat het kind na de geboorte geleefd hebbe. Deze proef kan evenwel alleen in het werk gesteld worden, wanneer het lijkje zeer versch is.
De longen-proef op zichzelve kan dus geen onbetwistbaar teeken zijn, dat een kind levend of dood geboren is; maar men moet ook hier alle mogelijke kenteekenen vereenigen, en uit derzelver vereeniging en vergelijking een besluit opmaken, hetwelk wel somtijds stellig en bepaald, doch dikwijls ook onbepaald en twijfelachtig uit zal vallen.
J.V.


{==416==} {>>pagina-aanduiding<<}

Portret van den, onlangs overleden', abt Delille, door mevr. Du Molé.


In wit a man, simplicity a child. 
 
Pope, Epitaph on gay. 

Ik begeef mij aan het schilderen van een groot man, en een man, dien ik lief heb. De onderneming kon gewaagd of verdacht schijnen; maar de kenschetsen van het genie vertoonen zich in hem voelbaar genoeg, om de bekwaamheid overtollig te maken en tegen de misleidingen der vriendschap te beveiligen.
Niets is te vergelijken, noch bij de bevalligheden van zijnen geest, noch bij zijn vuur, noch bij zijne vrolijkheid, noch bij zijne kwinkslagen, noch bij zijne ongeschiktheden. Zijne werken zelfs dragen noch den stempel, noch de beeldtenis van zijne verkeering. Wanneer men hem leest, houdt men hem voor overgegeven aan de ernstigste zaken; hem ziende, zou men oordeelen, dat hij daaraan nimmer heeft kunnen denken; hij is beurtelings meester en scholier. Hij verneemt geenszins naar hetgeen de maatschappij bezig houdt; de geringe voorvallen treffen hem weinig; hij let op niets, op geen mensch, ook niet op zichzelven; dikwijls is hij, niets gezien, niets gehoord hebbende, nogtans bij der hand; dikwijls ook zegt hij goedhartige naïviteiten; maar altijd is hij aangenaam; zijne denkbeelden volgen elkander bij menigte op, en hij deelt ze allen mede; hij is noch lomp noch gezocht in zijne rede; zijn gezellig onderhoud is een gelukkig mengsel van onachtzaamheden en schoonheden, eene beminnelijke wanorde, die altijd behaagt en somtijds treft.
Zijne gestalte..... Een klein meisje zeide, dat zij altijd ziegezaagde. De vrouwen merken nooit op wat zij is, en altijd wat zij uitdrukt; zij is wezenlijk leelijk, maar nog meer vreemd, ik zou zelfs zeggen belangrijk. Hij heeft eenen grooten mond, maar die schoone verzen voortbrengt. Zijne oogen zijn eenigzins grijs, eenigzins diep liggende; hij doet

{==417==} {>>pagina-aanduiding<<}
er mede wat hij wil, en de bewegelijkheid zijner trekken geeft met zulk eene snelheid aan zijn gelaat een voorkomen van gevoel, van adel en van uitgelatenheid, dat zij hem den tijd niet laat om leelijk te schijnen; hij bemoeit er zich mede, maar slechts als met al hetgene zonderling is en hem doet lagchen; ook staat de zorg, welke hij er voor draagt, altijd in tegenstelling met de gelegenheden; men heeft hem in een' ongekleeden rok zien verschijnen bij eene Hertogin, en te paard door de bosschen rijden in een onderkleed.
Zijne ziel is vijftien jaar; ook is ze gemakkelijk te kennen; zij maakt twintig bewegingen tevens, en ondertusschen is zij geheel niet onrustig; zij verliest zich nooit in de toekomst, en heeft nog minder behoefte aan het voorledene. Tot een uiterste toe gevoelig, te allen tijde gevoelig, kan hij op allerlei wijzen worden aangevallen; maar nooit kan hij verwonnen worden. Zijne dwaasheid, of althans zijne vrolijkheid komen hem te hulp, en maken hem tot het gelukkigste wezen, al moet men ook zeggen, dat deze vrolijkheid somtijds dartel is tot onbezonnenheid toe. Hij vergeet somtijds, dat hij bemind is; men vreest bijna, dat dit hem geene behoefte zij; hij zou dikwijls verlegen staan op de onverwachte vraag, of hij beminne, en of hij bemind worde.
Zijn gedrag is, als zijne taal, zeer onachtzaam. De vermaken der stad zijn niets voor hem; hij weet ze geheel niet op te zoeken. Hij geeft zich gereedelijk aan een enkel voorwerp over; hij verveelt zich nooit; hij heeft geene behoefte, noch aan groot gezelschap, noch aan een groot tooneel, en somtijds vergeet hij hetgeen de nakomelingschap hem belooft; wel, inderdaad, laat hij zich gelukkig zijn! Verwonder u ook niet over de uren, welke hij u schenkt: buiten twijfel bevindt hij zich wél te uwent; maar hij is overal wél, zelfs bij zijne huishoudster. Uw onderhoud boeit hem, het is waar; maar hij brengt ook zeer gaarne een paar uren door met zijn paard te streelen, hetwelk hij echter ook somtijds vergeet, hetzij om te verdwalen in de bosschen, of, wanneer hij niet bang is, peinst hij

{==418==} {>>pagina-aanduiding<<}
op de maan, op een grasscheutje, of, om juister te spreken, op zijne gepeinzen zelve.
Maar, zoo men hem niet prijzen kan van wege de verdienste eens geregelden levens, voor het minst heeft hij de gebreken niet van een ongeregeld; zoo zijn leven niet met wijsheid aaneengeschakeld is, het is zuiver; en zoo hij geene grootsche karaktertrekken bezit, hij vergoedt zulks door treffende manieren, eenvoudigheid, bevalligheid, en eene zoo waarachtige, zoo jeugdige, zoo ongekunstelde en nogtans geestige vrolijkheid, dat zij hem telkens doet omringen als eene aardige vrouw; in 't kort, door eene onuitdrukkelijke bekoring, die u teffens die aandoeningen instort van nieuwsgierigheid en genegenheid, welke gewoonlijk niet gevoeld worden dan bij een aanvallig kind, en die soort van onveranderlijke verkleefdheid, welke bewaard schijnt voor lager gestemde zielen; - het is de dichter van Plato, een heilig, ligtzinnig en wuft wezen.





Columbus, bij het eerste gezigt van Amerika.

Steure, muthiger Segler! Es mag der Witz dich verhöhnen

Und der Schiffer am Steur senken die lässige Hand.

Immer, immer nach West! Dort muss die Küste sich zeigen,

Liegt sie doch deutlich und liegt schimmernd vor deinem Verstand.

Traue dem leitenden Gott und folge dem schweigenden Weltmeer;

Wär sie noch nicht, sie stieg jetzt aus den Fluten empor.

Mit dem Genius steht die Natur in ewigem Bunde;

Was der eine verspricht, leistet die andre gewiss.



schiller.
Met het Genie, zegt de onsterfelijke schiller, staat de Natuur in een eeuwig verbond; - met andere woorden: hetgeen het vernuft eens stouten denkers als waar in de Natuur durft vooronderstellen, zal steeds in het vervolg door de ondervinding als werkelijk waar bevestigd worden. Zoo durfde in later tijd een groot Wijsgeer, alleen door de kracht zijns verhevenen verstands geleid, het aanwezen

{==419==} {>>pagina-aanduiding<<}
eener Ster beweren, die noch door het zijne, noch door eenig ander menschelijk oog, hoe sterk ook gewapend, ontdekt was - en de waarnemingen der Sterrekundigen hebben op de waarheid zijner stelling vervolgens het zegel gedrukt. Zoo schiep - om het dus uit te drukken - in vroegere dagen het stoute vernuft van columbus eene nieuwe Wereld in het verre Westen, tot welke nog geen Zeeman was doorgedrongen - en hij zelf bevestigde naderhand zijne grootsche gissing door de dadelijke ondervinding: door hem toch rees Amerika voor het verstomd Euroop uit de baren.
Christoffel columbus! Onsterfelijke naam, bij welks vermelding elk hart moet kloppen, dat voor het groote en edele gevoel heeft, maar tevens van verontwaardiging gloeijen, wanneer het zich den schimp en de verguizing voor den geest roept, die het geheele leven diens heldhaftigen mans heeft verbitterd.
Christoffel columbus! Hoe moet zijne groote ziel van verrukking zijn doortinteld geweest, toen hij, na duizend afwijzingen te hebben verdragen, na duizend zwarigheden, na ontelbare zorgen en vermoeijenissen te zijn doorgeworsteld, op het eigenste tijdstip, dat het wanhopig scheepsvolk hem wilde dwingen den steven te wenden en van het zoeken eener nieuwe Wereld af te zien, - toen hij, zeg ik, op dat eigenste tijdstip, deze nieuwe Wereld, door de morgenzon bestraald, voor zijne oogen zag liggen, pralende in alle hare jeugdige pracht en schoonheid!
Ik heb in de volgende dichtregelen getracht dit gevoel eenigermate te schetsen. Vooraf, echter, nog een paar woorden over columbus en de wijze der ontdekking van Amerika in 't algemeen.
Christoffel columbus, in de vijftiende Eeuw te Genua geboren, had reeds van zijne vroegste jeugd eenen onleschbaren dorst naar stoute en groote ondernemingen. Als Zeeman trachtte hij aan dezen lust bot te vieren, door her- en derwaarts henen verschillende togten

{==420==} {>>pagina-aanduiding<<}
te doen; doch het verdroot spoedig den ondernemenden man, op de vaak betredene paden naar roem te zoeken: zijn vurige geest wilde denzelven najagen, waar nog geene menschelijke stoutheid hem had pogen in te halen.

The high born Soul 
Disdains to rest her heav'n-aspiring wing 
Beneath its native quarry. 

zegt de Dichter. - Op verschillende gronden was het hem reeds lang voorgekomen, dat onze Aarde in het Westen eene grootere uitgestrektheid lands moest bezitten, dan tot dus ver bekend was. Zijne vermoedens klommen spoedig bij hemzelven tot ontwijfelbare zekerheid; en nu was de ontdekking dier nieuwe Wereld het hoogste doel zijner begeerten. Hij vervoegt zich eerst bij de Bestuurders zijns Vaderlands, deelt hun zijne stoute ontwerpen mede, en smeekt om hunnen bijstand tot derzelver volvoering; doch de dwazen belagchen zijne plannen als ijdele hersenschimmen, en wijzen hem honend af. Gegriefd door deze teleurstelling, tracht hij aan het Hof van Lissabon die hulp te erlangen, welke zijn Vaderland hem weigert. Daar hoort men hem met belangneming aan, vorscht hem listig uit, beseft het gewigt zijner gronden; doch, den Vreemdeling de eer der ontdekking misgunnende, zendt men heimelijk tot derzelver bewerkstelliging eenen Portugees uit, die echter, zonder koenen moed, zonder zielskrachten, zonder standvastigheid, spoedig op eene lafhartige wijze terugkeert. Columbus verneemt het lage bedrog, gloeit van verontwaardiging en spijt, en ijlt naar Spanje, om daar eerlijker beschermers te zoeken. Na duizend mislukte pogingen, na duizend teleurstellingen, gelukt het hem eindelijk, trots de tegenwerkingen zijner benijders, het bevel over een klein Smaldeel te bekomen, en de Ontdekkingsreize te ondernemen. Hij steekt uit de haven van Palos in zee, laat schielijk de Canarische Eilanden achter zich liggen, en komt thans in wateren, nog door geene Europische kiel beploegd. Men

{==421==} {>>pagina-aanduiding<<}
zeilt dagen lang; doch geen land doet zich op. Onophoudelijk zijn de blikken van columbus naar het Westen gerigt; doch hij ziet niets dan lucht en golven. Thans ontzinkt het scheepsvolk alle moed. Vreemde zeeverschijnsels jagen hetzelve eenen bijgeloovigen schrik aan. Het vuur der muiterij smeult in aller harten; met moeite dooft de onbezweken Held telkens hetzelve uit, doch eindelijk barst het los in lichtelaaije vlam, en het oproergekraai zijner manschappen dondert hem verschrikkelijk in de ooren. Men wil den steven wenden; men wil naar het Vaderland terugkeeren. Nog slechts drie dagen worden aan columbus vergund, bevorens dit lafhartig ontwerp zal worden ten uitvoer gebragt. De Held blijft gerust; hij weet, dat het land nabij moet zijn. De derde dag gloeit in het Oosten, en op eens klinkt het gejuich: land! land! uit de toppen der masten. De Zon gaat op, en de nieuwe Wereld ligt ontsluijerd en als uit het niet geroepen voor aller blikken. -

Zijt, zijt gegroet, ô zaalge velden, 
Door 't jeugdig morgenlicht bestraald! 
Gij bosschen, bergen, beken, beemden, 
Waar langs mijn blik, als dronken, dwaalt! 
ô Groot, ô nameloos verrukken, 
Dat in mijne adren bruist en gloeit! 
O, 't zal mij eindlijk dan gelukken, 
'k Zal eindlijk dan den bodem drukken, 
Die heel mijn ziel en zinnen boeit! 
 
Heb dank, heb dank, ô eeuwig Wezen, 
Wiens oog het gansch Heelal doorziet! 
Dan ach! mijn tong moog klanken staamlen, 
Naar waarde danken kan ze U niet. 
Gij, die in mijne borst dat smachten 
Naar 't verre strand ontvlammen deedt, 
Gij gaaft mij moed, geduld en krachten, 
Der dwazen schimptaal te verachten, 
Hoezeer hun spot mij 't hart doorsneed. 

{==422==} {>>pagina-aanduiding<<}

Naar 't Westen, Westen heengestevend! 
(Dus klonk uw stem in mijn gevoel) 
Naar 't Westen, Westen volgehouden; 
Daar ligt het grootsch, het heerlijk doel! 
Houd moed, hoe lang ook niets dan baren 
En lucht u blaauwen voor 't gezigt, 
Wat waterplas ge ook moogt bevaren, 
En ge echter steeds met vruchtloos staren 
Den blik naar 't Westen houdt gerigt. 
 
Ik hield dien moed, - U, U zij de eere! - 
Hoe vaak op nieuw het zonlicht scheen, 
Sinds 't magtig Spanje aan Palos stranden 
In 't wijkend vergezigt verdween; 
Hoe afgemat mijn blik ook dwaalde 
Aan 't eind der wester hemeltrans; 
Maar ach! 't zij Hesper vriendlijk straalde, 
't Zij 't morgenrood in 't Oosten praalde, 
Slechts golven blonken in hun glans. 
 
Doch toen het dondrend oproerkraaijen 
Der scheepsliên mij in de ooren klonk, 
Als hun, bij 't vruchtloos voorwaarts streven, 
Geen enkle straal van hoop meer blonk; 
Toen rampen zich op rampen tastten, 
Toen 't schimpend rot zich in mijn schand', 
In mijn verguizing zou vergasten, 
Toen, toen klonk uit den top der masten 
De vreugdekreet: ‘het land! het land!’ 
 
ô Gij, uw groenend hoofd verheffend 
Uit zilvren baren, heerlijk land! 
Ras zullen Genuas banieren 
In 't koeltje wappren van uw strand! 
Maar neen! - in mijner Vadren streken 
Werd ik met hoon en spot belaan; 
Toen 'k daar van wisse hoop dorst spreken, 
Daar hulp en bijstand af wou smeeken, 
Zag elk mij als een' droomer aan. 

{==423==} {>>pagina-aanduiding<<}

En ginds, waar Lisbons Koningswallen 
Zich spieglen in den trotschen vloed, 
Die door het goud van zijne zanden 
Zijn spattend zilver bruisen doet; 
Daar..... 'k mogt er 's Vorsten zetel nadren, 
Men hoorde mij doorslepen uit, 
Doch zond - ô schelmstuk van verradren! 
Nog kookt mij 't ziedend bloed in de adren - 
Een' lafaard naar den verren buit. 
 
Moog Spanje dan de vruchten oogsten, 
Door 't wester aardrijk voortgebragt, 
Door Genuas en Lisbons heerschers, 
Als hersenschimmen, dwaas belacht! 
Moog dan Castielje lauwren plukken! 
Komt, broeders, riemen in het zout! 
O! 'k smacht naar 't bovenaardsch verrukken, 
Dien grond, dien heilgen grond te drukken, 
Dien thans Euroop door mij aanschouwt. 
 
b.h. lulofs. 


De heldenmoed der kinderliefde.

(Eene echte Gebeurtenis.)

Grijs geworden in de loopbaan der wapenen, verbeeldde zich de Graaf van montreal, naar eene eerevolle rust te kunnen dingen. Maar welk een schouwspel voor zijnen ouderdom! De troon was ingestort; de schrik regeerde over Frankrijk. Gesproten uit een bloed, hetwelk helden aan den Staat had geschonken, zelf doorluchtig door schitterende diensten, nog meer geëerbiedigd om zijne persoonlijke deugden, bemind van den soldaat en het volk, wat al misdaden bevlekten den Graaf in het oog der tirannen! Zijne familie begreep, dat zij geen edeler slagtoffer konden doen sneven; zij bevlijtigde zich, om het hun te onttrekken, in het zelfde oogenblik als zijn naam stond geschreven op de lijst der

{==424==} {>>pagina-aanduiding<<}
beschuldigden. Met het zelfde gelaat zou de oude krijgsman de bijl der beulen verwacht hebben, waarmede hij het vijandelijke staal honderdmaal getart had: om zijne kinderen te redden, liet hij zich overhalen om te vlugten. Octavius en ermelina waren zijn trots en zijn geluk; met hen ging hij zich begraven in eene nederige woning, niet verre van eene stad, aan den Rijn gelegen. Aldaar hoopte hij, onder eenen verdichten naam, het einde zijner kwellingen af te wachten, of gemakkelijk eene wijkplaats te vinden aan de overzijde van den stroom, indien de vervolging zijn nederig verblijf bereikte.
Maar al te veel reden had welhaast de Graaf van montreal, om de wijsheid van zijn nieuw levensplan te erkennen. Geen brief of dagblad ontving hij, of hij vernam tevens het treurige einde eens vriends of bloedverwants. Hij beefde voor zijne kinderen, terwijl hun hart alleen om zijnentwille leed. Overtuigd dat de naam alleen van dezen eerwaardigen grijsaard niet konde genoemd worden, of zijn doodvonnis zou tevens geveld zijn, was hunne liefde telkens op middelen bedacht, om de duisternis, welke zijne schuilplaats omringde, nog meer te verdikken.
Maar, terwijl zij voor hunnen vader zorgden, hielden octavius en ermelina zich met hunne eigen veiligheid wel genoegzaam bezig? - Dikmaals deden zij eene wandeling in het boschje, hetwelk rondom hunne woning lag. Het was in deze vrije oogenblikken dat zij lucht gaven aan overdenkingen en uitboezemingen, voor welke zij zich zorgvuldig wachtten in de tegenwoordigheid van den oorsprong huns levens, uit vreeze van zijne smarten te zullen vermeerderen, welke hij zelf zorgvuldig voor hen verborg. Op zekeren avond, gezeten onder eenen boom, aan de buitenzijde van het bosch, wendden zij hun gezigt naar den loop des Rijns, door de stralen der ondergaande zonne verlicht. ‘Ziet gij,’ zeide ermelina tot haren broeder, ‘ziet gij, aan de overzijde der rivier, die heuvels, met wijngaarden bedekt? Mij dunkt, de vrolijke gezangen te hooren, welke vandaar opklimmen. Aan deze zijde,

{==425==} {>>pagina-aanduiding<<}
welk eene akelige stilte! Is het mogelijk, dat alleen de breedte dezer riviere een zoo wreed verschil kan maken tusschen het lot der menschen, die langs hare oevers wonen? Wanneer ik bedenk, dat een oogenblik genoeg zijn zoude om deze zwakke grensscheiding te overschrijden, en dat wij, alle drie aan gene zijde vereenigd...! Mijn vader, ik weet het, zegt, verpligt te zijn, aan deze zijde te blijven, om zijne bezittingen voor ons te behouden; maar, wat zijn rijkdommen en bezittingen, indien wij niet kunnen handelen, denken en gevoelen zoo als wij willen, indien wij ons moeten schuilhouden om elkander te beminnen?’ Niet minder geroerd, door deze fraaije teekening van vrijheid en geluk, dan zijne zuster, beloofde haar octavius, reeds den volgenden dag met haar te zullen zamenspannen, om van hunnen vader te verkrijgen, dat hij tegen het verwezenlijken van dezelve zich niet meer zou verzetten.
In het oogenblik dat zij oprezen, om naar huis te keeren, greep ermelina ijlings haar broeders arm, en toonde hem eene gewapende bende, die over de vlakte trok, en den wil scheen naar het bosch te hebben. Octavius, zonder zijne vreeze te laten blijken, trad in de laan, die naar het huis liep; doch geene twintig schreden was hij voortgegaan, of er kwamen, regts en links, uit het kreupelbosch, soldaten voortschieten, die hem de bajonet op de borst zetteden. Men vroeg hem naar zijne papieren; hij had ze niet. Men vat en voert hem weg. Aan de ruwe schertserijen van dit krijgsvolk merkte hij, dat men niets minder dacht dan dat ermelina zijne zuster was, en hij wachtte zich wel, om hun te berigten, wat er van de zaak ware. Doch, hoewel ongewapend, zijne fiere houding was genoeg, om zijne geleiders te noodzaken, de jonge maagd te sparen, die, doodbleek en sidderende, haar aangezigt aan haar broeders boezem verborg. Het leed niet lang, of octavius ontdekte, dat men hem voor een' der bandieten hield, die, omtrent dezen tijd, den oord onveilig maakten; hij vernam, dat men hem naar eene der ge-
{==426==} {>>pagina-aanduiding<<}
vangenissen in de stad wilde brengen. Te midden van zijn ongeluk zich gelukkig achtende om deze dubbele misvatting, die hem ten minste aangaande zijns vaders lot geruststelde, doen een oogslag en een handdruk van ermelina hem gevoelen, dat zij elkander verstaan. Zij komen in de stad; het volk schoolt rondom hen te zamen; ermelina's jeugd, schoonheid en onschuldige houding verwekken eene algemeene deelneming. Op den hoek eener naauwe straat is het krijgsvolk genoodzaakt de gelederen te breken. Octavius bemerkt het. Meer bezorgd voor zijne zuster dan voor zichzelven, slingert hij haar met kracht onder een troep vrouwen, die zich opent, en straks wederom sluit. In een oogenblik wordt de hoed, die haar hoofd bedekte, afgerukt, en vervangen van
een' wijden zwarten mantel, daar te lande in gebruik. De duisternis begunstigt verder hare ontkoming; door eene harer verlosters geleid, en als eene eenvoudige boerin vermomd, snapt zij ter stad uit, en vliegt naar haren vader.
Wie vormt zich een denkbeeld van al wat deze liefderijke vader had uitgestaan, sinds het uur, dat hij gewoonlijk zijne kinderen zag terugkomen? Met eene gemaakte vrolijkheid zich in zijne armen werpende, verhaalde hem ermelina, dat, door eene zonderlinge misvatting, haar broeder als een kapitein van struikroovers was gevangen genomen: ‘Maar wanneer zij zien zullen, dat zij zich vergist hebben,’ voegde zij er nevens met een gedwongen glimlach, ‘zullen zij hem aanstonds loslaten; twijfel daar niet aan, lieve vader! Octavius heeft mij ernstig bevolen, u dit te zeggen.’ De Graaf van montreal hield zich, alsof hij in ermelina's gewaande gerustheid deelde; door wederkeerige liefde geleid, trachtten aldus vader en dochter elkander te misleiden. Alleen aan de stemme der vaderliefde het oor leenende, was de ongelukkige grijsaard op het punt van zijne schuilplaats te verlaten, om zijnen zoon te gaan terugeischen. Om dit onberaden voornemen te stuiten, nam ermelina het vermogen harer liefkozingen en tranen te baat; met

{==427==} {>>pagina-aanduiding<<}
eene kracht, boven hare jaren en hare sekse, verklaarde zij, dat zij zelve naar het lot van octavius zou gaan vernemen. En inderdaad, zonder zich den tijd te gunnen om eenige rust te nemen, vervoegt zij zich, onder begunstiging van haar boerinnen-gewaad en hulsel, in de stad, en vraagt voorzigtig den weg naar de gevangenis. Voor de verschrikkelijke deur genaderd, begint haar hart te kloppen, op het gezigt van de ijzeren traliën en van de schildwachten; naauwelijks kan zij op hare voeten staan; zij kan geen verstaanbaar woord uitbrengen. Eensklaps vertoont zich de vrouw des cipiers; derzelver eerlijk gelaat boezemt het arme meisje eenig vertrouwen in; schroomvallig treedt zij nader; eene kleine, aanvallige nijging, hare bedeesde houding, de aanbieding van een mandje met fruit, hetwelk zij aan den arm draagt, nemen de cipierse te haren voordeele in. ‘Wat wilt gij, kindlief?’ vraagt zij. - ‘Ach! ik zou wel iets willen weten van een... Heer, dien men gister-avond hier moet gebragt hebben.’ - ‘Van een Heer? Ja! ja! van een' dier roovers, die het geheele land plunderen.’ - ‘O! die zelfde, verzeker ik u, is een zeer eerlijk man: het is... mijn neef.’ - De cipierse kon zich niet bedwingen van lagchen: ‘Welaan, arm schaap,’ zeide zij, ‘terwijl mijn man afwezig is, wil ik u bij uw' neef brengen; maar haast u wat.’ - Ermelina zou de goede vrouw wel hebben willen kussen; zij volgt haar, en zoo dra zij octavius in het oog krijgt, werpt zij zich in zijne armen. De cipierse glimlacht; zij laat hen alleen. ‘Mijne lieve ermelina,’ zegt octavius, na hare omhelzing teederlijk te hebben beantwoord, ‘een enkel oogenblik, en niet meer, schiet mij over, om met u maatregels te beramen ter behoudenisse van het leven onzes vaders; verleen mij dus alle uwe aandacht. Bij mijne
aankomst in dit akelig verblijf vernam ik, dat het gerucht mij was vooruitgeloopen, dat men het hoofd eener talrijke rooverbende had gevat, welker voornaamste leden reeds in hechtenis zaten. Omringd en naauwkeurig gadeslagen van deze roovers, groetten

{==428==} {>>pagina-aanduiding<<}
mij allen, met luider stemme, als hunnen kapitein. Ik opende werktuigelijk mijnen mond, om hunne dwaling te logenstraffen; herhaalde wenken beduidden mij, dat ik mij moest stilhouden. Gij weet, welke andere beweegredenen ik had, om daaraan te voldoen! Zoo dra ik gelegenheid bekwam, eenige uitlegging te vragen van de zonderlinge eer, welke men mij wilde aandoen, vernam ik, dat mijn stilzwijgen, voor eene bekentenis genomen, door het geregt in een verkeerd denkbeeld te brengen, het opperhoofd, hetwelk vervolgd werd, moest redden; en men verzekerde mij tevens, dat ik, tot loon van een' zoo uitstekenden dienst, de eerste zijn zal, die, door de vereenigde pogingen der geheele overige bende, zal verlost worden. Keer dan terug tot onzen goeden vader, en stil zijne droefheid, tot dat ik in uw midden wederom zal verschijnen.’ De cipierse kwam ermelina zeggen, dat het tijd was om te vertrekken. Minder bedrukt verwijderde zich het meisje, denkende, haren geliefden broeder den volgenden dag te zullen wederzien.
Maar, welk een donderslag voor haar, toen zij, des anderen daags, uit den eigen mond harer begunstigster, verstaat, dat alle de gevangenen zonder toegang zitten, en het opperhoofd nog strenger dan alle de anderen! Naauwelijks is zij in staat, naar haar vaders huis terug te keeren Nogtans moet zij den verschrikkelijken moed verzamelen, om de waarheid voor hem te vermommen, en zijn hart met zoete hoop te vervullen, terwijl haar eigen hart eene prooi der wreedste angsten is. Verscheidene togten naar de stad, tot onvoorzigtigheid toe vermenigvuldigde vragen, dienen alleen om haar te overtuigen, dat nieuwe pogingen ten onfeilbaren gevolge zouden hebben het verderf van twee wezens, wier behoudenis hare eenige gedachte was.
Intusschen wordt het pleidooi der roovers opgemaakt. Geregtelijk ondervraagd, volhardt de edele octavius bij zijn grootmoedig bedrog. De regtbank doet de wetten in al derzelver strengheid tegen de boosdoeners werken; maar derzelver gewaand opperhoofd kan van geener-
{==429==} {>>pagina-aanduiding<<}
lei manslag overtuigd worden: hij zal niet op het schavot sneven. Boeijen en brandmerk zijn het strafvonnis, over hem uitgesproken. Na deze schrikwekkende aankondiging voelt octavius alle zijne krachten hem begeven: hij staat op het punt om zich bekend te maken....eene spoedige bezinning herinnert hem, dat zijns vaders naam niet uit zijnen mond kan gaan, zonder tevens onmiddellijk hem tot doodvonnis te verstrekken. Edel en ongelukkig jongeling! te weinig zoude het dan voor u geweest zijn, uw bloed te storten voor den oorsprong uws levens! - Het verschrikkelijk vonnis wordt ten uitvoer gebragt.
Weinige dagen daarna begeven zich de veroordeelden op weg naar de fortres, in welke zij tot 's lands werken moeten gebruikt worden. Door een bosch trekkende, wordt het krijgsgeleide aangevallen en op de vlugt gedreven; en de gevangenen zijn verlost. - Eensklaps verschijnt octavius in zijns vaders tegenwoordigheid. Zich aan deszelfs eerwaardigen boezem voelende drukken, en de eerloosheid van het lot, 't welk hij voor hem ondergaan had, zich voor oogen stellende, vroeg de held der kinderliefde aan zichzelven, of hij des oorsprongs van zijn leven nog waardig ware!
De overmaat zijns ongeluks was hem alleen bekend. In de diepe eenzaamheid, in welke ermelina en de oude Graaf zich meer nog dan voorheen hadden moeten opsluiten, sedert het heilloos oogenblik, 't welk hen van octavius had gescheiden, hadden zij naauwelijks eenige onzekere geruchten kunnen inwinnen, aangaande het lot der ellendelingen, in hetwelk de grilligheid zijner fortuin hem zoo ongelukkig had ingewikkeld. Bij zijn verrassend wederzien vierden zij hierom aan hunne blijdschap den ruimen teugel. Die van ermelina werd verdubbeld, toen zij hem haren vader hoorde bezweren, zonder uitstel naar de overzijde des Rijns over te steken. Met het verlangen, om al wat hem dierbaar was in zekerheid te stellen, paarde zich, in de ziel des ongelukkigen jongelings, eene beweegreden, voor welke hij niet openlijk uitkwam. Eene inwen-
{==430==} {>>pagina-aanduiding<<}
dige stem riep hem onophoudelijk toe, dat het den zoon van den Grave van montreal, met het zegel der eerloosheid gebrandmerkt, hoe onverdiend ook zijn lot mogt wezen, voor zichzelven onmogelijk was, te blijven leven. De oorlog bood hem middelen aan, om een besluit te volvoeren, van hetwelk geenerlei menschelijke aandoening van genegenheid in staat was hem af te trekken. Eenige dagen waren genoeg, om zijnen vader in eene stad in Duitschland te vestigen; hij vertrouwde hem aan de zorge van ermelina, en nam dienst onder eene bende vrijwilligers. Zijne schitterende dapperheid, in eene menigte gevechten betoond, maakte hem welhaast met eere bekend bij zijne opperhoofden. Zijns ondanks als 't ware alle gevaren ontkomende en alle zijne spitsbroeders overlevende, werd hij, reeds met het eindigen des tweeden veldtogts, tot Kolonel bevorderd en met het eereteeken der dapperen begiftigd. Het hoofdkwartier werd in dezelfde stad geplaatst, alwaar de Graaf en ermelina woonden. Hij vloog in hunne armen.
Hunne liefde bleef steeds eene behoefte voor zijne ziel; doch niets was in staat, hem met het leven wederom te verzoenen.
Te midden der groote wereld de prooi eener hebbelijke droefgeestigheid geworden, voelde hij alleen in de vertrouwelijke verkeering met zijne zuster eenige verligting zijner smarten. Eene volmaakte overeenstemming van karakter had hem naauw verbonden aan een meisje van zijne jaren. Uit achting voor hare goede vriendin, oordeelde zich ida van selnitz eerst verpligt, octavius als eenen broeder te beminnen; welhaast beminde zij hem, zoo als zij zich verbeeldde, eenen echtgenoot te moeten liefhebben, wanneer hij schoon, geestig en aandoenlijk is. Niet zóó groot een menschenhater was octavius geworden, dat hij niet bemerkte, dat ida even schoon als welopgevoed was: maar was het niet eene heiligschennis in zijne eigen oogen, een enkel oogenblik zijne gedachten te vestigen op eene vereeniging, van welke het verschrikkelijke vonnis, door hem als 't ware tegen zichzelven geveld, hem voor al-
{==431==} {>>pagina-aanduiding<<}
tijd uitsloot? Ida, in staat om aan de inboezemingen harer edele ziel te kunnen gehoor geven, maakte, van hare zijde, eene geheel andere rekening dan octavius. Geene zwarigheid vindt zij, aan hare jonge vriendin te bekennen, dat zij het toppunt harer wenschen zou bereikt hebben, indien zij met haar in eene naauwere verbindtenis konde treden. Ermelina haast zich, om aan haren broeder kennis te geven van een geluk, in welks vervoeringen zij deelde. Hoe groot is hare verbaasdheid! Hij wordt bleek; hij beeft; hij wendt zijn gelaat ter zijde, hetwelk van heete tranen wordt bevochtigd. Verschrikt en sidderende, vermengt ermelina hare met zijne tranen: zij dringt, bezweert hem om zijn hart voor haar te openen. De overmaat der wanhoop zegepraalt op de halsstarrigheid des ongelukkigen jongelings; zijn heilloos geheim ontsnapt hem ten laatste.
Hij dacht, dat zijn verhaal zijne zuster met belemmering en droefheid zou vervullen: hij ziet haar van de levendigste geestdrift doordrongen. De verheffing harer ziele slaat tot hare taal over: in weinige woorden betoogt zij octavius, dat, hetgene hij als een schandteeken beschouwde, in zijne eigen oogen de voornaamste grondslag zijner aanspraak op roem en eere zijn moest. ‘Werd er niet,’ riep zij, ‘honderdmaal meer dapperheids vereischt, om, tot dien prijs, uwen vader te redden, dan om eenen roemrijken dood op het slagveld te tarten?’ Zij dwong hem, haar te bekennen, (hetgene hij aan zichzelven niet bekend had) dat hij ida aanbad, dat hare hand hem de rust en het geluk zoude wedergeven, maar dat hij nimmer sterk genoeg zijn zoude, om haar het verschrikkelijke geheim te openbaren, hetwelk zijn aanwezen vergiftigde. Ermelina zocht hem te bewijzen, dat zijne eer de openbaring daarvan geenszins vorderde; zelfs deed zij hem plegtig beloven, dat het tusschen haar en hem voor altijd zoude begraven blijven: de liefde wrocht welnaast eene volkomene overtuiging.
Met die openhartigheid begaafd, welke eene der voornaamste bekoorlijkheden der Duitsche juffers uitmaakt, gaf

{==432==} {>>pagina-aanduiding<<}
de jonge ida zelve aan haren vader kennis van den verborgenen toestand van haar hart. Het bloed, waaruit de jonge Graaf van montreal was gesproten, zijn tegenwoordige rang, en zijn krijgsroem, dienden, bij den Baron van selnitz, tot een genoegzaam evenwigt tegen de bezittingen, welke hij had verloren: hij gaf zijne toestemming aan de verlangde vereeniging.
Naauwelijks begon octavius derzelver zoetigheden te smaken, of de vijandelijkheden werden eensklaps met nieuwe woede hervat. Niet verder dan een dagmarsch bevond zich de vijand van het hoofdkwartier. Er werd een moorddadige slag geleverd: octavius betoonde aldaar zijne gewone dapperheid; doch hij ontving eene diepe wonde; hij werd in de stad gebragt. Ida gedoogde niet, dat hij eene andere oppaster dan haar zelve had. Op zekeren morgen, na een zeer pijnlijken nacht, was octavius ingesluimerd; doch zijn slaap was nog zeer ongerust. Met angstige oogen sloeg hem ida gade; hij was zeer woelig; zijn eene schouder wordt ontbloot... Wat ziet zij? Groote God! Zij deinst terug, treedt nader; de getuigenis harer oogen kan zij niet logenstraffen;... magteloos valt zij op hare kniën voor het bed van octavius neder. Hij ontwaakt: meermalen had hij ida in deze houding verrast, biddende om zijne genezing. Met een zachten glimlach reikt hij haar de hand toe: zij werpt zich in zijne armen, en besproeit zijnen boezem met hare tranen.
Sinds deze heillooze ontdekking scheen het merk des doods op alle de gelaatstrekken der ongelukkige ida zich gezet te hebben. Treurig en zonder een woord te spreken, sleet zij geheele dagen bij den herstellenden octavius. Indien hij haar ondervroeg over de kwijnende gesteldheid, in welke zij zich bevond, ontving hij geene andere dan afgebrokene antwoorden; somtijds zelfs gaf zij geen ander, dan zuchten en tranen. Sterk geroerd, paart ermelina hare pogingen met die van haren broeder. Haar dringen, hare liefkozingen zegepralen eindelijk op ida's tegenstand: de ontzettende waarheid ontsnapt hare

{==433==} {>>pagina-aanduiding<<}
lippen. Ermelina herneemt het eerst hare bedaardheid, om hare vriendin een getrouw verhaal te doen van alle de bijzonderheden dezer verschrikkelijke gebeurtenis. ‘Ik-alleen ben schuldig,’ roept zij; ‘ik ben het, die van mijnen ongelukkigen broeder had geëischt, dat hij een eeuwig stilzwijgen zoude houden. Vergeef het mij; ik heb aan uw hart getwijfeld.’
Ida laat haar niet uitspreken; met een gelaat, gloeijende van blijdschap, trekt zij haar naar de legerstede haars echtgenoots. ‘Waarde en edelmoedige octavius!’ zegt zij, zijne handen in de hare vattende: ‘tot dezen dag toe heb ik u bemind als den man, dien mijn hart boven alle anderen gewaardeerd had; bewondering en eerbied zijn het, welke ik voortaan aan den edelsten, den grootmoedigsten der stervelingen schuldig ben!’ - ‘Van dezen dag af aan,’ antwoordde octavius, ‘zal ik volmaakt gelukkig zijn, omdat ik geen geheim meer voor u zal hebben! Eéne bede slechts, mijne geliefde ida! Dat mijn vader altijd onkundig blijve van hetgene ik om hem geleden heb!’




De ongehoorde rampen van eene schoone, deugdzamf en doorluchtige gravinne.


Teedere harten, aanhoort mijn verhaal: 
Maar och! mijn tranen verstikken mijn taal. 
 
Hoort het verdriet en het wee en de smart, 
Die een gravinne moest lijden in 't hart. 
 
Maakten hier deugden en schoonheid en geest 
Ooit ons gelukkig, dan was zij 't geweest. 
 
Zuster eens ridders, van adel zoo oud... 
Waarom haar (hemel!) niet beter getrouwd? 

{==434==} {>>pagina-aanduiding<<}

Niet dat haar man geen vermogen noch schat, 
Graafschap, vazallen noch titels bezat: 
 
Maar wee, ô wee! hij was wreed en verwoed 
Voor zijn gravinne, zoo schoon en zoo goed. 
 
Sloot niet (ô gruwel!) de beul op den duur 
Haar in zijn slot tusschen toren en muur? 
 
Vrouwen en ridders en knapen en knecht 
Had haar de wreedaard voor altoos ontzegd. 
 
Dienstmaagd noch dienaar was ooit om haar heen 
Al wat hij eischte, bragt zij hem alleen. 
 
Zij bakte brood en gebraad en banket, 
Mestte zijn hoenders en spreidde zijn bed. 
 
Maar al de grond van zijn gruwzaam gedrag 
Was een jaloersheid, zoo wreed men ooit zag. 
 
Vind ge er jaloers door te hevige min, 
'k Roep voor die kranken uw derenis in. 
 
Maar haar gemaal, die haar nooit had bemind, 
Werd door vermoeden en logen verblind. 
 
Dwaze! hij dacht, dat zoo schoon eene vrouw 
Altijd moest lagchen met eer en met trouw. 
 
Hij had des daags haar altoos in 't gezigt 
En look des nachts het uit vreeze niet digt. 
 
Dwaze! wat baat het, hoe naauw of gij ziet? 
Zonder haar deugden bewaakt gij haar niet. 
 
Eens werd hij, droomend, een' minnaar gewaar... 
Och, bij 't ontwaken vergold hij het haar! 
 
Had zij dan niets voor haar' geest en haar' smaak? 
Och, wat gedierte was al haar vermaak. 
 
Twee wilde zwijnen, twee wolven er bij, 
Liepen als schapen gedwee aan haar zij'. 

{==435==} {>>pagina-aanduiding<<}

Eens drong een beer uit het woud in hun gaard, 
Straks, op haar stem, was hij vreedzaam van aard. 
 
Op haren roep lag het vee aan haar' schoot, 
En at altoos uit haar handen zijn brood. 
 
't Scheen dan te zeggen, hoe wild en hoe woest, 
Dat haar gemaal haar ook liefhebben moest. 
 
Soms wordt een beer nog tot zachtheid gekneed, 
Maar een jaloersche blijft steeds even wreed. 
 
Dan, wat een slag stort hem neêr op den kop! 
Graaf! gij moet strijden: uw vorst roept u op. 
 
Hij roept u op: ‘Onze neef! trek te veld, 
Strij voor uw' vorst en uw land als een held.’ 
 
Hij van zijn huis, van zijn vrouw af! ô spijt! 
Maar hij verbijt zich en schikt zich ten strijd. 
 
Hij bragt haar voedsel voor drie jaren lang 
En sloot haar op in het holst van een' gang. 
 
Zij, schoon gehuwd sedert vijfdehalf jaar, 
Voelde tot heden nog nimmer zich zwaar. 
 
En juist dien nacht, eer zij 't denkt of het ducht, 
Werd zij, ô wonder! voor 't eerste bevrucht. 
 
Maar eer hij gist, rijdt hij weg van zijn slot; 
Arme gravinne! wat wacht u voor lot! 
 
Twee jaren lang en een maand en een dag 
Sleet zij in 't hol, waar zij nooit iemand zag. 
 
En ver, wel ver van verwijting en klagt, 
Scheen, in zijn afzijn, haar lijden verzacht. 
 
Maar zekren ochtend (wie beeft er niet van!) 
Klopt men en opent (ô hemel!) haar' man. 
 
Hij ziet zijn vrouw met zijn kind op haar' schoot, 
Dat ze aan den boezem al kussende sloot. 

{==436==} {>>pagina-aanduiding<<}

Bleek en verstomd op dat roerend gezigt, 
Zweert hij, zij schond in zijn afzijn haar' pligt. 
 
Hij houdt voor vast, dat een minnaar met list 
Heimlijk haar kerker te ontgrendelen wist. 
 
Straks door dat denkbeeld tot woede gesard, 
Drijft hij zijn' ponjaard het kind in het hart. 
 
Fluks dreigt hij haar met een bliksemend oog 
En tilt zijn' bloedigen pook weêr omhoog. 
 
‘Vrouw, die uw eeden en pligten bespot! 
Kniel: gij moet sterven; beveel u aan God.’ 
 
De arme, die niets van zijn dreigen verstond, 
Klemde het stervende wicht aan haar' mond. 
 
Zij ving aldus in den nokkenden krop 
d'Adem en 't zieltie des zuigelings op. 
 
Zeg ons, wat tijger niet week worden zou? 
En och! die tijger stort los op zijn vrouw! 
 
Hij legt zijn staal op haar' boezem reeds aan... 
Maar, waar op eens dat gerucht toch van daan? 
 
God in den hemel! haar broeder haar held, 
IJlt en verschijnt, van zijn ridders verzeld! 
 
Straks voert het monster een minzamer taal: 
‘Kom met mij mede, mevrouw! naar de zaal.’ 
 
Hij sleept haar voort. ‘Maak terstond u gereed, 
Rijg u in 't keurs en in 't geel-zijden kleed. 
 
Haast u! ik vlugt en ontschuil aan den nood: 
Gij weet, uw broeder bezwoer mij den dood. 
 
Als hij u vraagt, waar uw ridders thans zijn, 
Zeg hem, zij jagen in 't bosch naar het zwijn. 
 
Vraagt hij naar schildknaap en aalmoezenier, 
Zeg, zij verreisden met giften van hier. 

{==437==} {>>pagina-aanduiding<<}

Vraagt hij, waarheen gij uw vrouwen toch zondt, 
Zeg hem, zij dolen in bedevaart rond. 
 
Vraagt hij, waarom hij uw maagden niet ziet, 
Zeg hem, zij wasschen mijn kleed in den vliet. 
 
Vraagt hij, waarom hij uw' zuigling niet vindt, 
Zeg hem, God gaf en ontnam mij het kind. 
 
Vraagt hij, waar is dan de graaf, uw gemaal? 
Zeg hem, hij zwaait voor zijn' koning het staal.’ 
 
Maar reeds verdubbelt de ridder zijn' tred, 
En fluks versteekt zich de graaf in het bed. 
 
‘Waar is mijn zuster? men dien' mij haar aan.’ - 
‘Broeder! zijn dan u mijn trekken ontgaan?’ - 
 
‘Zuster, mijn zuster! wie had dat gegist? 
God! gij zijt bleek als een lijk in de kist.’ 
 
Luid zegt zij: ‘Ach, ik was krank sedert lang.’ 
Stil zegt zij: ‘Broeder, mijn lot is zoo bang!’ - 
 
‘Zuster, mijn zuster! waar is toch uw stoet? 
Knechten noch vrouwen zijn hier mij ontmoet.’ 
 
Luid zegt zij: ‘Allen zijn thans in 't gebed.’ 
Stil zegt zij: ‘Broeder, mijn hart is verplet.’ - 
 
‘Zuster, mijn zuster! waarheen ik mij wend, 
Ridders noch knapen zijn hier noch omtrent.’ 
 
Luid zegt zij: ‘Allen zijn heden ter jagt.’ 
Stil zegt zij: ‘Broeder! ik stik en versmacht.’ - 
 
‘Zuster, mijn zuster! waar is dan uw man? 
'k Wacht nog vergeefs er den riddergroet van.’ 
 
Luid zegt zij: ‘Broeder, hij strijdt voor zijn' vorst.’ 
En stil ontglipt er een zucht aan haar borst. 
 
‘Zuster, mijn zuster, zoo dier aan mijn hart! 
Och, gij verheelt mij de bron van uw smart. 

{==438==} {>>pagina-aanduiding<<}

Hij is in 't slot, de barbaar, die u kwelt, 
En die den schat van uw deugden niet telt. 
 
'k Zie hem! daar is hij! Tiran, voor den dag!...’ 
Met rukt hij 't zwaard uit en dreigt hem den slag. 
 
Zij vliegt er tusschen en stuit hem een poos: 
‘Broeder, hij is toch mijn man nog altoos: 
 
'k Smoor het herdenken aan al mijn verdriet; 
Schenk hem vergeving: wis moordt hij mij niet.’ - 
 
‘Neen, dat zijn gruwel gestreng zij geboet! 
Al wie u martelt, verbeurt mij zijn bloed.’ 
 
Toen dringt hij door en hij stoot hem ter neêr: 
‘Beul! kwel haar nu, zoo gij kunt, nog eens weêr!’ 
 
Hij geeft den geest, en, ter dood toe versteend, 
Sterft, door zijn vrouw nog van harte beweend. 
 
Mannen en vrouwen! gedenkt aan zijn straf: 
't Loopt met jaloerschen toch nimmer goed af. 
 
tollens. 

Naar het Fransch
(La Comtesse de Saulx)
van moncrif.

Mesmer's magnetismus (*).

Alles was verleidelijk in de leer van het Magnetismus; alles, tot den voorstander zelv' toe. De geneesheer, in een lilas of purper kleed, waarop de naald de schitterendste bloemen heeft afgemaald, houdt met zijne zieke de vertroostendste gesprekken; zijne zachtelijk omstrengelende armen ondersteunen haar

{==439==} {>>pagina-aanduiding<<}
in hare krampachtige beweging, en zijn brandend en teeder oog drukt het verlangen uit om haar lot te verzachten. De afschuwelijke apothekerskraam is uit dezelve voor altijd verbannen; het kristal van een' zuiveren stroom vervangt er hare vergiften, en de handigheid, om het aan een' rozenmond te brengen, geeft het al zijne kracht. Het huis van mesmer is als de tempel der godheid, die alle standen vereenigt. Men ziet hier ordeslinten, abbés, marquisinnen, dienstmeisjes, krijgslieden, pachters, saletjonkers, doctors, meisjes van pleizier, vroedmeesters, schoone geesten, gepruikte hoofden, zieltogenden, sterke en gezonde knapen. Alles kondigt hier iets aantrekkelijks, eenig onbekend vermogen aan; magnetische staven, gesloten tobbes, stokjes, koordwerk, met bloemen bezette en gemagnetiseerde heesters, onderscheiden muzijk-instrumenten, onder andere de harmonica, wier fluitende toonen dezen opwekken, genen eene ligte ijlhoofdigheid veroorzaken, doen lagchen en somtijds schreijen: voeg bij deze voorwerpen beeldsprakige kunsttafereelen, geheimzinnige karakters, met matrassen gestoffeerde kabinetjes, afzonderlijke plaatsen voor de crises geschikt, een verward mengsel van gillen, van snikken, van zuchten, van zingen, van angstig steunen, - alles veroorzaakt door de werking eens onbekenden beginsels.
De gansche leer van mesmer is vervat in deze woorden: Slechts ééne ziekte is er op de wereld, en daar tegen heb ik het geneesmiddel in den top van mijnen vinger. - Zie hier den grondslag van zijn stelsel: De geheele omkreits der lucht is met licht vervuld. De lucht omvat alle wereldsche ligchamen. Hare verdunde deeltjes bevinden zich in elk ligchaam. Deze deeltjes zijn, bij het ingaan, bij het uitgaan en dwars doorgaan der ligchamen, de oorzaak der veranderingen, die in dezelve voorvallen. De werking dezer deeltjes opwekkende, wekt men die veranderingen op. Van eene zekere wijze, om dezelven op te wekken, hangt de herstelling der gezondheid af. Maar, om tot deze wijze van ze op te wekken te geraken, moet men de polen van het menschelijk ligchaam en de voornaamste equators volmaaktelijk kennen. De eerste dezer polen, of de zwarte pool, is die van het midden, het centrum der vereeniging van de sterkste gewaarwordingen, door middel van het magnetismus opgewekt. Haar voornaamste zetel is, wat men den hartkuil noemt, en verlengt zich langs de ribben, ter

{==440==} {>>pagina-aanduiding<<}
regter en ter linker zijde; zij strekt haar vermogen uit tot den navel, en tot aan de deelen, welke de geneeskundigen die van den onderbuik (les hypocondres) noemen. Zij vormen de gewone zitplaats der verstoppingen, der zwartgalligheid, der galophooping, enz. De geschiedschrijvers maken van de tweede pool eene soort van geheim; uit alles, echter, blijkt, dat dezelve aan die van den hartkuil beantwoordt, en, als deze, groot vermogen bezit. De derde pool is die van den boezem, welke, bij de vrouwen, de blanke pool genoemd wordt. Zij strekt zich uit, over de geheele oppervlakte van de borst, tot aan de onderlip naar boven, en tot aan de zwarte pool naar beneden. De vierde pool is die van den mond; de vijfde van den neus; de zesde van de oogen; de zevende en laatste die der handen, welke zich met alle de overigen vereenigt, om te vormen, hetgeen men de equators noemt. Deze polen zijn tot het getal van zeven gebragt, in navolging der zeven planeten, zeven metalen, zeven wijzen van Griekenland, zeven dagen der week, zeven noten in de muzijk, zeven hoofdkleuren, en vooral zeven wonderen der wereld. Alle deze polen vormen equators, die de diepste kundigheden vereischen in ontleed- en sterrekunde, om van derzelver ontmoetingen, vereenigingen en invloeden te spreken.
Ontvouwen wij nu, hoe men te werk gaat bij het magnetiseren: dit is, als 't ware, heilig; ik durf het naauwelijks aanroeren; men houde zich dus te vrede met het volgende: Men schaart zich rondom eene gedekte en geheimzinnige tobbe, omzet met staven ijzer, zoo als men ten naastenbij eene ster met zijne stralen afbeeldt: deze tamelijk scherpe ijzers, sommigen van vier voet, sommigen van twee, om den ander geplaatst, dienen om eene dubbele rij rondom de tobbe te vormen. Iedere zieke, het zij rondom het ligchaam, den hals of de voeten, met een koord behoorlijk omwonden, rigt de spits van een dezer ijzers naar de voorname pool, en verwacht met drift, somtijds gedurende zes uren achtereen, de werking, die daarvan het gevolg moet zijn. Verscheidenen bedienen zich van de bovenste ijzers, die op het oog, het oor of het voorhoofd uitloopen; hetgeen een kluchtig schouwspel oplevert; gelijkende het gansche gezelschap, ik kan het niet verzwijgen, naar eene verzameling van kraanvogels, met den bek in het water; maar, van wege het goed, dat er het gevolg van is, ziet men dit

{==441==} {>>pagina-aanduiding<<}
over het hoofd, en men weet wel, dat zij, die hier bijeen zijn, geene kraanvogels (*) zijn; getuigen de groote mannen, welke men er dagelijks ziet vergaderd. Vervolgens vormt men de keten, dat is te zeggen, dat ieder zich bij de duimen vasthoudt, nagenoeg een kwartier uurs; het is gewoonlijk gedurende de keten, dat de crises zich openbaren, zijnde een zeer buitengewone toestand, maar noodzakelijk om te genezen. De keten geëindigd zijnde, wrijft elk zijne handen en ademt de magnetische vloeistof in, die zich hier heeft opgehoopt.
Zie daar de voorbereidselen. Nu staan de adepten op, en thans beginnen van allen kant de aanrakingen op de verschillende polen, somtijds met behulp van een ijzeren staafje van omtrent tien duim, zijnde regt en eenigzins stomp, maar meestal met het eind van den vinger, inzonderheid bij schoone vrouwen, zorg dragende van altijd de oogen gevestigd te houden op die der persoon, welke men mesmeriseert. Te allen tijde zette de muzijk, een onweêr of het oorlogsgedruisch enz. uitdrukkende, de kwijnende crises aan, en besliste die, welke twijfelachtig bleven; terwijl personen, in eene hevige crisis, verzachting of kalmte vonden in een andantino affettuoso, of eenige pathetieke aria en ton mineur. De verschillende crises zijn dan, elk van haren kant, weldra beslist. Zij beginnen gemeenlijk met een ligt hoestje, dat krampachtig wordt, en spoedig gevolgd van hikken, gillen en buitengewone geluiden; er zijn er, die den hond, de kat, het hoen enz. nabootsen: aan het einde dezer ijlhoofdigheid is men volkomen genezen van alle zijne kwalen. Te midden van dit alles, terwijl deze met zweet bedekt zijn, gene klappertanden van koude, de een in stuiptrekkende bewegingen, de ander uit al zijne magt gapende, is onze Esculaap, voorzittende bij deze misselijke werkzaamheden, onophoudelijk bezig, nu eens in een' hoek de harmonica bespelende, dan weder huppelende van den eenen lijder naar den ander', een of twee vingeren vorkswijze tegenover het voorhoofd houdende van dezulken, die zijnen bijstand het meest schijnen te behoeven.
Alleen de rijken konden worden toegelaten tot de geheimzin-
{==442==} {>>pagina-aanduiding<<}
nige tob. Mesmer wilde echter niet, dat de armen verstoken bleven van zijne weldaden, en, te hunner gunste, magnetiseerde hij een' boom op de Boulevards naar den kant van de rue de Bondy, hetgeen den weinig gegoeden zieken de gezondheid om niet aanbood. De Apothekers werden woedend, ziende heel Parijs zich in dezer voege zuiveren, zonder dat men noodig had tot hunne drankjes de toevlugt te nemen. Zij waren zelfs op het punt van den Koning een smeekschrift aan te bieden. Maar dit werd nutteloos. Er zijn drie oude vrijsters, halve tooverheksen, die men de Schikgodinnen noemt, en met welke men voorgeeft dat zij in naauwe betrekking staan; deze belastten zich met hunne wraak. Van dit oogenblik af aan, wat zie ik, de gedenkschriften van onzen Magnetiseerder doorloopende? - tombes, lijkbussen, grafteekens!... De Apothekers lachten in hunne vuist; de ongelukkige mesmer zag zijne glorie verwelken, en het publiek - keerde tot de cassia en de senebladen weder.

Gelukkige onbedachtzaamheid.

(Eene Historische Anecdote.)

Op Vastenavond des jaars 1783 wilde eene Dame in het steedje Vigevana (toen eene Piemonteesche grensvesting tegen het Milaneesche, destijds eene provincie des Duitschen Keizers) een bal geven. Zij had te dien einde van den Gouverneur eenige soldaten verzocht, om orde te houden. Deze zond haar vier Grenadiers van het Regiment der Koningin. De Dame gaf aan ieder derzelven een' daalder ten geschenke, nadat zij dien nacht door haar wel onthaald waren geworden.
De Grenadiers, verhit door den wijn, en daarenboven bij den gelde zijnde, besloten te Milaan Vastenavond te gaan houden. (Het Carnaval duurde daar nog de week uit.) Zoo gezegd, zoo gedaan; en, zonder om de gevolgen te denken, steken zij, met geweer en al, den Tesino over, verlaten het Piemonteesche grondgebied, en desertéren dus werkelijk. Het Milaneesche was toen vol rooversbenden. Tegen vier ure in den namiddag kwamen zij aan eene boerenwoning, en verzochten daar den nacht te mogen doorbrengen. De boerin ontving de manschappen wél,

{==443==} {>>pagina-aanduiding<<}
en zeide, dat haar man en zoon op de naburige markt koren waren gaan verkoopen, maar dat zij wel spoedig terug zouden zijn; intusschen moesten de soldaten maar in de schuur gaan; als haar man wederkwam, zou hij hen zekerlijk wel in huis nemen, en hun den avondkost geven. De Grenadiers lieten zich dit gaarne welgevallen. Werkelijk kwam de boer eerlang van de markt, vernam het geval van zijne vrouw, liet zijne gasten in huis komen, en onthaalde ze regt hartelijk. Inmiddels wordt het laat, en men hoort op de plaats een geweldig getier. De boerin loopt naar boven, ziet door het venster, en komt al bevend naar beneden. ‘Wij zijn verloren!’ gilt zij uit; ‘de Banditen zijn daar; zij hebben wis gehoord dat mijn man zijn koren verkocht heeft, en daar staan zij nu, twaalf à vijftien man sterk, en willen de deur openloopen, zoo men hun niet terstond opendoet.’ - De Grenadiers kiezen terstond partij: ‘Gij zijt een braaf man,’ zeggen zij tot den boer: ‘Wees niet verlegen. Gij hebt ons wel onthaald; nu zullen wij u beschermen. Hebt gij geweren?’ - ‘Twee,’ antwoordt de landman. - ‘Wel nu, neem die voor u en uw' zoon; wij hebben de onzen; als wij het sein geven, dat wij klaar zijn te schieten, moet uwe vrouw de deur maar opendoen.’ Intusschen verdubbelde het gebons en het dreigen aan de deur, toen, op het gegeven teeken, de deur opengaat, de Banditen binnenstormen, en alle geweren te gelijk losgaan. Vijf of zes der roovers vallen met den slag neêr; de Grenadiers doorsteken er niet minder met hunne bajonetten, nemen de rest gevangen, binden die, en brengen ze in zegepraal te Milaan op. De Aartshertog ferdinand, Gouverneur van Lombardije, liet deze brave soldaten voor zich komen, en gaf hun eene beurs met vijftig sequinen; ook deed men eene inschrijving voor hen in de stad. Dit was nog niet alles. De
Ridder van Rhodes, Kolonel van het Regiment der Koningin, was toen te Milaan, volgens de gewoonte van verscheidene Piemontezen, welke daar het overige der vastenavondsweek doorbragten. De Grenadiers, hunne onvoorzigtigheid bedenkende, verzochten den Aartshertog, een goed woord voor hen bij dezen Kolonel te doen. Dit geschiedde, en gezamenlijk werd er een brief aan den Koning van Sardinië afgevaardigd, die de soldaten pardon verleende. Zij keerden dus, rijk aan roem en geld, naar hun Regiment terug.


{==444==} {>>pagina-aanduiding<<}

Laat rijpe kersen.

(Uit Sir hugh platt's Garden of Eden.)

Sir francis carew had te Beddington, in Surry, zijn Landhuis herbouwd, en de tuinen met keur van vruchtboomen beplant. Koningin elizabeth bezocht hem een en anderwerf op zijne Landhoeve. Verwittigd van het aanstaande bezoek dier Vorstinne, had hij, om haar op Kersen te onthalen, wanneer de Kersen reeds eene maand geleden gedaan hadden, een vond bedacht, die wel gelukte. Over een veelbelovenden, wel tierenden Kersenboom spande hij eene tent van doek; deze deed hij, als de hitte van het weêr zulks vereischte, nat gieten. Hierdoor belette hij, dat de zon de Kersen deed rijpen. Deze groeiden tot eene aanmerkelijke grootte, langen tijd voor dat zij kleurden. Carew, verzekerd van den dag der komste harer Majesteit, nam de dektent weg, en weinige zonneschijnige dagen bragten de Kersen, reeds zoo groot, tot volle rijpheid en bevallige kleur.

De mode.

Voor honderd jaar beklaagde men zich over de onstandvastigheid der mode; honderd jaar te voren beklaagde men zich desgelijks. Voor twee eeuwen liep in Italië een gek langs de straat, geheel naakt, en op zijnen schouder een stuk laken dragende. De Commissarissen, ondervragers van dien tijd, deden hem voor zich komen. ‘Waarom,’ vroegen zij hem, ‘kleedt gij u niet?’ - ‘Omdat ik,’ antwoordde hij, ‘wachte tot de mode vastgesteld zal zijn, ten einde het fatsoen van mijn kleed niet te verliezen.’ - De arme man liep gevaar, de wereld te moeten verlaten, zoo als hij er in gekomen was!





{==445==} {>>pagina-aanduiding<<}

Mengelwerk.

Magnus Aurelius Cassiodorus, staatsdienaar van theodorik, den koning der ostrogothen.

Door P. Chevallier, Predikant bij de Walsche Gemeente te Amsterdam (*).

Men is dikwerf zeer onbillijk in het beoordeelen van tijden en volken. Vooringenomenheid met zekere schitterende tijdperken, in de geschiedenis van den menschelijken geest, doet ons niet zelden het goede, hetwelk in andere eeuwen of bij andere volken gevonden wordt, voorbijzien, of te eenemaal miskennen. Ik erken het, de Eeuw van augustus was de schoonste eeuw der Romeinsche beschaafdheid. Hetgeen zij voortbragt, zal ook altoos zijn' rang en schatting behouden, zoo lang zuivere smaak het ware van het valsche zal weten te schiften. Wie zoude dit kunnen of durven tegenspreken? Maar, hoe zeer dit onloochenbaar is, en men met weerzin en smarte in volgende tijden dien luister langzamerhand ziet verdwijnen, zoo mogen wij echter ons oog niet sluiten voor die lichtstralen, welke zich, in het midden der duisternis, die naderhand Italië bodekte, nu en dan zoo duidelijk vertoonden.

{==446==} {>>pagina-aanduiding<<}

Het is bekend, hoe de verplaatsing van den Keizerlijken zetel, van Rome naar Byzantium, hoe de wanorde van het bestuur, hoe het zedebederf, en de herhaalde invallen der Noordsche volken, het vaderland der scipio's en der cesars ten val bragten. Men zoude zich echter zeer bedriegen, indien men, gewoon zijnde, de namen der Gothen, der Vandalen, en der Herulen, met een' zekeren afschrik te hooren noemen, zich inderdaad deze volken, als zoo ruw, zoo wreed, en als zoo veel slechter dan de bewoners van het Romeinsche gebied, wilde voorstellen. Hetgeen wij van hen uit sommige Schrijvers weten, is dikwerf zeer partijdig gesteld, omdat de meesten hunner aan de Keizers verknocht waren. Anderen oordeelen hier echter met meer regtmatigheid. Zoo lezen wij (om een enkel voorbeeld aan te halen) eene merkwaardige getuigenis bij salvianus, een Schrijver van de vijfde eeuw, wiens schriften, vooral zijn voortreffelijk vertoog over het Godsbewind, door josephus scaliger (*) (om geene andere gezagvoerende mannen op te noemen) op den hoogsten prijs gesteld worden; zoo lezen wij, zeg ik, eene opmerkelijke getuigenis bij salvianus, wanneer hij, eene vergelijking makende tusschen zijne landgenooten en de zoo even genoemde vreemde natiën, welke het Romeinsche rijk in Afrika en in het Westen overstroomd hadden, ten opzigte van hunne zeden zegt: (†)
‘Die Gothen en die Vandalen, ofschoon zij niet zulke beschaafde en verlichte leermeesters gehad hebben als wij, zijn betere menschen dan wij. Ik weet het, velen zal ik ergeren, door dit te zeggen; maar vrees voor ergernis moet wijken voor liefde tot de waarheid. Ik zal het dus zeggen, en het nog dikwerf herhalen: Die Gothen en die Vandalen zijn beter dan wij. Zij hebben

{==447==} {>>pagina-aanduiding<<}
eerbied voor een hooger magt, welke wij niet meer erkennen. In gevaar vragen zij om hulp; in voorspoed danken zij. Onze rampen in den laatsten veldtogt zijn de gevolgen van een tegenovergesteld gedrag. Toen zij omzigtig waren, waren wij hooggevoelend; toen wij op onze krachten vertrouwden, hadden zij een beter steun; zij vroegen om vrede, wij weigerden denzelven. Zij vereerden zelfs in de priesters der hun vreemde volken een onzigtbaar wezen, hetwelk wij in onze eigene veracht hebben. Ook was de uitkomst zoo verschillend, als hun en ons gedrag: op hun omzigtig bestaan volgde zegepraal; op onze zelfverheffing, beschaming en verplettering.’ - Deze getuigenis van salvianus, omtrent het karakter dier volken, welke doorgaans met zulke zwarte verwen worden afgeschilderd, komt in vele opzigten overeen met hetgeen ons tacitus van de zeden der oude Germanen berigt heeft.
Maar het is niet op het gezag van een enkel Schrijver, dat wij een gunstiger oordeel vellen over deze vreemdelingen, die Romes gebied gesloopt hebben. De gansche geschiedenis van dien tijd levert ons menigvuldige bewijzen op, welke dit oordeel wettigen. De namen van odoacer, van theodorik en totila, de eerste Koning der Herulen, de beide laatsten Gothische Vorsten, verdienen met geen minder lof in de jaarboeken der menschheid genoemd te worden, dan die van sommige andere wereldbeheerschers.
Men beschouwe dus de eeuw, waarin het Westersch rijk verdween, en plaats maakte voor het bewind der Ostrogothen in Italië, niet als een tijdperk van de hoogste verwarring en onbeschaafdheid, maar als een der belangrijkste tijdvakken, waarop het oog, na zoo vele schokken, welke het onder de laatste Cesars zag, met welgevallen kan blijven rusten.
Verwacht intusschen niet, M.H., dat het mijn oogmerk zij, u deze gewigtige staatsomkeering in het breede te schetsen. Dit is meer dan eens door oude en latere Schrijvers,

{==448==} {>>pagina-aanduiding<<}
ofschoon niet door allen met hetzelfde doel, of uit hetzelfde oogpunt, gedaan; mijn werk zoude dus grootendeels overtollig zijn. Maar kan men aan deze gebeurtenissen denken, zonder zich voor den geest te brengen, dat het vooral één man was, die, onder vijf achtereenvolgende regeringen, steeds de kracht en de ziel van het bestuur uitmaakte, - die, ofschoon mogelijk aan sommigen uwer minder bekend, of spaarzamer geprezen, dan vele anderen, de dankbare nagedachtenis der volgende geslachten allezins waardig is. Ik bedoel magnus aurelius cassiodorus, eersten Staatsdienaar van theodorik, den Koning der Ostrogothen. Zijn roem is de roem van den Vorst, welken hij diende, en van het volk, voor wiens welzijn hij waakte. Wij zullen dus het eene niet van het andere scheiden.
Het is geen gering genoegen, schaars erkende of vergetene verdiensten te herroepen. Niets is meer overeenkomstig met de plaats, waar ik spreek: zij is aan echte, aan onuitwischbare verdiensten toegewijd. Zich dezelve te herinneren, is eene hulde, die de volken en de eeuwen elkander schuldig zijn. Ik zal noch levensbeschrijver, noch lofredenaar zijn; alleen zal ik eenige proeven geven uit de geschiedenis van zijnen tijd; eerst iets van de regering, onder welke hij leefde, dan van hetgeen hij zelf deed. Mogelijk zal er gelegenheid zijn, hieruit iets goeds, iets nuttigs te kunnen leeren.

Theodorik had in vier veldslagen over odoacer gezegepraald, en zijnen zetel te Ravenna gevestigd. Hierdoor was hij meester van geheel Italië geworden. Dit gebeurde ruim 550 jaren na den Pharsalischen strijd, welks uitslag cesar aan het hoofd van het Romeinsche volk plaatste. Het eerste werk van den Ostrogothischen Koning was, de rampen des oorlogs te lenigen, en Italië rust te verschaffen. Hij wilde bemind, en niet gevreesd zijn. Hij handhaafde dus de gevestigde wetten, ten dienste van het overwonnen volk, en bood zich aan als een onpartijdig regter

{==449==} {>>pagina-aanduiding<<}
bij hunne twistgedingen. Hij stelde de verkrijging van alle eerambten, zelfs van de hoogste, voor de Romeinen open; alleen waren zij van de voornaamste krijgsbedieningen, om wijze redenen, uitgesloten. Hij koos tot zijne raadgevers en leden van den Senaat de bekwaamste en eerlijkste mannen. Meestal mistrouwde hij zichzelven, en vroeg dus veel, om leiding en teregtwijzing. Hij gevoelde alles, hetgeen Rome voormaals geweest was, sprak met vuur over deszelfs ouden luister, en wenschte niets meer, dan om dien, zoo het mogelijk ware, te doen herleven. De kunsten werden ten sterkste aangemoedigd, en de strengste maatregelen genomen tot bewaring en beveiliging voor alle schending der nog overgeblevene gedenkstukken. Alles, hetgeen wetenschap of geleerdheid kon bevorderen, werd in het werk gesteld. De merkwaardige brief, op zijnen last door cassiodorus aan boëthius geschreven, is nog voorhanden (*), waarin hij dien beroemden man over verscheidene uitvindingen en ontdekkingen in de wis-, starre- en werktuigkunde onderhoudt, en de Romeinen geluk wenscht, dat door zulk eene bekwame hand, als die van dezen wijsgeer, zoo vele voortreffelijke werken der Grieken in het Latijn waren overgebragt.
Theodorik maakte vele verbeteringen, en schafte verscheidene verkeerde gebruiken, bij de Noordsche volken in zwang, onder andere de tweegevechten, af. Hij bewaarde den vrede met zijne naburen, wachtte zich zorgvuldig, eenigen twist onder hen te zaaijen, en gaf aan den heerschzuchtigen clovis, den Koning der Franken, met wiens zuster hij getrouwd was, menige les van bedachtzaamheid en gematigdheid. Verdraagzaam in het stuk van den Godsdienst, liet hij verschillend-denkenden niet alleen in rust, maar toonde zich afkeerig van een ieder, die, om hem te behagen, of om andere inzigten, zijne eigene gevoelens scheen te willen verzaken.
Italië was dus hoogst gelukkig onder dezen Gothischen

{==450==} {>>pagina-aanduiding<<}
Vorst. Na den tijd van marcus aurelius, had men zulke geruste dagen niet gezien. Waarom moest dan deze held, deze boven zijne eeuw zoo verheven man, zijne handen met het bloed van symmachus en boëthius bevlekken? Waarom werd hij, die zoo gematigd in het godsdienstige dacht, een vervolger der toenmaals heerschende kerk? - Justinus de Thraciër regeerde als Keizer in het Oosten. Vijand van alle gematigdheid, deed hij zijnen ijzeren schepter aan andersgezinden, die de leer, welke ook theodorik had aangenomen, omhelsden, strengelijk gevoelen. Dit mishaagde den Koning der Gothen, die verwachtte, dat men te Konstantinopel zoude handelen, gelijk hij in Italië zich gedroeg. Hij schreef een treffenden brief aan justinus; - deze was zonder uitwerking; - hij werd verbitterd, en begon ongelukkig den weg van wederwraak in te slaan. Vijanden van symmachus en boëthius, welke beiden van de toenmaals heerschende gezindheid waren, beschuldigden hen van met den Keizer in verband te staan. Men schreef hun oogmerken toe, waaraan geen hunner gedacht had. Men sprak van zamenzweringen en omwentelingen, en beiden werden zij aan het misleid en achterdochtig hart van theodorik opgeofferd. Het was dus niet de Godsdienst, maar staatkunde, die deze misdaad voortbragt. - Theodorik had nu geene rust meer. Hij had een afschrik van zichzelven, en overleefde, door diep berouw getroffen, slechts korten tijd den dood van zijne getrouwe dienaars, na ruim dertig jaren met de grootste voorzigtigheid, wijsheid en moed geregeerd te hebben.
De nog zeer jonge athalarik, zoon van zijne eenige overgeblevene dochter amalasuntha, was voor den troon bestemd, onder de voogdijschap van zijne moeder. Theodorik's geest rustte op deze vrouw. Zij dacht als haar vader. Voorstandster van alles wat edel en goed was, bezat zij zelve de uitstekendste bekwaamheden. Zij sprak met al de vreemde gezanten in hunne landtale, voerde de gewigtigste zaken met de grootste gemakkelijkheid uit, en maakte zich overal bemind door regtvaardig-
{==451==} {>>pagina-aanduiding<<}
heid en heusche zeden. Onder haar zachtmoedig bestuur bloeide Italië. Alleen had zij de grievende smart, om athalarik, aan wien men verkeerde beginsels had weten in te boezemen, zeer jong, toen hij naauwelijks de regering aanvaard had, door de gevolgen der losbandigheid te zien weggerukt. Zij zelve, nadat theodatus, haar bloedverwant, een Prins van veel wetenschap en schranderheid, maar van een listig en kwaaddenkend karakter, den troon beklommen had, - zij zelve werd, even als in eene latere eeuw Engelands Koningin, johanna gray, met welker talenten en denkwijze zij zoo veel overeenkomst had, het slagtoffer van naijver en heerschzucht. Belisarius, door justinianus afgezonden om haren dood te wreken, rukte in Italië. Theodatus, die in het eerst over eenen anderen veldheer des Keizers gezegepraald had, bezweek eindelijk, vlugtte, en kwam ellendig om het leven. De Gothen kozen hierop vitiges tot hunnen Koning, een begaafd, braaf en eerlijk Vorst, maar die ook eindelijk, niettegenstaande zijne dapperheid en geruimen tegenstand, voor de overwinnende wapenen van belisarius zwichten moest, en in Klein Azië zijne dagen in stilte geëindigd heeft. - De Vorsten, die na
dezen het Gothisch rijk in Italië bestuurd hebben, kunnen hier niet in aanmerking komen, hoe beroemd ook eenigen van hen mogen geweest zijn.
Mijn overzigt moest kort zijn, dewijl ik alleen zoo veel u herinnerde, als noodig was, om cassiodorus in het regte licht te plaatsen. De geschiedenis der opgenoemde Koningen was te naauw met zijne geschiedenis verbonden, om dezelve met stilzwijgen voorbij te gaan. Ik kan nu ophelderingen daarlaten, welke ik anders bij de opgave van zijn gedrag en bestuur zoude hebben moeten mededeelen.

Magnus aurelius cassiodorus (*), ook se-
{==452==} {>>pagina-aanduiding<<}
nator genoemd, uit een edelen Romeinschen stam geboren, was reeds, nog zeer jong zijnde, door odoacer tot gewigtige bezigheden geroepen. Na den dood van dien Vorst had hij zich verwijderd, en zich naar Calabrië begeven. Zijne verdiensten maakten hem schielijk bij theodorik, der Gothen Koning, bekend, die hem bij zich ontbood. Eerlang klom hij van de eene bediening tot de andere, omdat hij overal, en bekwaamheid, en ijver, en getrouwheid deed blijken. Hij had een onbegrijpelijk vermogen op den geest der menschen, en wist en Romeinen en Gothen, en Vorst en Volk met de grootste voorzigtigheid te leiden; zoodat er nimmer eenige klagten tegen hem zijn opgegaan, en hij even zoo wel het vertrouwen van den Senaat, als de achting van het Hof bezat. Hij was en bleef Romein, zelfs bij de diepe vernedering, die de Staat onderging. Den vorigen roem van Italië, zoo veel in hem was, te herstellen, en de overwinnaars zelve werktuigen van die herstelling te maken, was zijn doel. Hij wilde, dat een Gothisch Koning de augustus van zijnen tijd zoude zijn.
Zulk een Koning was ook zulk eenen Staatsdienaar waardig. Nimmer had er de minste verwijdering tusschen hen plaats. Hoezeer verschillend in godsdienstige begrippen, veroorzaakte dit nooit, noch twist, noch verkoeling; ten vollen bewijze dus, dat de val van symmachus en boëthius niet dan door onzalige staatkunde veroorzaakt was.
Cassiodorus werd belast met de uitvoering van de moeijelijkste ondernemingen, en had het geluk, om in de meeste wel te slagen. Zijne werkzaamheid was onvermoeid. Nu in Sicilië, dan te Ravenna, dan weder te Rome, bevorderde hij steeds, en het algemeene welzijn, en de belangen van zijnen meester. Vooral was het de bloei der wetenschappen en der kunsten, dien hij zeer ter harte nam. Het was op zijnen raad, dat theodorik een opzigter over de oude overblijfsels der kunst aanstelde, die, in den zonderlingen, niet wel te vertalen, stijl van dien tijd, Comes Rerum nitentium genoemd werd. Onder zijn bestuur werden niet alleen de heerlijke gedenkstukken der Romein-
{==453==} {>>pagina-aanduiding<<}
sche bouwkunde, de waterleidingen, de baden, de amphitheaters, maar ook de standbeelden en andere kunststukken, die der verwoestinge ontkomen waren, zorgvuldig onderhouden. Nieuwe werken werden er aangelegd, niet alleen te Rome en te Ravenna, de gewone verblijfplaats van theodorik, maar in andere steden van Italië. Zelfs leest men in zijne brieven van een, in Mosaïk bewerkt, standbeeld ter eere van theodorik, - het eenigste, hetwelk Italië ooit gezien had.
Hoe zeer de algemeene geleerdheid hem ter harte ging, ziet men niet alleen uit zijne bestendige pogingen, om te Rome de scholen wederom op te rigten, en om aldaar zoo wel, als te Ravenna, en naderhand in Calabrië, rijke boekverzamelingen over te brengen; maar het is ook aan hem, dat men de beoefening der zoogenaamde zeven vrije kunsten, die in Europa zoo lang heeft stand gehouden, verschuldigd is. Deze verdeeling der wetenschappen was zeker zeer gebrekkig; maar men moet den tijd, waarin cassiodorus leefde, niet uit het oog verliezen. Hij dacht, voor het overige, zoo edelmoedig, en was zoo weinig zelfzoekend, dat hij altijd aan theodorik de bekwaamste mannen deed kennen en tot de gewigtigste ambten bevorderen. Vriend van het volk, zorgde hij, dat hetzelve nimmer door te zware lasten gedrukt wierd. Bij gelegenheid van eenen niet voorzienen hongersnood te Rome, was hij het, die door wijze maatregelen die ramp stuitte. Niets ontglipte aan zijn waakzaam oog; en de kleinste dingen, welke schenen beneden den werkkring van dezen grooten man te zijn, zoodra hij oordeelde dat ze iets goeds konden te weeg brengen, trokken even zeer zijne aandacht, als zaken van het hoogst belang. Zonder hem werd er niets gedaan: ook was hij altijd bij den Vorst; en gebeurde het, dat hij, om gewigtige redenen, of ambtshalve, afwezig was, dan schreef theodorik hem brief op brief, om hem tot eene spoedige terugkomst te noodzaken. De aard en de onderwerpen hunner gesprekken zijn in de schriften van cassiodorus voorhanden, herinneren ons aan

{==454==} {>>pagina-aanduiding<<}
die, welke cicero en plinius met hunne vrienden voerden, en doen allezins eere aan den Vorst en aan zijnen Staatsdienaar. Zoo groot was theodorik's vertrouwen, dat hij, niettegenstaande, volgens de wet, gelijk wij gezien hebben, de Romeinen van krijgsbedieningen waren uitgesloten, cassiodorus tot hoofd van zijne lijfwacht benoemde; in welke betrekking hij zich met even zoo veel roems, als in zijne overige staatsambten, gedragen heeft. Op het laatst werd hem ook het Consulaat, en wel geheel alleen, opgedragen.
Na den dood van theodorik, bleef cassiodorus de raadgever en de regterhand van amalasuntha. De smaak voor letteroefeningen, welke zoo diep bij haar geworteld was, werd door hem bestuurd en gewijzigd. Gaarne had zij aan dien wijzen Staatsman de opvoeding van haren zoon willen toevertrouwen; doch eenigen der Gothische grooten werkten dit tegen. Men had redenen om athalarik te bederven, en men slaagde daarin maar al te wel. Cassiodorus hield zich echter staande; niets kon hem uit zijnen stand rukken. Door theodorik's dochter geëerd en aangemoedigd, handhaafde hij de goede en wijze instellingen des vaders. - Zelfs onder theodatus bezweek hij niet. Pligt ging bij hem boven alles, - en de achterdochtige Vorst schatte den Staatsdienaar hoog, en liet hem het bestuur, hetwelk reeds zoo lang hem was toevertrouwd. - Toen deze Koning viel, bleef echter cassiodorus hetgeen hij was, de klem der regering, de vriend der Gothen en der Romeinen. - Vitiges, eindelijk, bevestigde hem op nieuw in zijnen post, als overste der lijfwacht, en schonk hem gereedelijk die achting en dat vertrouwen, welke hij zoo zeer verdiende.
Ik twijfel, of er eenig voorbeeld in de geschiedenis zij van zulk eene langdurige waarneming der moeijelijkste bedieningen, onder zoo vele elkander opvolgende regeringen, bij zoo vele beroeringen, in het midden van zoo vele hartstogten en verschillende belangen. Hier had geen list plaats;

{==455==} {>>pagina-aanduiding<<}
hier was geen indringen, geene vermomming, of vleijerij. Één beginsel heerschte; liefde tot het algemeene welzijn. Nimmer verliet hij den weg van goede trouwe. De roersels zijner daden waren onafhankelijk van uitwendige omstandigheden. Hetgeen nooit mag vergeten worden, hetgeen overal en altijd waar is, bestuurde zijn gedrag. Vandaar die effenbaarheid van geest, die gelijkheid aan zichzelven, die eenvormigheid van gedrag, dat vaste in zijn karakter, dat onwrikbare, en in pogingen, en in doel. Ook had hij het geluk, om steeds gunst bij allen te vinden; verandering van personen bragt hem niet uit zijne baan. Meer bevoorregt dan zoo vele andere staatsdienaars, voor welken de dood van éénen meester het teeken van geheele verdwijning was, ging hij voort, en bouwde op dezelfde gronden - en het werd goedgekeurd. Toen sully, na den dood van zijnen Koning en vriend, en na geruime afwezigheid, weder aan het hof verscheen, kende men hem niet meer, en dacht niet meer, dat hendrik's roem zijn roem geweest was. Cassiodorus ontving geen wenk, om zich te verwijderen. Hij onttrok, gedurende de regering van vitiges, zichzelven. Een ouderdom van zeventig jaren en een trouwe dienst onder vijf Koningen gaven hem regt op stille rust. Wij zullen hem in dezelve volgen, en hem, ontslagen van al den luister, die hem omringde, even zoo groot zien, als toen theodorik aan hem schreef: gij zijt het sieraad van mijn huis, en de toevlugt van mijn volk.

Liefde voor het oord, waar men het levenslicht zag, herinnering aan de eerste genoegens der kindschheid, en vatbaarheid voor de indrukken der eenvoudig-schoone natuur, zijn altoos edele trekken van het menschelijk hart; zijn dán nog edeler, wanneer zij in het gewoel der wereld, bij de gedurig zich vermeerderende zorgen en bezigheden des levens, in het opklimmen tot het toppunt van eer en aardsche grootheid, en bij al de afleiding van eenen moeijelijken werkkring, niet zijn uitgedoofd of verdwenen, maar

{==456==} {>>pagina-aanduiding<<}
hunnen invloed steeds bewaard hebben. Cassiodorus keerde naar zijn vaderland terug, en liet, niet verre van Squillace, in het zuidoostelijk gedeelte van Calabrië, aan de oevers van de Adriatische zee, gelegen, waar hij geboren was, een klooster bouwen. Dit moet naar de begrippen en gewoonten van dien tijd beoordeeld worden. Het was dáár, dat hij, na zoo veel gezien en ondervonden te hebben, na ooggetuige van zoo vele afwisselingen geweest te zijn, eene wijkplaats zocht en vond.
Zijne vaderstad en derzelver omtrek waren hem altoos dierbaar gebleven. Kwam er een oogenblik, waarin hij zich van de moeijelijkheden zijner betrekkingen konde ontslaan, dan vloog hij naar die landstreek, van welke hij in zijne brieven steeds met zoo veel vervoering sprak, en waar hem, en de lucht zuiverder, en de natuur bevalliger, en het opgaan der zonne, gelijk hij schreef, vrolijker voorkwam, dan in eenig ander gedeelte van Italië. - Hij omringde het ruim gesticht met alles, hetgeen voeden, verkwikken, veraangenamen kon. Hij zaaide, kweekte, plantte. Gelijk aan dien Corycischen grijsaard, van wiens levenswijze virgilius, in het vierde boek van zijne Landgedichten, zulk eene belangverwekkende teekening heeft ontworpen, die in dat zelfde Calabrië, aan den oever van den Galesus, zijnen grond zóó vlijtig bebouwde, zóó heerlijk tooide, dat hij altoos de eerste roos in de lente, de eerste vrucht in den herfst plukte (*); zag men cassiodorus in den schoot der natuur zijn hoogst genoegen scheppen, en zich, te midden der reinste genietingen, de dagen zijner jeugd herinneren, toen hij nog niet dacht, dat eens Italië's roem in zijne handen zoude gesteld worden.
Het was hier, dat hij zich op de kennis der natuurverschijnselen meer dan ooit heeft toegelegd. Zijne kloosterlingen, verre van een vadzig en werkeloos leven te mogen leiden, moesten handen aan het werk slaan, en alles, wat

{==457==} {>>pagina-aanduiding<<}
tot bebouwing van den grond en tot aankweeking van nuttig geboomte, plant en kruid noodig was, nijverig en onder zijn opzigt uitvoeren. Hij zelf gaf hun onderwijs in alles, wat hiertoe eenige betrekking had. Hij zorgde voor de oefening en ontwikkeling van hunne vermogens. Er moest onder zijn oog veel gelezen, veel onderzocht, veel nagedacht, en van alles rekenschap gegeven worden. Wij hebben onder zijne schriften de handleiding, die hij hun gaf, vol van uitnemende aanmerkingen en lessen (*). De kunde, dus, bij de bewoners van zijn gesticht uit te breiden, hun hart tot deugd te vormen, was niet minder zijne zorg, dan de verrijking van zijnen grond.
Hij zelf ging voort met zijne zoo geliefde letteroefeningen, hoe hoog zijne jaren ook geklommen waren. Het was aldaar, dat hij zijne, in vele opzigten voortreffelijke, overdenkingen over de liederen der oude Hebreërs schreef. Daar ontwierp hij eene, voor het licht van dien tijd waarlijk uitmuntende, verhandeling over de menschelijke ziel, welke nog onder zijne schriften aanwezig is (†). Zijne tijdrekenkundige geschiedenis is bekend. Maar, hetgeen hij opzettelijk over de Gothische natie geschreven heeft, is verloren gegaan. Men wist, dat hij nog meer gewerkt had; en het was eerst in de vorige eeuw, dat scipio maffeï, een groote naam in de letter- en oordeelkunde, met onuitsprekelijke vreugde, waarvan hij ons zelf rekenschap geeft, in de bibliotheek van Verona, onder eene menigte oude handschriften, de aanmerkingen van cassiodorus over de eerste geschiedenis van het Christendom, en over eenige brieven van deszelfs grondvesters, ontdekte, welke ook door hem zijn uitgegeven (§).
Zoo onvermoeid was de vlijt van dien grijsaard, dat hij

{==458==} {>>pagina-aanduiding<<}
in den ouderdom van 93 jaren nog een merkwaardig stuk over de spelling (*) heeft zamengesteld. Die groote man toonde dus, hoe belangrijk de eerste beginselen van alle wetenschap in zijn oog waren. Hij oordeelde dezen arbeid, die ook nu nog voorhanden is, vooral om de volgende reden ten hoogste nuttig en onontbeerlijk: Zijne kloosterlingen moesten zich veel bezig houden met het afschrijven van de voortreffelijke voortbrengsels der oudheid, en met het vertalen van sommige Grieksche Schrijvers. Om dit werk, hetwelk voor de nakomelingschap van zoo veel gewigts zoude zijn, naauwkeurig te verrigten, diende de zoo even genoemde verhandeling. De letterkunde en geleerdheid hebben dus groote verpligting aan de inrigtingen van den grijzen Staatsman; en het is aan deze en dergelijke kloosteroefeningen, van welke men somtijds uit onkunde zoo verachtelijk spreekt, dat wij de bewaring van die gedenkstukken, welke ons nu nog den regten smaak voor het schoone geven, meestendeels verschuldigd zijn.
Cassiodorus eindigde zijne dagen in stillen vrede. Meer sterkte van ziel, meer onwankelbaarheid van karakter, meer vastheid van beginselen, meer inspanning van krachten, meer moed in het doorworstelen der grootste zwarigheden, zal men niet ligt ergens elders aantreffen. Ik heb niets van hem gezegd, dan hetgeen zijne brieven en staatkundige stukken, in zijne mengelschriften vervat (†), ons opleveren, en hetgeen sommigen zijner tijdgenooten en andere onpartijdige mannen van hem getuigd hebben.
Zonder deze zijne, zoo even genoemde, mengelschriften, zoude een groot gedeelte van de geschiedenis der Gothische Koningen in het donkere liggen. Het is waar, zijn stijl, zijne taal, zijne uitdrukking, dragen den stempel van den tijd, waarin hij leefde. Men zoekt er te vergeefs de zuiverheid en kieschheid der Eeuw van augustus in.

{==459==} {>>pagina-aanduiding<<}
Echter is er zoo veel kracht, zoo veel vuur, zoo veel adel in zijne schrijfwijze, dat laurentius valla - en welk een bevoegd keurmeester der taal was niet deze man! - vrijmoedig getuigt, dat hij wegens al het schoone, hetwelk cassiodorus schriften in zich bevatten, hem gaarne alle die gebreken vergeeft. Kon de fijne smaak van valla dit verdragen, zoo kunnen wij dat ook gemakkelijk overzien.
Cassiodorus was ongetwijfeld een der grootste mannen van zijne eeuw; maar ook een der laatsten, die aanspraak op dien naam konden maken. Met de zevende eeuw was de nacht voorhanden; en cassiodorus was gelijk aan het stervend licht, dat, op het oogenblik wanneer de lamp wordt uitgebluscht, nog een helderen glans van zich geeft.

Deze zeer onvolkomene schets, M.H., is, dunkt mij, genoegzaam, om ons te doen zien, dat de Geschiedenis, uit goede bronnen geput, ons oordeel over menschen en tijden regelt en zuivert. Ik weet het, - opdat ik deze eene zwarigheid wegneme - Ik weet het, dat sommigen, vooral door den Geschiedschrijver procopius (*), in het denkbeeld gebragt zijn, om aan den door ons met regt geprezen Gothischen Koning theodorik de kennis der letteren te ontzeggen, zoo dat hij zelfs zijn eigen naam niet zoude hebben kunnen teekenen. Maar de getuigenis van procopius, zeer ingenomen tegen de Gothische natie, is, dunkt mij, billijk verdacht, en heeft dus minder gezag. Ik kan niet gelooven, dat die Vorst, gedurende zijne kindschheid en eerste jeugd te Byzantium, als gijzelaar, onder het oog van den Griekschen Keizer zeno opgevoed, door hem als wapenzoon aangenomen, in eene stad, waar de geleerdheid nog in achting was, onkundig zoude gebleven zijn in de eerste be-
{==460==} {>>pagina-aanduiding<<}
ginselen van alle kennis. Maar, gesteld eens dat dit berigt naar waarheid zij, dan verliest, hetgeen ik volgens cassiodorus aanteekeningen van hem gezegd heb, niets van zijnen invloed op het beoordeelen van zijn gedrag en vorstelijke grootheid. Integendeel rijst de achting voor den Koning en zijnen Staatsdienaar nog hooger. Verstoken te zijn van het vermogen om zichzelven te oefenen, en dan nog zulk eene heerschende zucht tot de wetenschappen te behouden, dan nog in derzelver bloei den roem van zijne regering te stellen, dan nog, ofschoon in krijg en dappere daden bovenal uitmuntende, de stille letteroefeningen aan te moedigen, vermaak te scheppen in den dagelijkschen omgang met eenen man, die geheel voor wetenschap en kunst leefde, - waarlijk, men weet niet, wien men meer
bewonderen moet, óf den Vorst, wiens geest en hart voor onderwijs zoo open waren, óf den man, die den held tot een vriend der letteren vormde. Maar nog meer: waarom zoude dit gebrek, al had het werkelijk plaats gehad, den Gothischen Koning onteeren, daar hetzelfde ook van karel den Grooten gezegd wordt? En wat deed die Vorst niet, om in Europa de wetenschappen te doen herleven? - Hoe dit dan ook zij, niemand zal de verpligting, welke men aan het bestuur der Gothische Koningen heeft, in twijfel trekken. Zij bewaarden, hetgeen anders door onkunde en de onrust der tijden zoude verdwenen zijn.
De herinnering aan dit tijdperk toont ons dus, dat wij vooroordeelen, opvattingen en verkeerde indrukken, welke door eene geheel met de waarheid strijdende voorstelling der dingen in ons geboren worden, zorgvuldig, onder het oog der onbedriegelijke Geschiedenis, verbannen moeten, en dat men even zoo min omtrent volken en tijden, als omtrent bijzondere personen, eene valsche getuigenis mag afleggen. Toen de rampzaligste godsdiensttwisten, toen priesterlijke heerschzucht, en eene algemeene neiging tot bijgeloof, het Oosten en het Westen deerlijk ontluisterden, en de voorteekens waren van diepe onkunde en verlaging, hield het bestuur der Gothen, door cassiodorus be-
{==461==} {>>pagina-aanduiding<<}
zield, dien stroom tegen. Billijker en wijzer, dan zoo vele andere overwinnaars, die niets van hetgeen zij vonden overlieten, opdat men, al het voorledene vergetende, alleen aan hen zoude denken, zag men de Gothische Koningen de goede inrigtingen, de heilzame gewoonten, de nuttige wetten, en de door der voorvaderen deugd ingevoerde gebruiken, eerbiedig in stand houden. - Neen! zij waren niet de verwoesters van Europa. Maar de zeden der volken, die zij overwonnen hadden, sleepten veeleer hen weg, en voerden hen ten verderve.
De Geschiedenis rukt het masker der voorwerpen af, en plaatst alles in het regte licht. - Zij zegt ons, dat valsche wijsgeerte en bedorvene beginselen meer verwoesting in de wereld hebben aangerigt, en meer strekking hebben om onkunde en slaafsche ketenen in te voeren, dan zelfs het zwaard der brennussen en der attila's. - Zij leert ons, dat de grondslagen, waarop een cassiodorus den luister der wetenschappen, de zedelijkheid des volks, den voorspoed van het rijk en de kracht der regering deed rusten, altoos dezelfde zijn. - Zij doet ons zien, dat alle beoordeeling van de wezenlijke waarde der menschen en der dingen gewijzigd moet worden door de kennis der omstandigheden, der hulpmiddelen en der oogmerken. - Hare beoefening vormt een onzigtbaar bondgenootschap tusschen alle goede menschen, in welk eene eeuw, bij welk een volk, onder welk eene luchtstreek dezelven ook mogen geleefd hebben, of nog leven; een bondgenootschap, veel beter en vaster, dan hetgeen ooit de staatkunde daarstelde. - Zij verschaft ons in den lof der deugdzamen en der groote mannen, die, in reeds lang vervlogene tijdperken, het goede dachten en deden, een bewijs van onze voortduring en geschiktheid tot eindelooze volmaking. - Zij toont ons het bestendige der waarheid, en doet ons het ligt verdwijnende van zoo vele ijdele stelsels kennen, die zichzelven onsterfelijkheid beloven, maar gelijk zijn aan het haft in onze stroomen, dat des morgens geboren wordt en des avonds zijnen dood vindt. - Eindelijk wijst de Geschiedenis ons op het naauw verband

{==462==} {>>pagina-aanduiding<<}
tusschen alle voorwerpen van wetenschap en kunst, en doet ons in derzelver echte en opgeklaarde voorstanders eene algemeene achting voor alles, wat waar, goed en schoon is, met dankbaarheid opmerken. - Wij zagen dit in cassiodorus.
Ook deze Maatschappij erkent dien zachten, maar onverbrekelijken band, en eert gaarne iederen tak van kunde. Vandaar die afwisselende verscheidenheid van stof en bewerking, die ons zoo menig aangenaam oogenblik verschafte, en die steeds ten bewijze strekt, dat menschen elkander noodig hebben, dat het licht zich aan het licht ontsteekt, en dat ieder vonkje, hoe gering dan ook, het zijne hiertoe bijdraagt. Dit zullen wij in gedachtenisse houden. En, daar het jaargetijde ons gebiedt, de openlijke mededeeling der vruchten van onze letteroefeningen voor eenen tijd te staken, zoo zullen wij, op het voetspoor van den man, aan wiens verdiensten ik mijne rede wijdde, nieuwen voorraad, een ieder naar zijnen smaak, tijd en stand, inzamelen, om denzelven, indien de Bestuurder van ons lot dit wil, weer in uwen schoot met blijdschap uit te storten. De lieve lente, die alle hoop ontwikkelt, brenge den vrede en voorspoed aan het vaderland, aan Europa weder!




Iets over de behandeling van den kinkhoest, welke in lente- en grasmaand dezes jaars zoo algemeen geheerscht heeft. Door N. Paradijs, Med. Doct. te Leyden.

Het is mijn oogmerk niet, breedvoerig te handelen over eene ziekte, welke, om van anderen niet te spreken, door den vermaarden veirac zoo uitmuntend beschreven is, of een omstandig verslag te geven der behandeling, welke ik bij elk lijdertje, aan mijne zorg toevertrouwd, in 't bijzonder gemeend heb te moeten volgen. Ik wilde alleenlijk zoo kort mogelijk mededeelen de voornaamste aanwijzin-
{==463==} {>>pagina-aanduiding<<}
gen of indicatiën, door welke ik in de behandeling over het algemeen vrij gelukkig heb mogen slagen; gaarne echter bekennende, het meerdere inzigt in den aard en de genezing der ziekte alleenlijk aan mijnen onvergetelijken Vader en aan mijnen waardigen Leermeester n.g. oosterdijk verschuldigd te zijn.
Het zal niet onvoegzaam zijn, vooraf iets te zeggen omtrent de natuur der ziekte; te meer, omdat op dezelve de wijze van genezing gegrond moet zijn.
De aard dan van den Kinkhoest (Tussis convuisiva quinta) schijnt te bestaan in eene krampachtige toesluiting der luchtpijp en longbuisjes, veroorzaakt door eene bijzondere, tot hiertoe onbekende, smetstoffe, welke, zoowel het inwendig bekleedsel als de klieren dezer deelen geweldig prikkelende, eenen stuipachtigen hoest veroorzaakt, waardoor de inademing belet en somtijds zelfs voor een' korten tijd wordt afgebroken, tot dat er bij het einde van den aanval braking ontstaat, waardoor meerder of minder slijm uit de longen en de maag wordt opgegeven, en, volgens de gedachte van sommigen, een gedeelte der smetstoffe zelve.
De eerste aanwijzing bestond dus gedeeltelijk in het verminderen, en zoo mogelijk genezen, van den krampachtigen staat der luchtpijp en longen, gedeeltelijk in het bevorderen der slijmopgeving. De oorzaak toch der ziekte geheel onbekend zijnde, zoo spreekt het van zelve, dat de behandeling alleenlijk ontleend kan worden uit de gronden der algemeene genezingswijze; welke algemeene behandeling echter moet gewijzigd worden naar het verschil der gestellen en der heerschende epidemie.
Onder de geneesmiddelen nu, welke tot dit dubbel oogmerk gewoonlijk gebruikt worden, voldeed mij buitengemeen de Ipecacuanha, in kleine doch telkens herhaalde giften toegediend; verkiezende dezelve voornamelijk om haar slijmsnijdend, doch te gelijk krampstillend vermogen, waardoor derzelver gebruik zoo veilig is bij teedere kinderen, welke tot stuipachtige bewegingen zoo bijzonder geneigd zijn. Dit middel, daarenboven, veroorzaakt, op deze wij-
{==464==} {>>pagina-aanduiding<<}
ze toegediend, eene ligte walging, waardoor de losmaking en opgeving der slijm zelve zeer kan bevorderd worden, en schijnt dus in deze ziekte nagenoeg met hetzelfde oogmerk gebruikt te worden, als waarmede millar het bezigde in den langdurigen borsthoest (Asthma chronicum). Als braakmiddel toch kwam de Ipecacuanha minder te passe, zelfs niet in het eerste tijdperk, uit hoofde van den stuipachtigen aard der ziekte. Daarenboven is mij geen geval voorgekomen, waarin door een braakmiddel de voortgang der ziekte werd belet of gestuit, gelijk sommige Schrijvers beweren; 't geen ik mij wel eens verbeeldde te hebben bewerkt, door oogenblikkelijk bij de eerste teekenen der ziekte mijne toevlugt te nemen tot geringe, doch dikwijls herhaalde giften van dit geneesmiddel. 't Is mij echter niet onbekend, dat het gebruik der braakmiddelen, zelfs in een gevorderd tijdperk der ziekte, door sommigen zeer wordt aangeprezen: dan, deze wijze van genezing schijnt voornamelijk gesproten te zijn uit de gedachte, dat de zitplaats der ziekte in de maag moest gesteld worden; waartoe de braking, welke gewoonlijk het einde van iederen aanval kenmerkt, de voornaamste aanleiding schijnt gegeven te hebben. - Uit de korte beschrijving der ziekte blijkt het, dat wij van het gevoelen dier Schrijvers zijn, welke de zitplaats der ziekte niet in de maag, maar in de luchtpijp en longen gesteld hebben; welke stelling, zoo al niet bewezen, althans tot een' hoogen graad van
waarschijnlijkheid kan worden opgevoerd: dan, zulks thans buiten mijn oogmerk liggende, zal het voldoende zijn, te hebben aangemerkt, dat de braking niet in het begin, maar gewoonlijk met het einde van den aanval wordt waargenomen, en waarschijnlijk veroorzaakt wordt, deels door de hevigheid en langdurigheid van den hoest, deels door het medegevoel, 't welk er tusschen de longen en de maag plaats heeft.
Dan, om tot de behandeling terug te keeren: somtijds vereenigde ik de Ipecacuanha met krampstillende middelen, en vooral met kleine giften van het Extractum Hyoscyami nigri, bij voorb. ½, ¼ grein alle 2 uur, en onthield mij

{==465==} {>>pagina-aanduiding<<}
zorgvuldig van slijmige gommen, oliën, siropen en dergelijken, welke middelen in deze ziekte zoo dikwijls misbruikt worden. Nu en dan, wanneer de stuipen en kramptoevallen zeer in hevigheid toenamen, bediende ik mij wel eens, met een gewenscht gevolg, van de Moschus, in kleine giften van 1 of ½ grein om de 2 uren, op raad van mijnen schranderen Ambtgenoot en Vriend h. cuypers, die van dit geneesmiddel in deze ziekte zeer dikwijls het grootste nut heeft waargenomen. Wanneer eindelijk de ontlastingen niet genoegzaam beantwoordden, werden dezelve zachtelijk bevorderd door eene geringe hoeveelheid Rhabarber, in poeder, of op witten wijn getrokken, toegediend. De ergste toevallen der ziekte dus overwonnen zijnde, werd eindelijk de verloren veerkracht der longen en der maag gelukkig hersteld door het aanhoudend gebruik van zacht versterkende middelen, onder welke de Lichen Islandicus, in gelei of afkooksel toegediend, mij 't meest voldaan heeft.
Zoodanig was de behandeling, wanneer de ziekte eenvoudig voorkwam; wanneer het tegendeel plaats had, en dezelve zich vertoonde met de eene of andere complicatie, moest deze eerst worden weggenomen, om de ziekte tot haren eenvoudigen aard terug te brengen: zoo gaf ik, in een geval, waarin vele teekenen werden waargenomen van onreinigheden der eerste wegen, vooraf een braakmiddel; in twee andere gevallen werd eene kleine aderlating verordend, om de sterke ophooping van bloed in de longen, en den daaruit voortspruitenden bloedhoest uit neus en mond, voor te komen, of althans te verminderen.
Dit weinige en in vele opzigten onvolledige heb ik gedacht wel eens te mogen mededeelen, omtrent de behandeling eener ziekte, welke meest onder de gedaante van eenen eenvoudigen zinkinghoest begint, dikwijls daarom zoo weinig geacht wordt, en zoo vele kinderen in het graf sleept.


{==466==} {>>pagina-aanduiding<<}

Levensberigt van den beroemden dichter, Jacques Delille.

Aigue-Perse, het vaderland van jacques delille, had vroeger reeds tot wieg en bakermat gediend van den doorluchtigen Kanselier l'hôpital; deze kleine stad ligt in Limagne, een der Fraaiste oorden van Frankrijk. Dikmaals zijn de velden van Limagne door delille bezongen, en zullen, aan het nageslacht, het zoo dichterlijk aandenken herinneren

‘Des prés délicieux de la chère Mantoue.’ 
Der schoone weiden van 't geliefde Mantua. 

Al vroeg begaf zich jacques delille, in den jare 1738 geboren, naar Parijs, alwaar hij zijne letteroefeningen begon in het Kollegie van Lisieux. Hier was het, dat hij zijn model leerde kennen, dat hij virgilius bestudeerde. Deze oefening vestigde zijnen smaak en bepaalde de soort van zijn talent. Het Kollegie van Lisieux verlaten hebbende, ging de Heer delille een' der leerstoelen in het nieuwe Kollegie te Amiens vervullen; zijne eigen letteroefeningen had hij toen nog niet geëindigd, in welke hij grooter vorderingen dan iemand vóór hem gemaakt had, en die ten voorbode dienden van de stappen, welke hij, te eenigen tijde, in de letterkundige loopbaan doen zoude.
Het was in het vaderland van gresset, dat hij een begin maakte met de vertaling der Landgedichten van vircilius; eene onderneming, zoo vol zwarigheden, en welke hij echter met zoo veel roems volvoerde. Te Parijs teruggekeerd, verkreeg hij eenen Hoogleeraarsstoel in het Kollegie van la Marche, en werd dikmaals door de Universiteit benoemd tot het doen van aanspraken aan het Parlement en de overige regeringsbesturen, ter gelegenheid van akademische plegtigheden. Weldra maakte hij zich bekend door eenige lierzangen, en inzonderheid door eenen brief

{==467==} {>>pagina-aanduiding<<}
aan den Heer laurent; op eenen bevalligen en dichterlijken trant beschrijft hij, in dien brief, de vorderingen der kunsten; men doorzag hier reeds zijn talent, om in een dichterlijk gewaad bijzonderheden te steken, de moeijelijkste om uitgedrukt te worden in eene taal, sinds lange beschuldigd van hoovaardij en armoede tevens. Eens dong hij naar den prijs in de Dichtkunst bij de Fransche Akademie; het onderwerp, door hem behandeld, was de Weldadigheid: de Heer thomas, zijn landgenoot en leermeester, behaalde den prijs; doch men onderscheidde in den lierzang des jeugdigen Dichters verscheiden strophen, welke, bij de openbare voorlezing in de Akademie, de grootste toejuichingen verwekten.
Aangemoedigd door den lof van den zoon des grooten racine, besloot hij eindelijk tot de uitgave van de overzetting der Landgedichten, waaraan hij de laatste hand gelegd had; en de Franschen leerden, met zoo veel verbaasdheids als bewonderinge, dat hunne taal bekwaam was om alle de schoonheden der ouden en de werkzaamheden van den landbouw over te brengen, voor welke de Fransche dichtkunde toenmaals geoordeeld werd niet te zijn berekend. Niet alleen is deze overzetting een werk, verwonderlijk om de menigte van overwonnen hinderpalen en te onder gebragte vooroordeelen, maar ook van dien aard, dat zij, onder alle dichtstukken, sinds meer dan eene eeuw in het licht gegeven, klaarblijkelijk, in de Fransche dichtkunde, de nieuwste en minst bekende rijkdommen heeft aan 't licht gebragt. Zoo zeer was voltaire er van getroffen, dat hij, hoewel tot delille in geenerlei betrekking staande, en zonder zijne vrienden, zijne grondbeginsels en ontwerpen te kennen, aan de Fransche Akademie eenen brief zond, om dezelve aan te sporen tot het aannemen, in het heiligdom der letteren, van eenen man, wiens talent de letterkunde, het veld der dichtkunde en den roem der natie vergroot had.
De Nijd, tweezins gaande gemaakt, door een sraai werk en door eene schoone daad, wilde den Heere delille ten minste modellen en wedijveraars opdringen. Zij haalde

{==468==} {>>pagina-aanduiding<<}
uit het graf de overzetting der Landgedichten door segrais, en die van lefranc, van Pompignan; zij herinnerde zich de proeven van den jongen malfilâtre, en zelfs de Episode van aristeus, door lebrun vertaald. Delille antwoordde zijne eerroovers niet; hunne aanmerkingen maakte hij zich ten nutte, wanneer hij dezelve gegrond oordeelde, bekende zijne misslagen met veel openhartigheids, en wist vergiffenis te vinden voor zijne schoone verzen!
In den jare 1772 werd hij, nevens den Heer suard, tot lid van de Fransche Akademie benoemd; doch deze benoeming had geen gevolg. Op het vertoog van den Maarschalk de richelieu, dat de Heer delille te jong was, en dat zelfs voltaire niet vroeger dan in den ouderdom van vijf-en-vijftig jaren in dat ligchaam was aangenomen, beval de Koning, dat de Akademie eene nieuwe verkiezing doen zoude. Twee jaren daarna werd delille, van nieuws, tot een der Veertigen verkozen; en bekrachtigde de Koning zijne benoeming met betuigingen van achting, welke het mishagelijke der vorige weigering vergoedden.
Weinige jaren na zijne intrede in de Akademie voltooide delille zijn gedicht, de Tuinen getiteld. Andermaal werd de Nijd wakker; gansche boekdeelen van beoordeelingen kwamen er voor het licht; maar de beoordeelingen zijn vergeten, en het dichtstuk is in alle talen overgezet. Zeker man van vernuft, aan delille een blaadje zendende, waarin zijn werk niet weinig gehavend werd, schreef hem: ‘Men moet bekennen, dat uwe vijanden niet zeer naarstig zijn; zij zijn eerst aan hunne zevende beoordeeling, en gij reeds aan uwe elfde uitgave.’
Even weinig antwoordde delille op de beoordeelingen van de Jardins, als hij op die van zijne vertaling der Landgedichten geantwoord had; de zachtheid van zijn karakter, de zedige bekentenis van zijne misslagen, en zijn zwijgen, moesten eindelijk zijne mededingers, of die zich daarvoor hielden, ontwapenen.
Een vriend zijnde van den Heer de choiseul, ver-
{==469==} {>>pagina-aanduiding<<}
zelde hem delille naar Konstantinopel. Te nabij was hij het schoone klimaat van Griekenland, om plaatsen, zoo dierbaar aan de Zanggodinnen, niet te bezoeken. Hij begaf zich op een schip, hetwelk den oever van Athene aandeed. Dronken van het gezigt der aloude gedenkteekenen, welke hij bezocht in het vaderland van sophocles en euripides, schreef hij van daar, aan eene dame te Parijs, eenen brief, welke grooten opgang maakte, en die overvloeit van de geestdrift, met welke hij de bouwvailen dier vermaarde stad gezien had. Athene verlatende, kwam hij te Konstantinopel aan, alwaar hij den winter en bijkans den ganschen zomer vertoefde in het bekoorlijk verblijf Tarapia, tegenover den mond der Zwarte Zee; hier had hij voor oogen het prachtig schouwspel van ontelbare schepen, die de Zwarte Zee en den Bosphorus in- en uitvaren, die menigte ligte, vergulde en gebeeldhouwde barken, die, in dezen zeeärm, elkander onophoudelijk kruisen en aan denzelven zoo veel levendigheids geven, en, aan den tegenovergelegen oever, de bevallige weiden van Azië, van fraaije boomen belommerd, van schoone rivieren doorsneden, en met een oneindig getal kiosken (zomerhuizen) versierd. In deze fraaije velden sleet hij alle zijne morgens, werkende aan zijn gedicht de Verbeelding, te midden van tooneelen, zoo geheel berekend om dezelve op te wekken. Het was zijn grootst vermaak, dagelijks in Azië te ontbijten, en in Europa het middagmaal te houden. Men herkent in zijn gedicht de indrukken, welke hij van deze prachtige landschappen ontving.
In zijn vaderland teruggekeerd, hervatte delille, altoos met denzelfden opgang, zijne werkzaamheden van Hoogleeraar in de Fraaije Letteren aan de Universiteit, en in de Dichtkunde in het Fransche Kollegie; zijnenthalve was de laatstgemelde Hoogleeraarsstoel opgerigt. Zeer talrijk waren de toehoorders, die hem juvenalis, horatius, en inzonderheid zijnen geliefden virgilius, hoorden uitleggen. De wijze, op welke hij de verzen las, deed de genen, die hem kwamen hooren, zeggen, dat deze Dichters verklaard waren, als hij dezelve had gelezen. Dikmaals las

{==470==} {>>pagina-aanduiding<<}
hij zijne eigen verzen, na de verzen van virgilius; aldus hadden zijne leerlingen twee modellen tevens. In zijnen mond bezaten de verzen eene onbeschrijfelijke bevalligheid: voor hem heeft men het zegswoord oorenbedrieger (dupeur d'oreilles) uitgedacht; doch de wijze, op welke het publiek zijne gedrukte gedichten heeft ontvangen, dient ten bewijze, dat hij de misleiding van de voordragt niet behoefde, om derzelver goeden uitslag te verzekeren. Toen het gedicht, de Tuinen, in het licht kwam, zeide de Graaf van schomberg, die de verzen, toen hij dezelve in eenzaamheid las, nog schooner had gevonden, in even kiesche als vleijende woorden, tot hem: ‘Ik heb u immers altijd gezegd, dat gij uwe eigen verzen niet kunt lezen.’
In den jare 1794 verliet delille Parijs, alwaar hij schuilplaats noch steun meer vond. Hij begaf zich naar Saint-Diez, in Lotharingen, het vaderland van Mevrouw delille, alwaar hij, in den schoot der diepste eenzaamheid, en bevrijd voor alle verstrooijing van gedachten, de laatste hand leide aan zijne overzetting van de Eneïs, welke hij, dertig jaren verleden, begonnen had. Geen regts genoeg hebben sommige beoordeelaars dit werk gedaan, hetwelk dikwerf de schoonheden van zijn model voorstelt, en waarin, misschien, de Dichter nog meer zwarigheden moest overwinnen, dan in de vertaling der Landgedichten. Niet anders dan met de verbetering van zijn werk heeft delille zijnen berisperen geantwoord; en drie dagen vóór zijnen dood had hij nog den Zanger van eneas voor zich liggen, die de medgezel zijns levens was, en hem zijnen naam heeft gegeven.
Delille, ziende de weinige rust, welke in Frankrijk heerschte, en de omwentelingen, die aldaar, met ongeloofelijke snelheid, elkander vervingen, vlugtte naar Bazel, alwaar hij een jaar vertoefde in werkzame eenzaamheid. In den jare 1796 vertrok hij van Bazel naar Glairesse, een bevallig Zwitsersch dorp, gelegen aan den oever van het meer van Bienne, tegenover het vermaarde eiland Saint-
{==471==} {>>pagina-aanduiding<<}
Pierre, op eene zoo verrukkelijke wijze beschreven door den ongelukkigen j.j. rousseau, die het tot zijne wijkplaats verkoos. De stadvoogd van Bern, wien dit eiland toebehoorde, vergoedde, in den persoon van delille, de strengheid, welke zijn voorzaat aan rousseau had gepleegd, door hem van dit bekoorlijk eiland te verbannen, waarheen hij zich had begeven, om er zijne rampen, zijn wantrouwen en zijne vermaardheid te verschuilen. De Dichter verkreeg het burgerregt op dat zelfde eiland, waarvan de doorluchtige Prozaschrijver verjaagd was. In het verblijf te Glairesse vond delille alles, hetgeen zijne drift voor schilderachtige natuur-schoonheden streelde: een fraai meer, schoone bergen, rotsen en watervallen. Hier voltooide hij den Veldeling (l'Homme des Champs), en het dichtstuk, de drie Rijken der Natuur. Nergens spreidt hij meer geestverrukkingen en bekoorlijkheden in zijne dichterlijke opstellen ten toon.
Na twee jaren vertoevens te Soleure, begaf hij zich naar Duitschland, alwaar hij het gedicht het Medelijden schreef, en vertoefde vervolgens twee jaren te Londen, gedurende welke hij het Paradijs verloren vertaalde. Deze overzetting, met dichterlijk vuur vervaardigd, is een van zijne fraaiste werken: met zoo veel ijver en geestdrift arbeidde hij aan dit dichterlijk gedenkstuk, dat het binnen de vijftien maanden begonnen en voltooid werd. Toen men hem, naderhand, met eene zoo gelukkig volbragte onderneming gelukwenschte, gaf de Dichter tot antwoord, dat dezelve hem het leven had gekost. En, inderdaad, het fraaije tooneel van het afscheid van adam en eva van het aardsche paradijs, het tooneel, waarmede milton's werk eindigt, had hij naauwelijks overgebragt, of hij voelde den eersten aanval der beroerte, welks gevolgen hem daarna ten grave voerden.
Nadat een weldadig Gouvernement de Fransche beroerten had verdreven, keerde delille terug naar Parijs; hij bragt aldaar de vrucht zijner werkzaamheden, en, indien het geoorloofd zij, mij hier van een landelijk beeld te bedie-
{==472==} {>>pagina-aanduiding<<}
nen, hetwelk zijner schimme niet zal mishagen, hij keerde weder in zijn vaderland, even gelijk de bij in haren korf terugkomt, beladen met de schatten, welke hij op zijne veelvuldige omzwervingen had vergaderd. Van nieuws vond hij, bij zijne wederkomst in Frankrijk, hetgene men, met een schoon karakter en groote talenten als de zijne, overal vindt; ware vrienden en talrijke lezers. In den schoot zijner familie en der vriendschap genoot hij, verscheiden jaren, de rust, zoo dierbaar aan de Zanggodinnen, welke een held aan het vaderland had wedergegeven; hij liet zijne werken drukken, en was getuige van derzelver goeden opgang. Hij was het vermaak van alle gezelschappen, in welke men het geluk had hem te hooren. Geen mensch was er, die, in de verkeering, een zoo vlug en schitterend vernuft, eene zoo zachte en onveranderlijke opgeruimdheid bezat; niemand sprak met meer bevalligheids en luisterde met meer inschikkelijkheids. Den beminnelijken man had hij geschilderd in zijn gedicht, de Verkeering, (la Conversation) en allen, die hem kenden, vonden in hem alleen het model, 't welk zijne verbeelding zich had voorgesteld.
Zoodanig was de man, welken Frankrijk heeft verloren. Hij, die dit beknopt verslag heeft geschreven, heeft verscheiden uren voor zijn sterfbed gezeten. Aldaar zag hij eene wanhopige familie, lieden van letteren en vrienden der kunsten, het verlies betreurende, 't welk zij zouden lijden, nóg zich vleijende, dat de Natuur een wonderwerk zou verrigten voor den Dichter, wien zij alle hare gaven had geschonken, en hunne oogen niet kunnende aftrekken van die stomme en stille sponde, waarop de Zanger der Verbeelding leed, en wien reeds de schaduwen des doods bedekten. Wel wenschte ik, deze tooneelen der mistroostigheid naar het leven te kunnen voorstellen; de tranen der vriendschap en de diepe rouw van allen, welke jacques delille gekend hebben, zouden meer zeggen dan alle mijne lofspraken.
Verscheiden dagen werd zijn lijk ten toon gelegd op een praalbed, in eene der zalen van het Keizerlijke Kollegie

{==473==} {>>pagina-aanduiding<<}
van Frankrijk. Zijn hoofd was met eene lauwerkroon versierd. De lijkstoet, bestaande uit de leden van het Instituut en van de Keizerlijke Universiteit, de Hoogleeraars van het Fransche Kollegie, vermeerderd met eene talrijke menigte van geleerden, studenten, kunstenaars, verzeld van eene ontelbare menigte burgers, vertrok, op den middag, uit het Kollegie, om zich te begeven naar de kerk Saint-Etienne-du-Mont. De straten waren met eene ontelbare menigte, en de vensterramen met aanschouwers bezet. Het lijk moest in eene lijkkoets gezet worden; maar delille's leerlingen hadden ernstig verzocht en de gunst verkregen, om het lijk van hunnen doorluchtigen meester te mogen dragen. De vier hoeken van het doodkleed werden vastgehouden door den Graaf regnaud de saintjean-d'angély, Voorzitter van de tweede klasse van het Instituut; den Graaf de ségur, Groot-Ceremoniemeester, Lid van dezelfde klasse; den Heer villaret, Bisschop van Casal, Kanselier van de Universiteit; en den Ridder delambre, vasten Secretaris van het Instituut voor de Mathematische Wetenschappen, delille's ambtgenoot in het Fransche Kollegie.
Nadat de godsdienstige plegtigheid geëindigd was, nam de lijkstaatsie, bij fakkellicht, midden door een verbazenden toevloed van menschen, gang naar het kerkhof van Vader lachaise, werwaarts eene buitengewone menigte reeds was vooruitgegaan. Het lijk nedergezet zijnde nabij de plaats, welke voor hetzelve tot een graf bestemd was, werden er verscheiden aanspraken gedaan, welke wij, echter, niet kunnen overnemen; alleen zullen wij de namen der woordvoerderen melden, zoo als zij elkander vervingen. Deze waren, de reeds genoemde Graaf regnaud de saint-jean-d'angély; delambre, Hoogleeraar in de Starrekunde in het Fransche Kollegie, enz, de Heer arnault, en de Heer le dieu.






{==474==} {>>pagina-aanduiding<<}

Verslag wegens de jongste ontzettende aardbeving te Caraccas, in Zuid-Amerika.

December, 1812 (*).

De aardbeving, welke in het jongstverloopen jaar voorviel in het grondgebied van Caraccas, en de fraaije stad van dien naam verwoestte, gelijk ook verscheiden andere gemeenten in die rijke en uitgestrekte provincie, is, tot nog toe, slechts oppervlakkig in de Europische Tijdschriften beschreven. Deze buitengewone aardschudding deed zich nog in de maand December 1812 gevoelen. Zeer belangrijk zijn de bijzonderheden dezer gedeukwaardige omkeering, en de omstandigheden, die haar verzelden; met het vermelden van dat alles oordeelen wij onzen Lezeren geenen ondienst te zullen doen.
Op den 26sten Maart 1812, ten vijf ure in den namiddag, werd de eerste schudding gevoeld. De lucht was stil, de hitte zeer groot; niets was er gebeurd, hetwelk dit geducht voorval voorafging of aankondigde. De eerste schudding, welke men gevoelde, sterk genoeg om de klokken te doen aanslaan, duurde slechts omtrent zes sekonden. Gedurende de tien of twaalf volgende sekonden was de aarde in eene golvende beweging, gelijk aan die der zee bij stil weder. Men dacht toen, dat het gevaar voorbij was; doch welhaast hoorde men een onderaardsch gedruisch en elektrieke slagen, veel sterker dan die van den donder; de grond, met eene onbeschrijfelijke snelheid geschud, scheen te koken, even als water over een sterk vuur. Gedurende drie of vier sekonden liet zich een dof geluid hooren; eenige minuten daarna onderging de grond nieuwe schuddingen, in tegenovergestelde rigtingen, van het noorden naar het zuiden, en van het oosten naar het westen. Lang genoeg was deze korte tijd, om de stad Caraccas geheelenal het onderst boven te keeren. Meer dan dertig andere steden, de lusthuizen, de talrijke stichtingen, over de oppervlakte dezer bekoorlijke provincie verspreid, in een oogenblik werd alles vernield, op eene uitgestrektheid van driehonderd mijlen. Tachtigduizend

{==475==} {>>pagina-aanduiding<<}
menschen schoten er het leven bij in, en duizenden werden zwaar gekwetst.
Aan den voet van den hoogsten berg gelegen, Silla genaamd, en aan den ingang eener uitgestrekte vlakte, die door vele rivieren werd besproeid, was de stad Caraccas tot op eene aanmerkelijke hoogte boven het waterpas der zee verheven, en genoot, bij aanhoudendheid, eene frissche en aangename temperatuur. Op dien dag (het was Goede-Vrijdag) waren de inwoners, in grooten getale, in de kerken der stad verzameld; dezelve werden hun graf. De kerken der Drieëenheid en Alta gracia, die naast aan den berg stonden, leden insgelijks de geduchtste uitwerksels dier buitengewone schudding: want, hoewel zij zich meer dan honderdvijftig voeten boven den grond verhieven, hooger waren nergens derzelver bouwvallen dan vijf of zes voeten; en van de hevigheid van den schok, welke deze vervaarlijke gebouwen omverre wierp, kan men zich een denkbeeld maken, indien men in aanmerking neme, dat zij geschraagd werden door kolommen en pilasters van dertig tot veertig voeten in den omtrek, van welke men naauwelijks eenige sporen wedervond.
Eene prachtige rij gebouwen, van twee verdiepingen, kunnende vierduizend menschen bevatten, en dienende tot eene bewaarplaats voor de artillerij, deelde in hetzelfde lot. Een regiment van linie, in aantogt om zich bij eene godsdienstige processie te vervoegen, werd bijkans geheel door den grond ingezwolgen.
De schrik en radeloosheid, welke zich toenmaals onder de inwoners verspreidden, laten zich niet beschrijven: de verwarring, de wanorde, de wanhoop, het onheil en de godsdienstige gemoedsverheffing waren ten hoogsten top gestegen. In den beginne redde zich iedereen zoo goed hij konde, ter aarde vallende om de goddelijke barmhartigheid af te smeeken. Dezulken, die den dood ontkwamen, zelve gekwetst, met stof bedekt, met gescheurde kleederen, kinderen, kranken en gekwetsten in hunne armen dragende, vertoonden het aandoenlijkste schouwspel. Na het eerste oogenblik der verschrikking, waarin de zucht tot zelfbehoud alle andere bedenkingen doet zwijgen, werden de ongelukkigen, die den dood waren ontkomen, geslingerd door de akeligste herinneringen; elk zocht, in eene pijnlijke ongerustheid, eenen bloedverwant of eenen

{==476==} {>>pagina-aanduiding<<}
vriend, en vernam naar dezelve met oogen, waarin de schrik te lezen stond. Op deze bloedige en woeste puinhoopen zag men dezulken der rampzalige bewoners, die het leven behouden hadden, hunne vlijt aanwenden, om, zonder eenig ander werktuig dan hunne zwakke en bevende handen, de levenden en de dooden op te delven, die onder dezelve begraven waren: allen liepen ginds en herwaarts over dit uitgestrekte kerkhof, te midden van het puin zich op den grond werpende en aandachtig luisterende naar de zuchten der nog levende ongelukkigen, hoewel, misschien, voor altijd begraven in dezelfde woningen, in welke zij, eenige oogenblikken te voren, een ongestoord geluk genoten.
Het overige van den dag en de geheele nacht werden aan deze godvruchtige bezigheid gewijd. Den volgenden dag moest aan de dooden de laatste eer bewezen worden; doch het verrigten der gewone lijkplegtigheden was eene onmogelijkheid; een genoegzaam getal personen en de noodige werktuigen zou men niet hebben kunnen vinden: ter voorkominge van pest, welke de besmette lucht zou hebben doen ontstaan, werden de lijken, op verscheiden plaatsen, op hoopen gestapeld, en met het hout, van onder de puinhoopen gehaald, verbrand. Aldus werden de akelige oogenblikken na deze geduchte omkeering besteed. Andere, even treurige, werkzaamheden moesten nog volvoerd worden.
De levensmiddelen, de huisgeraden, het linnen, alles wat tot levensonderhoud vereischt wordt, was vernield, of door het gepeupel en de negers gestolen; in één woord, er was gebrek aan alles. Een zoo hevige schok had de waterleidingen verdelgd; de beken waren verdroogd, of van haren gewonen loop afgeleid; geen water was er nabij de stad; men had geene vaten om het te verzamelen; op eenen afstand moest men eene genoegzame hoeveelheid gaan zoeken om zijnen dorst te lesschen, en zelfs van zijne handen zich bedienen om het aan den mond te brengen.
Van honger en dorst verteerd, zonder schuilplaatsen, vlugtten dezulken, welke landhuizen bezaten, derwaarts; maar, helaas! niets was gespaard. Niets anders vertoonde het land, dan eene onoverzienlijke uitgestrektheid van puinhoopen. Zij keerden terug naar de stad, alwaar zij, onder hunne lotgenooten, minder ongelukkig schenen te zijn; de stilte en eenzaamheid

{==477==} {>>pagina-aanduiding<<}
der velden misvormde, ongetwijfeld, nog meer het afzigtige gelaat der nature.
Op de markten zag men geene levensmiddelen; de landlieden bragten niets naar de stad; na in de nabuurschap te hebben rondgezworven, om eenig voedsel te zoeken, stierven velen van honger; die in het leven bleven, verkregen niet dan met de grootste moeite hun levensonderhoud; en indien men niet eene zekere hoeveelheid kakan, suiker en maïs (die in het klein voor een buitensporigen prijs verkocht werden) had geborgen, zouden er nog meer door honger, dan door de aardbeving zelve zijn omgekomen.
Drieduizend gekwetsten, van allerlei standen, werden bijeengebragt en nedergezet aan den oever eener riviere, onder het lommer van eenige boomen; maar zij hadden volstrekt gebrek aan alles, zelfs aan de onmisbaarste dingen; woorden van vertroosting waren het eenige geneesmiddel, welk men hun kon toedienen; men zeide hun, dat zij zich moesten onderwerpen aan de besluiten der Voorzienigheid, en dat alles om bestwille geschiedde.
Deze geduchte ramp vertoonde aan den oordeelkundigen beschouwer der menschen het treffende tafereel van de zeden en het karakter der Spanjaarden, en van de beginsels, naar welke zij hun gedrag regelen.
Hunne verregaande ongevoeligheid zal bezwaarlijk geloof vinden: ik zag huisvaders, die vijf of zes kinderen, vrienden, bloedverwanten en alle hunne goederen verloren hadden, en die echter geen traan stortten; de meesten zochten hunnen troost in de verkeering met een beeld van de H. Maagd of van eenen bevoorregten Heilige (*); anderen spoeiden, met vrolijkheid; hun hartzeer af met eene teug rum, en allen schenen minder weet te hebben van dit voorval, dan zij zouden gehad hebben van het verliezen van een pleidooi, hetwelk inbreuk zou gemaakt hebben op hunnen adeldom, of hen beroosd van hun voorzitten in eene algemeene vergadering of in eene godsdienstige processie.

{==478==} {>>pagina-aanduiding<<}

Goede-Vrijdag is ongetwijfeld het meest indrukmakende feest der Roomschgezinden; het moet de godvruchtigste overdenkingen inboezemen: maar te Caraccas, gelijk in vele andere steden, zijn de vrouwen, op dien dag, met haar tooisel onledig, en maken meer werk om beminnelijk te schijnen in de oogen der mannen, dan om den Almagtigen te vereeren; zij zijn eeniglijk op vermaak bedacht. Doch naauwelijks deed zich de aardbeving gevoelen, of zij geloofden daarin de straffe te vinden, door den vertoornden hemel gezonden, om de stervelingen over hunne misdaden te straffen; straks leiden zij haren fraaijen opschik af, en bedekten zich, uit een geest van boetvaardigheid, met grove kleederen; zij zelve onderwierpen zich aan de kloostertucht, en sloegen meêdoogenloos op haren boezem, kort te voren met de kostbaarste kleinooden versierd. Wat de mannen aangaat, velen, hunne heimelijke minnarijen vergetende, sloegen tot dweeperij over; en, met oogmerk om de hemelsche gramschap te bevredigen, gingen zij in statelijken optogt rond, zonder eenige andere kleederen dan een breeden gordel, barrevoets, een langen baard, dragende om hunnen hals een touw, waaraan een groote steen hing, en op de schouders een houten kruis, ter zwaarte van honderd of honderdvijftig pond.
In de stad en door het geheele land zag men, dag en nacht, niets dan processiën; ieder berg werd in een Kalvaria veranderd, alwaar het van honger stervende volk om de goddelijke barmhartigheid smeekte, en, knielende, de overblijfsels der beschermheiligen omhelsde.
Elk beschuldigde zich, de gramschap des hemels te hebben doen nederdalen, en de algemeene ramp veroorzaakt te hebben. Dezulken, die geenen priester konden vinden, biechtten onderling in het openbaar op de groote wegen, en beleden heimelijk gepleegde dieverijen en moorden.
Binnen de twee dagen traden omtrent tweeduizend personen in het huwelijk, die, misschien, nooit daartoe het voornemen gehad hadden; bloedverwanten, uit hoofde hunner armoede voormaals veracht en verstooten, werden erkend; vele kinderen, ongelukkige vruchten van onwettige gemeenschap, die nooit ouders gekend hadden, vonden dezelve weder, en werden geëcht. Men deed vele teruggaven; er werd een einde gemaakt aan een groot getal pleitgedingen. Doch ten zelfden tij-
{==479==} {>>pagina-aanduiding<<}
de bood zich een zonderling en tegenovergesteld schouwspel ter bespiegeling van den wijsgeer aan: terwijl een gedeelte der inwoneren zich haastte om zijne voorgaande misdaden te verzoenen, was er een ander, bestaande uit luiden, die, misschien, nooit zware misdaden bedreven hadden, doch die niet zeer naauwgezet van geweten waren, hetwelk zich van de verwarring bediende, en aan buitensporigheden van allerlei aard zich schuldig maakte.
Intusschen hielden de schuddingen aan; dagelijks, ieder uur stortten er puinhoopen in, die door de eerste bewegingen slechts geschokt waren. Op den 5den April, 's namiddags ten vier ure, ontstond er een zoo hevige schok, dat verscheiden bergen spleten en scheurden; velen werden uit hun zwaartepunt gezet, en ontzaggelijke brokken werden los en rolden in de vlakten.
Van dit oogenblik af, tot 's anderendaags morgens ten negen ure, waren de schuddingen zoo geweldig en menigvuldig, dat tusschen dezelve slechts eene tusschenpoozing van vijf minuten was; en, gedurende deze korte verpoozingen, hoorde men een onderaardsch gedruisch, en was het aardrijk in gestadige beweging.
Deze buitengewone schuddingen waren nog niet geëindigd in de maand December 1812, het tijdstip, waarop ik dit ongelukkig land verliet; voor de meest geruste dagen werden dezulken gehouden, op welke men niet meer dan negentien of twintig schuddingen gevoelde. Alles was verwoest; de bolwerken of muren van la Guyra, die niet minder dan twintig voeten dik waren, werden omverre geworpen. Men merkte op, dat verscheiden rivieren merkelijk gezwollen waren; een natuurlijk gevolg van het splijten van bergen, die zoo vele groote waterbakken zijn. Verscheiden hooge bergen waren door midden gescheurd, en de berg Silla was meer dan zes vademen gezakt.
Bezwaarlijk valt het te zeggen, welk de afloop van dit verschrikkelijk voorval zijn zal. Als eene niet onwaarschijnlijke gissing zou men kunnen opperen, dat het in het openen van een of meer brandende bergen zal eindigen. Intusschen hebben de ongelukkige bewoners van deze landen, aan hun geboorteland verknocht, en de asch hunner vaderen niet willende verlaten, met de grootste moeite, ruwe woningen gesticht, in welke zij, met eene Stoïcijnsche onderwerping, het einde hunner rampen afwachten.


{==480==} {>>pagina-aanduiding<<}

Eenige bijzonderheden, rakende den beroemden Franschen schouwspeler Talma.

(Uit het Fransch.)

Ik heb baron in mijne jeugd gezien, zegt voltaire; hij was edel en welvoegelijk, en dit was alles. Een gelukkig gelaat, eene eerbiedwekkende houding, eene wellnidende uitspraak voldeden, in dien tijd, voor eenen schouwspeler om te slagen. Men vergde hem niet méér bij een deftig en grootsch hof, dat zijne vermaken zelfs aan de regelen der etiquette onderwierp, en zich in staatsie vermaakte. Een schoon man verscheen op het tooneel, zeide op een welluidenden trant fraaije verzen op, en ging heen onder het gerucht der toejuichingen. Hij kon, in gemoede, zijne ziel laten rusten; men vergde niet, dat hij proef gaf, er eene te bezitten: het was zelfs een artikel van het wetboek voor het tooneel, dat hij nooit de eentoonigheid zijner declamatie moest afbreken, noch de eenvormigheid der gebaren afwisselen. De uitvoering was toen, gelijk men weet, eene soort van gezang, dat men even als muzijk leerde. Ik heb hooren zeggen, dat men in de archiven van het Theatre Français de rol van Hermione bewaart, met de hand van racine voor Mejuffr. champmêlé genoteerd. Overigens, geene illusie, geene inachtneming van kleederdragt en zeden. De geheele oudheid bevond zich op zijn hedendaagsch uitgedost; en men verstoorde zich zoo weinig over deze belagchelijke strijdigheid met de tijdrekening, dat het publiek altijd met drift toevloeide, om in Cinna het binnentreden der hovelingen van Augustus te zien, omdat deze heeren allen verschenen met den degen op zijde, en den hoed met de lange pluim in de hand, even als de groote heeren in de galerij te Versailles.
Men zegt, dat onze voorouders te vrede waren met deze valsche voorstelling der aloude gebruiken, en dat zij ons wel opwogen. Ik geloof het; maar de kunst begon eerst, en onze voorouders zouden thans moeijelijker te voldoen zijn.
Op deze zingende dynastie, van welke baron als het hoofd beschouwd wordt, volgde een sprekende stam, die met fierheid

{==481==} {>>pagina-aanduiding<<}
lekain als zijnen stichter noemt. Toen deze verscheen, waren de zeden zeer veranderd. De losbandigheid van het hof des Regents, aan dit tijdsgewricht grenzende; de wijsgeerige stoutheden; de geest van nieuwigheid, welke in al de gemoederen sloop, en reeds alle instellingen deed waggelen; de kundigheden en geleerdheid, met de zucht tot schouwspelen door al de rangen der maatschappij verspreid; en bovenal, men moet het zeggen, het verhevene en hartstogtelijke des oorspronkelijken en onregelmatigen spels van Mejussr. dumesnil, bemoedigden le kain, om, met eene voorzigtige stoutheid, de palen zijner kunst te overschrijden. Voortgesleept door zijn genie, ondersteund door de kunde van Mejuffr. clairon, zijne mededingster, gelukte het hem, den engen kring der tooneelmatige gewoonten uit te zetten, in welken zijn vurige en veel omvattende geest zich als verstikt gevoelde. Het was toen, dat de geheele le kain zich vertoonde. Men zag toen, wat men nooit gezien had; een' Turk in Bajazet, een' Tartaar in Gengiskan, een barbaarsch vorst in Rhadamistus, enz.: maar het was voor een' ander bewaard, dit werk te voltooijen, en in het, om zoo te spreken, klassische gedeelte van zijn vak die waarheid van zeden, van toon en kleederdragt te brengen, welke het misschien niet mogelijk is te overtreffen.
Talma verscheen in den aanvang van een tijdsgewricht, door groote staatkundige gebeurtenissen gekenmerkt. Hij was in de gelegenheid, om van naderbij nieuwe tooneelen op te nemen en nieuwe kleuren te leenen. Vriend der kunstenaars, ontleende hij van hen de rijkdommen hunner kunst, de kennis der schoone stellingen, dier eenvoudige draperijen, welke wij in de schilderijen of de standbeelden der groote meesters bewonderen. Gemeenzaam met de geleerden, werd hij door hen ingewijd in het heiligdom der oudheid. Niets van de openlijke of bijzondere zeden en gebruiken der oude tijden bleef hem onbekend. Eene reize naar Engeland, waar zijne familie gevestigd was, verschafte hem gelegenheid om nieuwe schatten te verwerven. Hij kwam vandaar terug, beladen met de schattingen, door zijnen smaak en zijn onderscheidend oordeel op de talenten des vreemdelings geligt; met kunst wist hij aan de vruchten van zijnen eigen grond deze voortbrengsels eens afgelegen lands te huwen, en naturaliseerde hij onder ons, wat een gestrenge smaak hem toeliet in te voeren.

{==482==} {>>pagina-aanduiding<<}

Sterk door zijne natuurlijke hulpmiddelen, door zijnen ijver, en door eenige gunstige omstandigheden, is talma met reuzenschreden, en van overwinning tot overwinning, tot het doel geraakt, dat zijne roeping hem bevelende aanwees; hij heeft van het tooneel verbannen de kadansérende windmakerij en het gedwongen recitatief, die op hetzelve waren teruggekeerd; en, in spijt van zekere gezaghebbende overleveringen en den glans van een en ander beroemd talent, heeft hij weten te herstellen en het publiek te doen smaken de hoogere en moeijelijke kunst eener voordragt, eenvoudig, waar, zonder kwakzalverij, zonder grilligheid, welker nadruk geene gezwollenheid is, welker waarheid in geen spel der keel bestaat, die, zich met den hartstogt teffens verheffende, treft zonder te verdooven, beweegt zonder te vermoeijen; en zoodanig was de neiging van zijnen natuurlijk juisten geest, dat hij, naauwelijks toegelaten tot het Theatre Français, omringd van verleidelijke en besmettelijke voorbeelden, reeds de oogen gekeerd had naar dat eenvoudig en verheven schoon, welk hij van verre bespeurde, en slechts naar het oogenblik haakte, om den kenners eene nieuwe bron van genot te openen.
De volgende Anekdote, welke talma's eersten stap in zijne loopbaan heeft gekenmerkt, bewijst, met welken uitstekenden aanleg hij dezelve was ingetreden.
Hij vervulde, in het Treurspel Brutus, de rol van den vertrouwde Proculus. Gereed om voor het vergaderde hof te verschijnen, had hij besloten, ten opzigte zijner kleeding, die nieuwigheid te beproeven, welke hij sedert door zijn voorbeeld heeft doen aannemen. Het fluweel en de zijde verwerpende, gekleed in eenen tabbaard van eenvoudige wol, natuurlijk gedrapeerd, het haar in den smaak der oudheid, de armen naakt, de voeten gedekt met de Romeinsche halve laars, stond talma, of liever de Tribuun Proculus, tusschen de schermen, het oogenblik van zijne optrede afwachtende. Eene der eerste Actrices komt daar; zij begluurt talma, herkent hem, en uitschaterende van lagchen: Wat ziet gij er uit! zegt zij; Zijt ge mal? Ge lijkt wel een standbeeld.....
Talma wist het wel. De aanschouwer, die, afzonderlijk genomen, in de verbazing onzer Actrice zou gedeeld en haar gezegde herhaald hebben, was, te zamen genomen, getroffen op het gezigt van den alouden Proculus; en - gelijk altijd ge-
{==483==} {>>pagina-aanduiding<<}
beurt, wanneer men den menschen gezamenlijk iets aanbiedt, dat bij het kenmerk der nieuwheid dat van het schoone en ware voegt, - de vertrouwde Prooulus werd de held dezer vertooning. Het was nu niet meer mogelijk terug te treden; de oude gewoonten, de ingeworteldste vooroordeelen waren verpligt te wijken; en het Fransche Treurspel werd, in spijt van zichzelv', Grieksch en Romeinsch, naar eisch des onderwerps (*).

Jenny.

Romance (*).


‘Ach, krijgsheld! ach, schenk mij mijn' Sidney toch weêr; 
Ach, hij is mijn gade, hij mint mij zoo teêr; 
Vergeef hem zijn misdrijf, verhoor mijn gebed: 
Ach!... werd, door mijn smeeken, mijn Sidney gered!’ - 
 
‘Hoe? - Sidney is, schuldig aan gruwzaam verraad, 
Een muiter, die schandlijk zijn' Koning verlaat: 
Gegrepen in 't harnas, gevat in 't geweer, 
Stort eerlang de straf op zijn' schedel ter neêr: 
 
Hem rest noch genade, noch vrijspraak voorwaar; 
Zijn opstand, zijn muitzucht blijkt sprekend en klaar.’ - 
‘Ach, krijgsheld! genade!... schenk Sidney mij weêr; 
Genaê voor mijn' echtvriend! ik min hem zoo teêr.’ - 
 
Nu werpt zij zich neder en valt hem te voet: 
Maar hem woelt een schandlijke drift in 't gemoed; 
Bekoorlijk is Jenny - haar onschuld, haar smart, 
't Kweekt alles de zaden van wellust in 't hart. 

{==484==} {>>pagina-aanduiding<<}

Hij blaakt en hij gloeit voor zijn' zinlijken lust, 
En rust niet voor dat hij die vlam heeft gebluscht; 
Maar spreekt nu en vraagt nu, op minlijker toon: 
‘Indien ik hem redde, wat zij dan mijn loon?’ - 
 
‘Den loon voor die weldaad vindt ge eenmaal bij God; 
Hier schenk' ze aan uw hart reeds het reinste genot: 
Geen goud kan haar loonen: ik huldig uw deugd, 
Door dank en erkentnis en tranen der vreugd.’ - 
 
‘Zoo blijft dan een schoonheid, zoo edel en waard, 
Voor Sidney, dien snooden verrader, gespaard? 
Gespaard voor een' muiter, die schennig zijn' eed, 
Den Koning gezworen, verbreekt en vergeet?’ - 
 
‘Is Sidney dan schuldig aan strafbaar verraad? 
Vergeef hem, ik bid u, vergeef hem dit kwaad! 
Heb deernis met Jenny, met al haar verdriet: 
Was Sidney onschuldig, dan smeekte ik u niet.’ - 
 
‘Die fierheid past weinig aan 't smeeken, Mevrouw! 
'k Vraag meer dan uw tranen van smart en berouw: 
Laat varen die trotschheid van denkwijs en toon; 
'k Vraag meer dan uw tranen en dank tot mijn loon.’ - 
 
‘De deugd wordt vernederd, als 't goud haar beloont; 
Zij wordt door zichzelve het edelst bekroond; 
Die kroon is onwelkbaar, en schittert en blinkt 
Zelfs dán nog, als de aard met haar schatten verzinkt.’ - 
 
‘o Schoone! den schat, dien ik vraag, bezit gij; 
'k Gevoel van uw schoonheid den prijs en waardij; 
Zij bloeit, als een roos, op uw minlijk gelaat.... 
Gelukkig, die zich aan die schoonheid verzaadt!’ - 
 
‘'k Versta u, barbaar! daar mijn hart u veracht - 
Was dit dan het loon dat gij wenscht en verwacht? 
Hoe, monster! eischt gij dan mijne onschuld ten buit, 
Eer gij, voor mijn' Sidney, den kerker ontsluit?’ - 

{==485==} {>>pagina-aanduiding<<}

‘Uw trotschheid voegt wel aan 't ontzettende lot, 
Dien muiter beschoren! - Zoo gij mij bespot, 
Mijn goedheid veracht, en de gunst, die ik bood....! 
Beslis nog, Mevrouw! tusschen leven of dood.’ - 
 
‘Mijn deugd zij rampspoedig en 't onheil mijn lot, 
Het zij zoo: maar snood word ik nimmer - bij God! 
Uw voorslag tuigt luide van de onschuld mijns mans; 
Hij sterve!.... zoo prale die onschuld vol glans..... 
 
Maar neen! - ik bezweer u, bij 't dierbaarste op aard, 
Hergeef mij mijn halsvriend, mijn liefde zoo waard! 
Vraag alles van mij, wat de deugd niet verbiedt, 
Maar dwing mij tot misdrijf en schande toch niet.’ - 
 
Zoo bidt zij, zoo smeekt zij en pleit zij en vraagt, 
Daar 't bloed haar met siddring door de aderen jaagt. - 
Hij blaakt maar en gloeit maar voor zinlijken lust, 
En rust niet voor dat hij die vlam heeft gebluscht. - 
 
‘Die kiesche beschroomdheid’ - dus spreekt hij in 't end, - 
‘Veroorzaakt uw lijden en ramp en ellend. 
Verzaak haar - en schenk mij 't verlangde genot, 
Of - Sidney zal sterven! - dit zweer ik bij God! 
 
Vertrek thans,’ - hervat hij meer vriendlijk en zacht, - 
‘Vertrek thans, Mevrouw! en verbeidt mij deez' nacht: 
Beslis dan - en - stel mij, ten blijk van uw keus, 
De ontgrendelde deur van uw woning ter leus.’ - 
 
‘Uw dreigen vermeestert mijn hart niet, o neen! 
Mijn deugd blijft standvastig, hoe fel ook bestreên. 
'k Veracht u, en gruw van een voorslag, zoo snood; 
Neem liever mij 't leven en breng mij ter dood.... 
 
Ja! 'k voel het... uw wreedheid kent einde noch paal; 
Ik bied u mijn leven, maar spaar mijn' gemaal; 
't Schavot zij mijn sterfbed, 'k betreê het zoo blij, 
Mag Sidney slechts leven - is Sidney slechts vrij. 

{==486==} {>>pagina-aanduiding<<}

Verzadig uw bloeddorst .... beroof mij van 't licht; 
Beproef, of, voor 't moordzwaard, mijne onschuld ook zwicht. 
Beproef het!... ik schrik niet voor 't bloedig schavot; 
Voor schande slechts beef ik, want - Jenny vreest God!’ - 
 
‘Uw taal is zoo vruchtloos als ijdel bij mij. 
Deez' nacht nog erkent ge mijn gunst naar waardij; 
'k Vergeef u dan alles.... 'k verhoor uw gebeên..... 
Deez' nacht!’ ....roept de booswicht en - laat haar alleen. 
 
Nu vliegt zij en ijlt naar haar woning terug; 
De wanhoop maakt Jenny de voeten zoo vlug: 
Haar hart slaat zoo bang en haar hoofd weegt als lood, 
Haar boezem is reeds het verblijf van den dood. 
 
Nu werpt zij zich neder in 't schoone priëel, 
Waar Sidney haar koosde met minnend gestreel; 
Dáár knielt zij, dáár heft zij, met tranen in 't oog, 
Haar bevende handen, al biddend, omhoog. 
 
‘o God van mijn leven! - dus smeekt zij - bewaar, 
Beveilig mijne onschuld voor 't nakend gevaar; 
Mijn hart zij der deugd en mijn pligten gewijd; 
o God! schenk mij krachten en moed in dien strijd.’ - 
 
Gesterkt, door dit bidden, in krachten en moed, 
Genaakt zij haar woning met wanklenden voet; 
Die woning, 't verblijf van 't gelukkigst gezin; 
En treedt, maar luid snikkend, haar slaapvertrek in. 
 
Dáár staart ze op haar echtkoets, zoo zuiver bewaard, 
Als immer een echtkoets gekend werd op aard; 
Zij ziet haar - en - pijlen van wanhoop en smart 
Doorboren haar grievend en wonden haar hart. 
 
Nu hoopt zij, dan vreest zij, en siddert en lijdt, 
En strijdt nu, en kampt nu haar' vreeslijken strijd; 
Vertwijsling bestormt haar met schriklijke kracht: 
Rampzaalge! 't wordt duister!... o hemel! 't wordt nacht! 

{==487==} {>>pagina-aanduiding<<}

‘Dáár staat dan mijne echtkoets’ - barst ze uit, met geween - 
‘Die plaats is voor Sidney.... voor Sidney alléén! 
En mag hij, mijn dierbre! die plaats niet beslaan, 
Toch zal hier geen ander iets gruwlijks bestaan. 
 
Ik had slechts één' vader; ik wil slechts één' man: 
Doe Sidney vrij sneven, gevloekte tiran! 
Deez' plaats is te heilig, die hij mogt bekleên; 
Zij is maar voor Sidney en voor hem alléén. 
 
Maar, dierbre! gij sterft dan op 't bloedig schavot? 
Ja, Sidney!.... uw gade beslist van uw lot. 
't Behoud van mijne onschuld bereidt u den dood!.... 
Maar weet, ik beslis.... wat de deugd mij gebood. - 
 
Hoe!... vordert de deugd dan dit offer der min?... 
Verschriklijke kampstrijd!... kom, Jenny!... verwin!... 
Hij sterven?... wat wordt er van mij dan, o God!... 
Hij leven?... o toppunt van 't zaligst genot! 
 
o Wee mij!... waar dolen mijn zinnen thans heên?... 
Het misdrijf bevlekt maar het ligchaam alleen; 
De ziel blijft toch zuiver en trouw aan haar pligt; 
Buk, Jenny! voor 't noodlot...gehoorzaam, en...zwicht.... 
 
o Wee mij, rampzaalge!... 'k gehoorzaam in 't end: 
God ziet mij; aan Hem is mijne onschuld bekend. - 
'k Moet bukken en zwichten.... o hemel!... wat strijd! 
Maar... 't hart blijft toch eeuwig aan Sidney gewijd.’ - 
 
Zoo spreekt ze: de wanhoop bevestigt haar keur, 
En siddrend ontsluit ze en ontgrendelt de deur; 
't Gekraak van het slot krast haar vreeslijk in 't oor, 
En plotsling verliest zij en spraak en gehoor. 
 
Die stilte, zoo schriklijk, zoo doodsch en zoo naar, 
Groeit aan met den nacht en het nakend gevaar; 
Nu waant zij zich reeds door den booswicht omkneld, 
Dan ziet zij weêr Sidney... door 't moordzwaard geveld. 

{==488==} {>>pagina-aanduiding<<}

Het doodzweet bevochtigt haar voorhoofd en wang; 
Het leven, - het aanzijn - 't wordt all' haar te bang; 
Zij wringt zich de handen met ijslijk misbaar; 
Haar oog staat verwilderd, wanhopig en naar. 
 
Te voren hield Jenny, tot heeling van 't leed, 
Een slaapdrank voor rustlooze nachten gereed; 
En vaak had de slaap dan haar ligchaam verkwikt, 
En haar, in haar lijden, verpoozing beschikt. 
 
Nu grijpt zij de flesch, die het heulsap bevat; 
Die drank is voor Jenny een kostbare schat: 
Zij grijpt ze, met drift en den dood op 't gelaat, 
En zwelgt nu het vocht met verdubbelde maat. 
 
Daar stort de rampzaalge in een' armstoel ter neêr: 
Maar, spraakloos, verneemt men haar klagten niet meer: 
Slechts zucht zij, bij 't foltrend gevoel van haar lot, 
Nog eenmaal, wanhopig - ‘o...He...mel!..o...God!’ - 
 
Daar ligt zij.... en slapend verbeidt zij den nacht. 
De booswicht slechts waakt, daar zijn offer hem wacht: 
Onbluschbaar is 't vuur, dat hem brandt en hem blaakt; 
Het uur van zijn helsche genieting genaakt. 
 
Nu opent de deur zich met krassend gekraak. 
De booswicht ziet Jenny met duivelsch vermaak, 
En rooft haar hare onschuld, dien prijs van haar trouw, 
Maar weet van geen wroeging en kent geen berouw. 
 
In 't eind naakt de morgen, met nevels omhuld; 
Het monster ziet all' wat hij wenschte vervuld; 
Hij waant zich gelukkig; zijn heil is volmaakt: 
Maar, Jenny - ach, hemel! - maar, Jenny ontwaakt!... 
 
Ze ontwaakt met een gil uit haar ijslijke rust; 
Ze ontwaakt, van haar schande en onteering bewust; 
Zij vindt zich door de armen des booswichts omkneld, 
En gruwt voor 't gepleegd en 't geleden geweld. 

{==489==} {>>pagina-aanduiding<<}

Hoe jaagt haar het bloed en hoe klopt haar het hart! 
Haar denkkracht, haar zinnen, 't is alles verward; 
Zij beeft voor zichzelv' en een misdrijf zoo groot, 
En siddert voor 't monster zoo gruwzaam en snood. 
 
Maar eensklaps vergeet zij, hoe laag dat zij viel: 
De redding van Sidney vervult slechts haar ziel; 
Die redding, haar doelwit, verbeidt haar ten loon; 
En eindlijk roept ze uit, op schrikwekkenden toon: 
 
‘Barbaar! ik vergeef u - uw wensch is vervuld: 
Op mij weegt het misdrijf, op mij komt de schuld: 
Ik vorder belooning - gij roofdet mijne eer, 
Maar kent uw belofte.... schenk Sidney mij weêr!’ - 
 
‘Uw gade?’ - herneemt hij - ‘reeds wacht hij op u.’ - 
En leidt haar naar 't venster en opent het nu; 
En toont haar - o gruwel, nog nimmer gehoord! - 
't Schavot - en - haar Sidney gestraft met de koord. 
 
Zij ziet het, bezwijmt en - valt roerloos ter neêr; 
Nog klopt haar het hart, maar zij voelt het niet meer; 
De doodkleur heeft reeds haar de wangen geverwd; 
‘Ach, monster!’ ... dus gilt zij wanhopig, en - sterst. 
 
W.H.W. 


De ongelukkige uitwerksels eener buitengewoon sterke opgevatte genegenheid.

(Eene ware Geschiedenis.)

In een der laatste oorlogen was in Braband een jong Engelsch Officier door de Franschen in eene schermutseling zwaar gewond en naar Brussel gevoerd. Daar werd hij in het huis van een Heer gebragt, die voor hem de uitstekendste zorge droeg. Die Heer was gehuwd, en had Dochters in huis. De jongste was eene Non; zij had, uit hoofde van de krijgsonlusten, haar Klooster verlaten, en den intrek ten ouderlijken huize genomen.

{==490==} {>>pagina-aanduiding<<}

De jonge Jufvrouw behoorde tot die Kloosterzusters, aan welke de oppassing der zieken bijzonder is aanbevolen, ja eene harer verpligtingen uitmaakt. In gevolge hiervan paste zij bestendig den gekwetsten (dien wij clermont zullen noemen) op. Hij was niet slechts gewond, maar kreeg daarbij zware koortsen. Maria gaf hem niet alleen drank, maar hielp in het verbinden van de wonde, welke in de borst was. Bij beurten nam zij de oppassing 's nachts waar. Wanneer hij beter werd, verminderden hare oppassingen: dit bleef bij den lijder niet onopgemerkt. Hij zag echter van dag tot dag zijne schoone oppaster: welhaast was hij betooverd door hare bekoorlijkheden. Krachts genoeg gekregen hebbende om op zijne kamer te wandelen, groeide ook zijne liefdedrift aan, en kreeg eene zoo geweldige sterkte, dat zij niet wel verholen kon blijven.
Wanneer in 't einde haar dienst van oppassing niet langer noodig was, vertoonde maria zich niet meer. Ieder, die bij hem kwam, vroeg hij naar maria; hij kreeg beleefde, maar geene regtstreeksche antwoorden: eene week liep voorbij, dat hij haar niet zag.
Clermont was de oudste Zoon eener rijke Familie in het Westen van Engeland. Hij bezat reeds veel eigendoms, en had groote bezittingen te wachten. Hij had niet kunnen nalaten te ontdekken, dat maria's Vader in geen' zeer ruimen staat zich bevond. Hij besloot, zonder langer verwijl, zich aan denzelven te ontdekken. Dezen op een morgen in zijne kamer verzoekende, bedankte hij hem voor de vriendschap en oppassing, te zijnen huize genoten, en gaf eenig verslag van zijne middelen en betrekkingen; dan voegde er bij, ‘dat hij geen genot kon smaken van zijn leven, noch van zijne bezittingen, ten zij beide strekten tot geluk van eene, behoorende aan zijnen weldoener; met één woord, maria had hem genezen van de wonde, hem door den vijand toegebragt, maar teffens eene wonde achtergelaten, welke niemand dan zij alleen kon heelen. Hij was voorts, gelijk hij betuigde, gereed, zich te onderwerpen aan de schikkingen, door haren Vader te maken, en verzocht haar op het ernstigst ten huwelijk.’
Op dit verzoek hoorde hij het kort, maar ontzettend antwoord uit den mond van maria's Vader: ‘Mijn Heer! dat is onmogelijk.’ - ‘Hemel! waarom onmogelijk? - ‘Mij-
{==491==} {>>pagina-aanduiding<<}
ne Dochter is eene Non.’ - Oogenblikkelijk vertoonden zich de gevolgen dezes antwoords. Clermont kreeg op nieuw de koorts, en stortte in eene gevaarlijke ziekte.
Het Regiment, waartoe hij behoorde, en waarover zijn Oom Kolonel was, bevond zich te dien dage te Brussel. Hij bragt alle mogelijke hulpe aan zijnen Neef toe: dan, daar de voorname oorzaak zijner ongesteltenisse in den geest huisvestte, ontstaande uit het gemis van een geliefd voorwerp, verklaarden de Artsen, dat er geene hoop op de beterschap des lijders was, ten ware hij weder de oppassing van maria genoot.
De jonge Jufvrouw was nog niet naar het Klooster teruggekeerd, maar ten huize van eenen Oom buiten de stad, waar zij haar nonnekleed weder had aangetogen. Haar Vader liet door veel smeeken zich overhalen, dat zij anderwerf den jongen clermont zou oppassen. Zij kwam in hare kloosterkleeding. De geweldige ijlhoofdigheid van den zieke bedaarde eenigzins, zoo ras hij haar zag; den volgenden dag kwam hij geheel tot zichzelven, en herstelde van dag tot dag. Maar, helaas! bij zijne beterschap begonnen bij maria zich teekens te vertoonen van dezelfde kwale; en de ziekte rukte haar op den derden dag weg.
Clermont kon van hare kamerdeur niet afgehouden worden, ten zij men hem met geweld in 't bedde hield. Toen hij haren dood vernam, welke voor hem volstrekt niet verborgen kon gehouden worden, hoorde hij die tijding, zonder buitengemeene aandoeningen te laten blijken; hij verzocht alleen het lijk te mogen zien, 't geen hem in 't einde werd toegestaan. Hij plaatste zich aan den voet des ledikants, staarde de doode eenige weinige minuten aan, verliet het vertrek, en sprak sedert met niemand eenig woord; hij vroeg niets en antwoordde niets, maar verbeeldde zich steeds in het gezelschap der overledene maria te wezen. Bestendig zette hij voor haar een stoel aan tafel, diende haar voor, dronk hare gezondheid; bij het henen gaan scheen hij haar aan de deur op te wachten, tot dat zij gereed was hem te volgen; ja, wanneer hij alleen was, hoorde men hem somtijds met haar gesprekken houden, nu eens op een ernstigen, dan weder op een vrolijken toon: wanneer iemand in zijne kamer kwam, zweeg hij oogenblikkelijk.
In dezen ongelukkigen toestand werd hij door zijnen Oom naar Engeland overgebragt, alwaar hij eenige maanden zich ten

{==492==} {>>pagina-aanduiding<<}
ouderlijken huize onthield, zonder eenig blijk te toonen, dat hij daar iemand herkende. Wanneer hij aangesproken werd, antwoordde hij alleen met een neêrgeslagen oog en een diepen zucht. De Natuur deed voorts hare werkingen, als bij een volmaakt gezonden; en zijne bloedverwanten willigden, daar er geene genezing te hopen was, alle zijne onschadelijke begeerten in.
Na eenigen tijd in dien ongelukkigen staat te hebben doorgebragt, komt er eene jonge Jufvrouw bij een Heer in de buurt: de Oom van den jongen clermont ziet haar, en, daar zij eene treffende gelijkenis op maria had, dacht hij, dat haar te zien een middel zou kunnen wezen, om zijnen Neef weder tot zijn verstand te brengen. Te dezen einde aan des Vaders huis gebragt, doet men haar kleeden als de Non maria. Op een avond, terwijl de jonge clermont aan tafel zit te eten, komt zij in de kamer, en gaat tegenover hem zitten. De Jongeling staart haar eenige oogenblikken roerloos aan, en, zich vervolgens naar den ledigen stoel wendende, die altijd aan zijne zijde stond, roept hij uit: ‘Daar zijn er twee!’ ... en geeft op 't eigen oogenblik den geest.

Het vergrootglas.

Bij een bezoek in het Krijgskollegie zag lodewijk XIV een bril op eene tafel liggen. Ik wil zien, of hij goed is, zeide hij, en hield hem voor zijne oogen. Te gelijker tijd nam hij een papier, dat uit nalatigheid op dezelfde tafel scheen blijven liggen te zijn, doch inderdaad opzettelijk daar was neêrgelegd, want het behelsde de hoogdravendste lofrede op den Koning. Na het doorloopen der eerste regels wierp de Koning den bril heen, en zeide lagchend: Hij is niet beter dan de mijne; hij vergroot de voorwerpen al te zeer.

No. IX. Meng. bl. 434. reg. 15. moet zijn Vindt, en bl. 436. reg. 19. haar broeder, haar held,.





{==493==} {>>pagina-aanduiding<<}

Mengelwerk.

Aanmerkingen over I cor. XV:29. Door M.H. Ringnalda, V.D.M. te Terkaple.

Indien ik alle de verschillende gevoelens der Uitleggers van deze zeer duistere plaats wilde opnoemen en beoordeelen, dan zoude ik waarlijk daarmede een boekdeel kunnen vullen. Al had nu iemand ook geduld genoeg, om zulk een boek te doorlezen; zoo had ik nogtans volstrekt geen' lust, om zulk een' arbeid te ondernemen. Alleen wenschte ik aan het oordeel van deskundigen voor te stellen eene of twee uitleggingen dezer plaats, welke ik onder zoo vele, als mij zijn voorgekomen, niet heb aangetroffen.
Het schijnt mij dan, onder verbetering, toe, dat de Apostel, deze woorden zullende nederschrijven, terug gezien hebbe op hetgene hij geschreven had in het 19de vers; waaraan dezelve dus, mijns oordeels, moeten worden aangesloten. Immers vs. 20-28 behelst, dunkt mij, klaarblijkelijk eene tusschenrede, die zelfs wel na het schrijven van den brief, bij eene herlezing, door den Apostel kan zijn ingevoegd geworden. Hoe dit zij, het schijnt altoos gevoegelijk, dat vs. 29 het vervolg uitmake van het beredeneerde tot vs. 19. Hier nu had de Apostel zich dus uitgelaten: ‘Indien er geene opstanding zij, indien er geen leven na den dood te wachten zij, indien wij alleen in dit leven op Christus kunnen hopen, waarlijk dan zijn wij de ellendigste van alle menschen; of, boven allente bejammeren.’ Nu vervolgt hij, zoo het mij toeschijnt, om dit zeggen te bekrachtigen. Επει, want, immers, of anders, ‘zoude dit zoo niet wezen? zouden wij Christenen dan niet met het grootste regt zeer ongelukkig mogen genoemd worden?’ - τι ποιησουσιν, wat zullen zij gewtnnen? wat voordeel zullen zij verkrijgen? Deze beteekenis heeft dit woord ook

{==494==} {>>pagina-aanduiding<<}
Matth. XXV:16. alwaar εποισε in het volg. vs. verklaard wordt door εκςρδησε, en in onze gewone vertaling ook te regt aldus is overgezet. Dat facere bij de Romeinen ook wel deze beteekenis heeft, is bekend. Als ik vs. 32 lees: ‘wat nuttigheid is het mij?’ zoo dunkt mij, bedoelt de Apostel daar hetzelfde als hier, en is dan: τι ποιησουσιν, zoo veel als: τι αυτοις το οφιλος; (*) - οἱ βαπτιζομενοι, die gedoopt zijn, die het Christendom omhelzen, of Christenen zijn geworden. Ik behoud hier de eigenlijke beteekenis van βαπτιζεσϑαι, dewijl ik geene reden zie, dezelve te laten varen, en er lijden door te verstaan. Ook vind ik nergens in het geheele N.V. deze laatste beteekenis aan dit woord gegeven, dan alleen in geval het zamengevoegd wordt met βαπτισμα: waaruit ik echter in het geheel niet wil besluiten, dat βαπτιζεσϑαι alleen, zonder bijvoeging, deze beteekenis in den Bijbel niet zoude kunnen hebben. Maar daarenboven, indien men de gewone beteekenis hier laat gelden, en, het zij blootelijk denke aan de toewijding tot het Christendom, het zij daarbij zich voorstelle derzelver strekking, in de vroegste Christen-tijden, tot armoede en berooving; hoedanig denkbeeld toch
zeer gemakkelijk daarbij kan oprijzen: zoo vindt men hier (in geval de eerste uitlegging, beneden geplaatst, mogte doorgaan,) eene schoone opklimming in 's Apostels redenering, wanneer hij op: τι και βαπτιζονται ὑπερ των νεκρων of αυτων, laat volgen: τι και ἡμεις κινδυνευομεν κ. τ. λ. vs. 30 volgg.; terwijl, in geval de tweede uitlegging het mogte winnen, de eigenlijke beteekenis van gedoopt of Christen te worden de meestvoegelijke altoos is. - ὑπερ των νεκρων, voor de dooden. Om dit op te helderen en mijne meening te kennen te geven, zeg ik vooreerst, dat het mij voorkomt, dat Paulus, in het eerstgenoemde geval, hetzelfde zoude gezegd hebben, indien hij geschreven hadde: ὑκερ της ζωης ταυτης μονον, alleen voor hun tegenwoordige leven; welke spreekwijs echter ook in het tweede genoemde tot opheldering kan verstrekken. En om

{==495==} {>>pagina-aanduiding<<}
nu de beteekenis van dit voor (zijnde in beide gevallen dezelfde) nader te verklaren, zal ik bij doopen een en ander verschillend woord plaatsen. Bij voorbeeld, men kan zeer wel en verstaanbaar zeggen: Wij zijn voor den hemel gedoopt, voor een eeuwig zalig leven na den dood; wij zijn niet tot leden van de Christelijke kerk aangenomen voor de hel, voor het graf, voor den dood, voor de dooden. (Ten einde eene bezitting daarvan te worden: dus in zóó verre in commodum, in favorem coeli, felicitatis aeternae, cet. εβαπτισϑημεν ὑπερ της ζωης αιωνιου, μη ὑπερ ᾁδου, κ. τ λ. ita enim recte e stylo quoque N.V. hoc sensu dici possit.) Maar nu, - (en hierop bouwe ik in het eerste geval,) voor de dooden, voor het graf, zoude dit dan geschieden, ει ὁλως νεκροι ουκ εγειρονται, indien de dooden volstrekt niet worden opgewekt. Is er geene opstanding of herleving te wachten, dan zijn allen, die tot J.C. gedoopt zijn, voor het graf en voor de dooden gedoopt, want stervende dalen zij in het graf neder, en blijven dan rusten bij de dooden. - Maar - opdat ik nu de redenering van Paulus voorts uitdrukke, - wat zullen de zulken dan toch door hunne inlijving in het Christendom gewinnen? eilieve, wat voordeel zullen zij dan hierdoor bejagen? immers geen het minste, maar veeleer nadeel; blijven dan de dooden dood, dan zijn zij inderdaad zeer ongelukkige menschen.
De opgenoemde plaats luidt dan, op deze wijze genomen, in derzelver verband aldus: vs. 19. ‘Indien wij alleen in dit leven op J.C. kunnen hopen, en er geene opstanding of herleving is te wachten, dan zijn wij de ellendigste van alle menschen. vs. 29. Want wat zullen zij gewinnen, die het Christendom omhelzen, (gelijk wij toch allen gedaan hebben,) om eerlang met hun Christelijk geloof voor altijd te rusten bij de dooden? Indien de dooden ganschelijk niet worden opgewekt, eilieve tot wat voordeel laat men zich dan doopen, daar het graf ons voor zijn' eigendom zal behouden? vs. 30. Waarom verkeer ook ik dan daarenboven,

{==496==} {>>pagina-aanduiding<<}
en velen met mij, in een bestendig levensgevaar? vs. 31. Ik sterf als het ware elken dag.’ enz.
Hoewel men, mijns bedunkens, niet ontkennen kan, dat deze uitlegging, vooral wanneer vs. 30 en volgg. niet onmiddellijk aan vs. 29 gehecht waren, de ware meening van den Apostel wel zoude kunnen geweest zijn; zoo wordt dezelve nu toch door eene kleine of - grootere, hoe zal ik zeggen? zwarigheid gedrukt. Dewijl, namelijk, de Apostel eerst spreekt in den derden persoon: ‘wat zullen zij gewinnen?’ (wijlen de Hoogleeraar greve heeft in zijne verklaring van dezen Brief, p. 175, aangeteekend, dat bij clemens alex. gelezen wordt: βαπτιζομεϑα Ware dit de echte lezing, dan verviel deze aanmerking, en werd bovenstaande verklaring hierdoor meer bekrachtigd; maar ik reken voor dezelve niets;) daarna in den eersten: ‘waarom zijn ook wij alle uren in gevaar?’ zoo schijnt het, dat hij door de eerstgemelden andere Christen-belijders bedoele, van hemzelven en zijne lotgenooten onderscheiden. Hierom, benevens om andere redenen, zoude ik de volgende uitlegging, tegen welke ik zoo veel niet wete in te brengen, als tegen alle andere uitleggingen, die ik ooit gedacht, gehoord of gelezen hebbe, nu voor de beste houden.
Vs. 18 s. ‘Dan zijn zij verloren, die op Christus vertrouwende ontslapen zijn. Indien wij alleen in dit leven op Christus kunnen hopen, dan zijn wij de ellendigste menschen ter wereld. vs. 29 ss. Anders, wat zullen zij gewinnen, die tot het Christendom gedoopt zijn voor de dooden, (d.i. volgens het boven beredeneerde: ten voordeele des grafs, om deszelfs prooi te worden, om ter dood geleid te worden; dus, die, Christenen zijnde, om hunne belijdenis den marteldood hebben moeten sterven: de zoodanigen verdienen met het meeste regt genoemd te worden, gedoopten voor de dooden,) indien de dooden ganschelijk niet opgewekt worden? (dit slaat dan op gewinnen, niet op dooden, noch op het volgende.) Tot wat voordeel lieten zij zich dan doopen, wanneer het maar geschiedde, om straks, van het leven

{==497==} {>>pagina-aanduiding<<}
beroofd, een eigendom des doods te zijn? Tot wat voordeel verkeeren wij dan ook elk oogenblik in gevaar van ons leven?’ enz.
Tot nadere bevestiging van deze uitlegging kan men nog aanmerken, dat op deze wijze 's Apostels redenering fraai afloope; dat eene uitdrukking van dien inhoud meer dan eenige andere verdiende herhaald te worden; en dat het waarlijk te verwonderen zoude wezen, dat hij, zoo veel zeggende van de nutteloosheid des Christelijken geloofs, bijaldien er geene opstanding ware, sprekende van de gevaren, in welke hij en anderen zich bevonden, om het leven te verliezen, - dat hij, zeg ik, geene melding zoude gemaakt hebben van hen, die reeds werkelijk om hun geloof het leven verloren hadden. Zoo iemand hiertegen wilde inbrengen, dat Paulus dan in den verleden' tijd moest geschreven hebben: ‘wat hebben zij gewonnen, die gedoopt waren’ enz.; den zoodanigen zoude ik antwoorden, dat hij nooit met eenige aandacht een Grieksch, Latijnsch, Nederduitsch boek, of in welk eene taal ook, gelezen had. Ik kan niet anders zien, of Paulus drukt zich hier voortreffelijk uit; en hij zoude minder krachtig gesproken hebben, indien hij den verleden' tijd gebruikt hadde; terwijl het bovendien ook nog gebeuren konde, dat zelfs op het oogenblik, dat de Apostel schreef, of zijn geschrift door de Corinthische Christenen werd gelezen, nieuwe slagtoffers voor het Christelijk geloof ter dood geleid wierden.




Iets, over de sneeuwwormen, of zoogenoemde sneeuwvlooijen. Door J.A. Oostkamp, te Zwolle.

Sedert de tijden, dat men de Natuurkunde en Natuurlijke Geschiedenis heeft begonnen te beoefenen naar het voorbeeld van eenen derham, ray, merian, lapluche, en vooral naar de wijziging van onzen ver-
{==498==} {>>pagina-aanduiding<<}
dienstelijken martinet, zoo dat de voorwerpen der Natuur niet slechts met het oog van eenen wijsgeer, maar met eene Christelijke en Godverheerlijkende gemoedsstemming beschouwd worden; sedert die tijden heeft men ook het aangename, nuttige en betamelijke der beoefening van deze edele wetenschap meer ingezien, erkend en geloofd, en daarom ook meer algemeen betracht. En inderdaad, nergens wordt de verbeelding hooger opgevoerd, de geest door verscheidenheid van tooneelen sterker geboeid en getroffen, meer waarheid en gevoel, en diepere wijsheid, op Natuur en ervaring gegrond, gevonden, dan in de beschouwing van de werken des Oneindigen. - Onder de voorwerpen, welke vooral de aandacht van de beoefenaars der Natuurlijke Geschiedenis tot zich getrokken hebben, behooren vooral de verscheidene klassen der Insekten. En geen wonder! hier toch ziet het oog, door het kunstglas gewapend, kunstgewrochten des Scheppers, welke den aanschouwer als in eene heilige verrukking opvoeren; hier ziet hij, als 't ware, eene geheel nieuwe schepping. - Onder de menigte der Insekten, welke ons beschreven zijn, vindt men echter weinig gewag gemaakt van de Sneeuwwormen, of zoogenaamde Sneeuwvlooijen. Dit spoorde mij aan, om deze diertjes zelf eens van nabij te onderzoeken; ik vond mijne moeite rijkelijk beloond; en het is het resultaat mijner waarnemingen, 't welk ik thans mededeel, in hope, dat hetzelve eenige aandacht verdiene (*).
Een vriend had mij verzekerd, dat dit gedierte somtijds in de versch gevallene sneeuwvlokken gevonden werd; en daarom was mijne eerste poging, de sneeuwvlokken door een goed microskoop te beschouwen. Dan, hier zag ik wel tot mijn genoegen de sneeuwsiguren van martinet en engelman in natura; doch levende wezens konde

{==499==} {>>pagina-aanduiding<<}
ik, ook na herhaalde waarnemingen, niet ontdekken. Daar echter de natuurkundige waarnemingen, vooral die van het jaar 1777, deden zien, dat deze Insekten zich vooral onder de jonge dennenboomen en op dezelve bevinden, zoo nam ik een tak van een dezer jonge boomen, toen dezelve met sneeuw bedekt was, en, na lang zoeken, ontdekte ik op een der verdorde bladen in de hard bevrozene sneeuw eenige kleine diertjes, even als zeer kleine zwarte wormpjes, welke, bij eene naauwkeurige bezigtiging, bleken, de gezochte Sneeuwvlooijen te zijn. Zij dartelden en sprongen op de sneeuw, en deze enkele vlok was voor hen eene onafzienbare vlakte. - De Natuurkundigen meenen vooral drie hoofdsoorten van deze diertjes ontdekt te hebben; als, langachtig donkerbruine, zwarte met een eenigzins dik achterlijf, en lichtbruine met een zeer dun en scherp uitloopend achterlijf. Die, welke ik waarnam, waren genoegzaam alle eensoortig, en van de eerste klasse. Wanneer men deze diertjes met het bloote oog beschouwt, zijn dezelve niet grooter dan eene enkele stip; - wanneer er eene menigte bij elkander zijn, ontdekt men eene op- en nedergaande beweging, en omdat zij een zwart aanzien hebben, heeft men hun waarschijnlijk den naam van Sneeuwvlooijen gegeven. De waarnemingen hebben doen zien, dat zij bij de felste koude de grootste vlugheid en de snelste beweging hebben: althans, op eenen tijd, dat de thermometer van fahrenheit 7o onder 0o en bijgevolg 39o teekende, dartelden en sprongen deze diertjes op de harde sneeuw gelijk het vee in de weide; terwijl eene min of meer gematigde warmte hen doet sterven. Op het oogenblik mijner waarnemingen stond fahrenheit's thermometer op 5o onder 0o en dus op 37o, en toen ik deze diertjes bragt in eene temperatuur van 64o stierven zij. Dat deze Insekten, even als de Vlinders en
Kapellen, van gedaante veranderen, is geenszins onwaarschijnlijk; want dezelfde kleuren van lichtbruin, zwart en donkerbruin, welke men bij de gedaantewisseling der Aardkreeften bespeurt, vindt men ook bij deze diertjes; - maar, dat zij reeds in den vorigen

{==500==} {>>pagina-aanduiding<<}
zomer zouden bestaan hebben, en bijna van hetzelfde geslacht zijn als de zoogenaamde Kelderzwijnen, wordt door sommige Natuurkundigen tegengesproken. - Onder het microskoop gebragt, levert dit Insekt eene wondervolle vertooning, welke een aandachtig beschouwer als opgetogen houdt Het hoofd van deze diertjes is van boven breed, hebbende in het midden eene kleine kloof, een spitsen en krom omloopenden snuit, twee ruwe sprieten of voelhorens, aan de uiterste einden met zeer kleine waaijers (*), even als de Meikevers. Vlak onder de sprieten zijn aan wederzijden de oogen geplaatst, eenigzins verheven boven de oppervlakte van het hoofd, omringd door eenen hoogen rand; en daar er, volgens de naauwkeurige waarnemingen van den vermaarden leeu wenhoek, 8000 oogen in eene Vlieg en 34650 in eene Kapel ontdekt worden, behoeft het ons ook niet te bevreemden, in deze kleine diertjes er 48 te bespeuren. Het ligchaam van deze diertjes bestaat uit zeven deelen of geledingen, in de gedaante van gordels of ringen; sommigen hebben onder den vijfden, anderen onder den zesden ring de grootste dikte. Op ieder dezer ringen zitten haren, sommige met gemengde kleuren, en zoo uitermate fijn, dat anderhalve millioen van dezelve naauwelijks de dikte van een spinnekopsdraad zullen uitmaken. Aan de beide zijden heeft dit diertje drie pooten, die elk wederom drie leden hebben, en met
haartjes omgeven zijn Deze pooten worden door het beestje met eene ongeloofelijke snelheid bewogen, zoo eigen aan de Insekten. Wanneer het

{==501==} {>>pagina-aanduiding<<}
springen wil, kromt het zich hoepelswijze in elkander, sluit het driepaar pootjes digt ineen, en verheft zich dan met groote kracht in den boog van eene Ellips, op eenen afstand van drie duimen, of meer dan zeshonderd malen de lengte van zijn ligchaam; terwijl de groote kracht, die hem voortstuwt, voornamelijk haren zetel heeft in de twee achterste pooten. - Het inwendig gestel van dit diertje is even zoo verwonderlijk als deszelfs uitwendig. Bij de minste drukking ontlast hetzelve een witachtig vocht, hetwelk ten voorschijn komt uit eenen kleinen darm, die wit en tevens doorschijnend is, en van welken het zich door al de aderen, slagaderen, zenuwen en vaatjes van dit kleine ligchaampje verspreidt. Dit vocht vliegt, als 't ware, met eene onbedenkelijke snelheid, door al de inwendige kanalen van dit diertje; met eene snelheid, geëvenredigd aan de kracht en menigte van het vuur, hetwelk in deze vochten huisvest, en dat inderdaad zeer groot moet zijn, daar toch deze vochten vloeijen en vloeibaar blijven, zelfs in eene temperatuur, waarin de kwik verstijft. - De wijze van voortteling bij deze Insekten is nog in vele opzigten raadselachtig. Bij sommigen heeft men gemeend eenige eitjes te ontdekken; maar in welk jaargetij dezelve uitgebroeid worden, is nog onzeker. De vermenigvuldiging dezer Insekten moet, volgens de gedachten van sommige Natuurkundigen, aanmerkelijk zijn; schoon op den eenen tijd meer, dan op den anderen. Somtijds is dezelve duizendvoudig; en dit zal ons te minder bevreemden, wanneer wij de verbazende en bijna allen geloof overtreffende schielijke voortteling van andere Insekten opmerken; als, bij voorb., de Teelmot, die jaarlijks 200,000 Motten ter wereld brengt; eene soort van Nachtkapellen brengt reeds in het derde geslacht jaarlijks 400,000 van haars gelijken voort; en de Plantluizen leveren in het twintigste geslacht jaarlijks 5 milliards, 904 millioenen, 900,000 van hare soort.
Bij het beschouwen dezer bijna onzigtbare diertjes wordt men als opgetogen van verwondering. Waartoe, voelt men zich gedrongen te vragen, waartoe ontvingen deze schep-
{==502==} {>>pagina-aanduiding<<}
seltjes het aanwezen? hoedanig is hun voedsel en levenswijze? welke is de mate hunner during? en van welk nut zijn dezelve voor deze aarde? Voorzeker, ook hier gevoelen wij de beperktheid der menschelijke kennis! Wie onzer, intusschen, die niet hartelijk instemt met een' der Vaderlandsche Dichters, wanneer hij zoo krachtig als Godverheerlijkend zingt:

Uw grootheid boeit zich aan geen perken, 
ô Gij, die 't al ten voorschijn riept! 
Groot zijt ge, ook in de kleenste werken; 
Groot zijt ge in alles, wat gij schiept. 
Wat schonk uw almagt rijker glansen, 
Den regenboog aan donkre transen, 
Of 't wiekje van de nachtkapel? 
Wat moet ik meer - 't geloei der dondren, 
Of 't lied des nachtegaals bewondren; 
Een waterdrup, of wereldstel? 
 
't Moet al, ô God! uwe eer belijên - 
't Zijn wondren, die me uw almagt toont; 
In 's aardrijks eeuwge woestenijen 
Is ligt geen zandkorl onbewoond. 
Gij hoort, daar worm noch seraf zwijgen, 
Uw lof van alle zonnen stijgen; 
De schepping viert uw' naam alom: 
Haar burgers zijn uw priesterscharen; 
Haar werelden uw dankaltaren, 
En 't gansch heelal uw heiligdom. 


Onuitgegeven brief van Charles Bonnet (*).

Ik kan niet twijfelen, of gij ontvangt door dezen brief de eerste zekere tijding der nieuwe uitgave van de Recherches

{==503==} {>>pagina-aanduiding<<}
sur la Révélation. Gij zult merken, dat ik in mijn schik ben over de form, die ik er aan gegeven heb, gelijk ook over de bijvoegselen en aanteekeningen, ten dienste van zoodanige lezers, die niet genoeg verlicht zijn, om uit een zeer ineengedrongen tekst alles op te zamelen, wat hij bevat. Onder deze aanteekeningen zult gij er sommige aantreffen, welker geheim oogmerk gij niet zult kunnen raden: ik wil u op den weg helpen. De Heer lavater, Predikant te Zurich, zeer achtingwaardig wegens zijne godsvrucht, zijne waarheidsliefde en verlichte denkwijze, Schrijver van het Hoogduitsch werk, getiteld Aussichten in die Ewigkeit; de Heer lavater, zeg ik, was in verrukking geraakt door de Palingenesie. Naauwelijks had hij dezelve gelezen, of hij vertaalde ze in het Hoogduitsch. Hij begon deze vertaling met het stuk over de Openbaring. Hij liet dit stuk afzonderlijk drukken, en, vervuld met lofwaardige zucht ter bekeering der Joden, droeg hij dit gedeelte van mijn werk op aan den vermaarden Jood mozes, Zoon van mendel. In deze ondoordachte opdragt daagt hij hem uit, om mijne Recherches te wederleggen, of zich te bekeeren; met één woord, gelijk hij zelf er bijvoegt, om die partij te kiezen, welke socrates zeker zou gekozen hebben, zoo hij dit boek gelezen had. Deze vreemde opdragt was reeds gedrukt, zonder dat ik er het aanwezen van vermoedde. Toen deszelfs Schrijver mij vervolgens dezelve mededeelde, deed ik hem zeer nadrukkelijk gevoelen, hoe kwalijk geplaatst dit stuk ware. Ik verweet hem, dat hij een vermaard ongeloovigen had in het strijdperk geroepen, wien men liever aan zijne eigene bespiegelingen moest overlaten in de stilte van zijne studeerkamer. Ik verweet hem daarenboven, dat hij mijn werk te veel lof gegeven had,

{==504==} {>>pagina-aanduiding<<}
en aan eenen Jood een boek opgedrongen, hetwelk noch voor hem, noch voor zijne Israëlitische broederen berekend was. De eerlijke Predikant beleed, dat hij ongelijk had, en ontveinsde mij niet, dat hij tot dezen stap was vervoerd geworden door zij lelingsche raadgevingen en bedoelingen, aan welke hij had gemeend te moeten gehoor geven Hij had nog de onvoorzigtigheid gehad, in zijne opdragt, aan het Publiek te ontdekken, welke achting voor den Stichter van onzen Godsdienst mozes hem had laten blijken, in eene ontmoeting, die hij met hem te Berlijn had gehad. Oordeel, Mijn Heer, over de uitwerking, welke zulk een stuk moest hebben op het hart des vermaarden Israëliet! Hij draalde niet met te antwoorden in een Hoogduitsch geschrift, hetwelk hij in het licht gaf in de maand December daaraan volgende, en waarin het scheen, dat hij mijne Recherches een weinig zocht te vernederen. Hij ging zelfs zoo ver, dat hij zeide, dat mijne verklaring der bewijzen voor het Christendom hem zoo wankel voorkwam, en zoo willekeurig, dat hij er schier een' bonnet in miskend zou hebben. Het is onaangenaam voor mij, voegt hij er bij, dat mijn oordeel over hetzelve zoo zeer verschilt van dat van deszelfs Vertaler. Het meerendeel der gevolgtrekkingen van den Schrijver komt mij voor, zoo weinig uit de premissen te volgen, dat ik mij sterk zou durven maken, om met dezelfde argumenten elken Godsdienst te verdedigen.
Het lezen van dit geschrift deed mij de noodzakelijkheid inzien, om zelf aan den Heer mozes te schrijven. Ik deed zulks in de maand Januarij l.l. Ik maakte daarbij geen gewag van het ongunstig oordeel, hetwelk hij over mijn werk geveld had. Ik vergenoegde mij, met hem te verzoeken, om mij met meer aandacht te lezen. Ik beleed hem, dat ik den zin zijner woorden: ik zou mij sterk durven maken, enz. niet regt verstond. Ik vroeg hem, of hij zijnen eigen' Godsdienst door betere bewijzen zou verdedigen, dan die waren, door welke ik de waarheid van mijnen Godsdienst had getracht te staven? Ik gaf hem te kennen,

{==505==} {>>pagina-aanduiding<<}
dat, zoo ik mijne onderzoekingen had bestemd voor het eerwaardig huis van jakob, ik eene andere form aan sommige bewijzen zou gegeven hebben; maar dat ik het alleen had bestemd voor ongeloovigen, die in den schoot onzer kerk geboren zijn. Ik keurde de opdragt van mijnen Vertaler grootelijks af, doch deed daarbij steeds regt aan de zuiverheid van zijne oogmerken en aan de eerlijkheid van zijn hart. Ik lag den Israëliet verschillende fragmenten mijner brieven aan den Heer lavater voor oogen, waarin ik hem verweet, dat hij mij in gevaar had gebragt bij zijn' vriend en bij het Publiek, gelijk ook dezen zijnen vriend bij zijne broeders. Ik betuigde dezen zoon van abraham, dat ik veel werk maakte van zijne schriften, en veel ophad met zijn personeel karakter. Ik eindigde, met hem mijne vriendschap aan te bieden, en met hem te verzekeren, dat ik alle de aanmerkingen op mijne schriften, die hij mij zou gelieven mede te deelen, met de meeste aandacht onderzoeken zou.
Hierop ontving ik in Februarij een antwoord van den Heer mozes, hetwelk zijn verstand en zijn hart eer aandoet. Het was bijna een geheel boekdeel, vol der uitdrukking van zijne gevoelens voor mij en mijne schriften. Hij bedankte mij, op het hartelijkste, voor mijnen brief. Hij erkende, met eene waarlijk wijsgeerige openhartigheid, dat de opdragt van mijnen al te ijverigen Vertaler hem een weinig gebeten had, en dat hij, zeer te onregt, vermoed had, dat ik mijne toestemming ter bekendmaking van dit stuk gegeven had; dat hij het overhaaste van dit zijn oordeel erkende en afkeurde, zoo over dit kleine geschil, als over mijne Recherches; dat hij, na het lezen van mijnen brief, en dien, welken hij over het zelfde onderwerp van den Heer lavater ontvangen had, zich haastte, om het min gunstige oordeel terug te nemen, hetwelk hij over mijne Recherches had geveld, hetwelk alleen moest toegeschreven worden aan den indruk, welken die ongelukkige opdragt op hem gemaakt had, en aan de onkunde, in welke hij verkeerde, ten aanzien van het stilzwijgen, hetwelk

{==506==} {>>pagina-aanduiding<<}
de Vertaler had gehouden ten opzigte van mij; dat hij niet zou nalaten, dit alles voor het Publiek te herstellen, zoodra zich de gelegenheid daartoe zou aanbieden, en dat hij mijne gematigdheid en handelwijze te zijnen opzigte niet genoeg roemen kon.
De eerlijke Jood heeft inderdaad niet verzuimd, zijne belofte te vervullen bij het Publiek. Hij vervulde die in een tweede Hoogdui ch geschrift, hetwelk ten vervolge op het eerste dient, en in hetwelk men meestal dezelfde zaken vindt, die hij aan mij geschreven had. Dit geschrift is mij als de afbeelding der schoone ziel van den Schrijver. Het bevat nog onderscheidene indirecte tegenwerpingen tegen het Christendom: hij had mij dezelve onmiddellijk en uitvoeriger in zijnen brief voorgesteld; en het zijn deze tegenwerpingen, op welke ik antwoordde in verschillende aanteekeningen van de nieuwe uitgave mijner Recherches. Uit inschikkelijkheid voor den eerlijken Jood, en ten gevolge van het besluit, hetwelk ik genomen had, om geen enkelen ongeloovigen aan te vallen, heb ik den naam van mijnen nieuwen Correspondent niet genoemd, en zelfs hem niet in het allerminste aangeduid. Ik heb hem deze uitgave toegezonden, en er een' brief bij gedaan, in welken ik hem de betuigingen herhale der opregte achting, die hij mij ingeboezemd heeft. Ik wacht zijn antwoord. Ik kende voorlang de braafheid van zijn zedelijk karakter, en deze kennis moest natuurlijk invloed hebben op den brief, dien ik hem schrijven moest over deze opdragt, die hem zoo regtmatig had mishaagd. Ik heb u den hoofdinhoud van zijn antwoord slechts gebrekkig medegedeeld, en gij zoudt zeker veel meer genoegen smaken, zoo gij dien zelf laast. Ik ontveinze voor u niet, dat ik min of meer ve onderd was over de soort van bewijzen, door welke hij zijnen eigen' Godsdienst tracht te verdedigen, en welke hij tegen onzen Godsdienst poogt te wenden. Alhoewel ik die niet in het breede, in mijne aanteekeningen, ontwikkeld heb, zult gij er echter den aard en gang genoeg van kunnen ontdekken. Zie slechts de aanteekeningen (f) van

{==507==} {>>pagina-aanduiding<<}
het XXV Hoofddeel; (o) van XXXI, (a) van XXXIV, (e) van XXXVII, (a) van XXXVIII; als ook (e) van XVII en (c.m.) van het zelfde Hoofdd. Ik wilde vooral zorgen, dat deze aanteekeningen geen polemisch voorkomen kregen, hetwelk nimmer van mijnen smaak was. Ik heb mij dus voorgesteld, alsof ik aan mijzelven deze bedenkingen betrekkelijk de Joden maakte. En daar ik vuriglijk verlange hun van eenig nut te zijn, heb ik hier en daar mijn hart laten spreken.
Ik ben, enz.

P.S. Ik heb met groot vermaak de Anti-Bernier gelezen. Ik vinde hem zoo leerzaam als vermakelijk. Des Schrijvers pen is forsch. Ik verlangde alleen, er geene spotternijen in aan te treffen, alsmede sommige beschuldigingen, die het boek doorzulten. Het zou vele moeite inhebben, het vaderland en den Godsdienst van den Schrijver te raden. Hij heeft de geloovigen degelijk gewroken; maar welligt ware het best, dat men hen niet wreekte.






Aan den Heer Redacteur van het Tijdschrift.

Mijn Heer!

Ik neem de vrijheid UEd. hiernevens een Dichtstukje te zenden, waartoe ik U de aanleiding met een woord dien op te geven. Ik las, namelijk, in de nieuwspapieren de beschrijving van de rouwpraal, waarmede men delille's uitvaart te Parijs heeft gevierd, en herinnerde mij hierbij de eerbewijzingen, welke, insgelijks voor korten tijd, aan de nagedachtenis van den onsterfelijken wieland zijn bewezen. En onze helmers, dacht ik, die door zijne betooverende gezangen zich eenen eeuwigen roem verworven heeft, is gestorven, en zonder staatsie, zonder luister, zonder lijkrede ter aarde besteld; ja nog geen citer heeft in het openbaar, voor zoo ver ik weet, te zijner eere geklonken, even als ware hij de onbeduidendste mensch ge-
{==508==} {>>pagina-aanduiding<<}
weest, en als had hij geene liederen gezongen, wier harmonie de late nakomelingschap nog zal verrukken! - Deze gedachte ergerde mij, en ik moest mijn gevoel in eenige verzen lucht geven, die ik gaarne zien zoude dat in uw Tijdschrift geplaatst werden. Hierdoor toch zal ik en een penningsken werpen in de offerkist der dankbaarheid, welke elk hart, dat voor den letterroem zijns Vaderlands klopt, jegens den te vroeg gestorvenen Dichter moet gevoelen, en zullen mogelijk grooter Vernuften opgewekt worden, om spoedig op zijn graf eenige bloemen te strooijen.
Ik heb de eer met alle achting te zijn

UEd. Dw. Dienaar
Zutphen, 8 Junij 1813.
b.h. lulofs.

Ode.


Auch ein Klaglied zu seyn im Mund der Geliebten ist herrlich, 
Denn das Gemeine geht klanglos zum Orcus hinab. 
 
schiller. 


Hoe, helmers stierf! en zonder praal of luister 
Daalde in het graf zijn stoflijk hulsel neêr! 
Hoe, helmers stierf! en van geen citersnaren 
Klonk nog één toon, dien grooten Bard ter eer! 
Geen marm'ren zuil rijst over zijn gebeente; 
Een handvol aard' slechts dekt de heilige asch 
Van hem, die waard het prachtigst grafgesteente, 
Die Hollands roem en Hollands glorie was! 
 
Ondankbaar volk! - Verdient dan hij, wiens schedel 
Door Phoebus zelf met lauw'ren werd getooid, 
Niet, dat de hand van zijne medeburgers 
Een enkel bloempje op zijne grafzerk strooit? 
Hoe! heeft niet hij op 't heerelijkst gezongen 
Van hen, die eens 't geweld van Arragon, 
Die, ô Castielje, uw dwing'landij bedwongen, 
En al den trots van 't magtig Albion? - 

{==509==} {>>pagina-aanduiding<<}

Ondankbaar volk! ô, Wend den blik naar de oorden, 
Waar 't licht der kunst in Weimar schitt'rend gloort, 
Waar 't Musenkoor, verrukt en opgetogen, 
Uw' tooverzang, ô schiller, heeft gehoord, 
En staag nog kranst, ô goethe, uw zilv'ren haren! 
Hoor daar, hoe dof het statig graslied klinkt! 
Schouw al de praal van kostb're lijkgebaren, 
Als de ijz'ren slaap op wielands oogleên zinkt! 
 
Of zie, waar ginds Lutetias paleizen 
In trotsche pracht zich heffen naar omhoog, 
Zie dáár dien stoet van achtb'ren slepend nadren; 
Zie 't droef gelaat, zie aller somber oog! 
Hoor dáár den lof van 's Reed'naars lippen stroomen, 
Als hij, die 't zoet der Landrust heeft gemaald, 
Naar 't hemelsch oord de wijkplaats heeft genomen, 
Waar zuiv'rer licht dan 't aardsche zonlicht straalt! 
 
Maar 't groote en 't schoon' behoeft geen eerbetooning, 
Om eeuwig en onsterflijk te bestaan; 
Geen rouwpraal schenkt ons de onverwelkb're lauw'ren; 
Onsterflijkheid is 't loon van groote daân. 
Als 't Nakroost eens, verrukt, op een' Beschermer 
Des Staats, of Bard, uit ouder tijden staart, 
Dan vraagt het niet, of onder 't prachtigst marmer, 
Of luttel zand hunne assche ligt vergaârd. 
 
Zoo klonk misschien, toen naar de stille dalen, 
Waar Lethe ruischt, homerus schim ontvlood, 
Geen enk'le toon voor hem, die Griekens Helden 
Den tempel der onsterslijkheid ontsloot. 
Doch eeuwig blijft zijn godlijk lied verrukken: 
Nog grieft ons hart, Andromaché, uw klagt; 
Nog zien we uw Ga zijn zoontje in de armen drukken, 
En hoe ge, uw oog in tranen glinst'rend, lacht! - 
 
Zoo strekt, wat ook de vuist des tijds verpletter', 
Een 's helmers roem zijn woede nooit ten buit; 
Der graven nacht verdoove 't licht zijns levens, 
Niets dooft de zon van zijne glorie uit; 
Moog Eeuw op Eeuw in 't peilloos niet verzinken, 
Geslachten rijzen en Geslachten ondergaan, 
Voor elk Geslacht zal zij op 't heerlijkst blinken, 
Elke Eeuwkring staart verrukt haar glansen aan. 







{==510==} {>>pagina-aanduiding<<}

Verdediging van het karakter van wijlen dr. Van der Kemp tegen de beschuldigingen, tegen hem ingebragt in Lichtenstein's reizen in het zuidelijk gedeelte van Afrika, iste deel, bl. 469 env.

Moeten wij onze naasten liefhebben als onszelven; is het een grondregel in het Christendom: al wat gij wilt dat u de menschen doen, doet gij hen alzoo; het is dan ook een dure pligt, de eer en goeden naam van onzen evenmensch in bescherming te nemen, wanneer die aangevallen, en hij belasterd wordt; en dit wordt te meer noodzakelijk, wanneer of de zedigheid van den belasterden persoon hem verhindert van zichzelven te spreken, en zijn' goeden naam te verdedigen door zijne deugden op te tellen, of wanneer hij door den dood reeds verhinderd is, den laster te doen zwijgen, die tegen hem op eene stoute en beslissende wijze den mond geopend heeft. Liefde tot den evenmensch moet elk dus aausporen, die slechts in staat is, of door bijzondere omstandigheden en betrekkingen eene meer bijzondere roeping heeft, om den goeden naam van zijnen evenmensch in bescherming te nemen; en deze verpligting krijgt nog eene sterkere drangreden, wanneer de belasterde persoon in eene meer bijzondere betrekking tot de zaak des Christendoms, of deszelfs uitbreiding, staat, en in zekeren zin als 't ware eene gemeene zaak met hetzelve schijnt te hebben. - Het waren deze grondbeginselen, die mij bij het lezen van de Reizen van den Heer lichtenstein in het zuidelijk gedeelte van Afrika, in de jaren 1803-6, en inzonderheid van de beschuldigingen of onnaauwkeurigheden betrekkelijk wijlen den Zendeling van der kemp, opwekten, om mij van mijnen pligt in dezen te kwijten, zoo wegens de bijzondere betrekking, waarin ik tot hem, in meer dan één opzigt, stond, als, en vooral, omdat ik mij in staat gevoelde hem te verdedigen tegen de beschuldigingen, welke tegen hem worden ingebragt; waartoe ik dadelijk overga.
In het Eerste Deel der Nederd. vertaling, bl. 469 tot het einde, vindt men dan een berigt aangaande den Zendelingspost van dezen Zendeling, eene opgave van zijne geschiedenis, van zijne werkzaamheden, enz. en daarin vele beschuldigingen

{==511==} {>>pagina-aanduiding<<}
en onwaarheden, welke tot driederlei soort kunnen gebragt worden. Vooreerst tot zulke, welke het karakter van een' Zendeling, die een' man van godsvrucht moet zijn, zoo zeer bevlekken, dat hij ophoudt achting te verdienen. Ten tweede tot zulke, dle voor het karakter eenes Zendelings onverschillig zijn. Ten derde tot zulke, welke enkel oordeelvellingen zijn, die slechts de denkwijze des Schrijvers doen zien, en alleen zwakke zielen kunnen schudden.
De eerste soort zal ons het langst moeten bezig houden. Drie beschuldigingen van dien aard worden tegen hem ingebragt. a) Hij zou een meisje tot vrouw verklaard hebben, zonder er mede plegtig of wettig te zijn getrouwd. b) Hij zou de luiheid en werkeloosheid der Hottentotten begunstigd hebben. c) Hij zou in 't geheim eenige onlusten gesticht hebben, uit hoofde van welke hij een proces in de Kaapstad had gehad, werwaarts hij ontboden werd. - Alle deze beschuldigingen zijn van dien aard, dat zij met de godsvrucht van eenen Zendeling onbestaanbaar zijn, en hij onze achting natuurlijk moet verliezen. Maar zijn ze waarheid?
Lichtenstein schrijft in eene noot, dat hij berigten ontvangen had, staande den druk van zijn werk, dat de oude van der kemp een jong meisje van 12 of 13 jaar, dat hij benevens hare moeder vrijgekocht had, voor zijne vrouw had verklaard, zonder zich plegtig met haar te laten in den echt verbinden. De Heer goede schijnt dit ook door eene noot te bevestigen. Wat? Niet, dat hij een ongelijk huwelijk heeft gedaan; niet, dat hij eene inboorlinge heeft gehuwd, waarin toch, hoe zonderling ook, niets onzedelijks ligt; maar, dat hij haar voor zijne vrouw verklaard heest, zonder zich plegtig in den echt te laten verbinden. En dit, dit is volstrekte onwaarheid! De Heer van der kemp is den 7 Dec. 1811 overleden. Op zijn persoon en wettige asstammelingen staat een fidei commis, door zijn' vader gemaakt, hetwelk natuurlijk op zijne famille zou overgaan, indien hij zonder wettige afstammelingen ware gestorven. Dan, bij den Curator van dat goed zijn de stukken ingekomen, die ik zelf gezien heb, waaruit blijkt, dat wijlen van der kemp in April 1807 is ondertrouwd, en den 31 Mei daaraanvolgende plegtig in den echt is vereenigd, waardoor dus nu de kinderen, uit dat huwelijk verwekt, aanspraak hebben op het goed van hunnen vader. Vier

{==512==} {>>pagina-aanduiding<<}
kinderen zijn er uit dat huwelijk verwekt, waarvan de oudste in Julij 1808, en de jongste na den dood des vaders is geboren. Ook is bij testamentaire dispositie Mevrouw de Wed. van der kemp tot universele erfgename en executrice benoemd. Alles dus, wat daarvan door lichtenstein en goede gemeld wordt, is bezijden de waarheid.
Dat lichtenstein dit zoo daarhenen stelt, is zeker zeer onvoorzigtig; maar dat de Heer goede, te Rotterdam woonachtig, en die daar zoo vele hulpmiddelen had in de bestuurders en leden des Zendeling-Genootschaps, die hem van de toedragt dier zake met valabele bewijzen konden onderrigten, zulks bevestigt, dit..... Dan, ik gevoel mij wel geroepen om den belasterden te verdedigen, maar niet om een' medebroeder te veroordeelen. Jak. IV:11.
Het andere bezwaar, tegen van der kemp ingebragt, en met het karakter van eenen goeden Zendeling onbestaanbaar, is, dat hij als Zendeling niet genoegzaam zorgt, dat zijne onderhoorigen door eigene werkzaamheden zich het ontbrekende verschaffen, enz. Zeer breed is de Heer lichtenstein op dit punt, gelijk hij hooger zeer breed is in den lof, aan de Zendelingen der Broedergemeente in Baviaanskloof, wegens de werkzaamheid en industrie hunner bekeerlingen, gegeven. Indien het alles waar was, dat lichtenstein ons wil doen gelooven, dan voorzeker zou van der kemp zich niet onlaakbaar hebben gedragen; doch gene brengt zelf de bewijzen in zijn reisberigt mede, die ons toonen, dat deze hierin onschuldig is. Trouwens, dat het in zijn Institut er zeer armoedig en werkeloos uitzag, en, dat van der kemp de werkeloosheid en luiheid zou begunstigd hebben, zijn nog twee geheel onderscheiden zaken. Elk, die van der kemp in persoon gekend heeft, elk, die zijne directie in het Pesthuis voor Rotterdam, toen hij in 1794 aldaar Chef van het Militaire Hospitaal was, gadegeslagen heeft, en zag, hoe hij door werkzaamheid, goede orde en zindelijkheid slaagde, in een getal van 1500 zieken te bezorgen, te besturen en te genezen, kan het onmogelijk gelooven, dat dezelfde man in Bethelsdorp het omgekeerde zijn zou van hetgene hij te Rotterdam in 1794 nog was; en gelukkig levert lichtenstein de bewijzen, dat het niet aan hem te wijten was, dat Bethelsdorp niet was, hetgene het Institut der Evangelische Broederen in Baviaanskloof is. Trouwens, volgens lich-
{==513==} {>>pagina-aanduiding<<}
tenstein, beklaagde zich van der kemp reeds over de opofferingen, die hij uit zijn privé beurs voor zijn Institut moest doen, en
die hem vrijpleiten van die overdreven wijsbegeerte, alsof hij, met weinig zich vergenoegende, ook geene waarde meer stelde in 't bezit van aardsche goederen: daarenboven berigt ons lichtenstein, dat de Gouverneur janssens den Heere van der kemp beloofde, ten einde de werkzaamheid zoo veel mogelijk te bevorderen, hem te ondersteunen, door hem allerlei akkergereedschap en koren, om te zaaijen, te bezorgen. Maar indien men deze werktuigen en hulpmiddelen mist, indien de afstand van het Institut van de Kaapstad de verkrijging derzelven zoo kostbaar en moeijelijk maakt, is het dan aan den Zendeling of aan de omstandigheden te wijten, dat Bethelsdorp niet dat was, wat het Institut in Baviaanskloof is, hetwelk bovendien zoo veel langer aanwezen heeft gehad en zich zoo veel nader bij de Kaapstad bevindt? Daarenboven, in den hoogen lof, dien lichtenstein aan het Institut in Baviaanskloof geeft, wegens de werkzaamheid en vlijt, die daar gevonden worden, doet hij opmerken, dat het bastaard-Hottentotten zijn, die zoo te verheffen zijn, maar dat oorspronkelijke Hottentotten daarvoor onvatbaar schijnen; en indien dit het geval van Bethelsdorp zij, en zich daar vele oorspronkelijke Hottentotten bevinden, was het dan wel aan van der kemp te wijten, dat zijn Institut, gelijke omstandigheden voorondersteld zijnde, niet dat was, of dat nog zijn kon, wat het Institut in Baviaanskloof is? Maar het is onredelijk, in 1803 tot 1806 dat te vorderen, wat het Institut in 1812 eerst zijn kan, en tevens in den Zendeling van der kemp, die slechts geestelijke wapenen, die der overreding, gebruiken kan en mag, den Luitenant der Dragonders van der kemp te willen zien, die
door gezag en straf zijne onderhoorigen tot eene letterlijke gehoorzaamheid zijner bevelen kan dwingen.
De beschuldiging, dat van der kemp als Zendeling niet deugt, omdat hij enkel het geestelijk heil zijner onderwijzelingen, met verwaarloozing van hunne tijdelijke belangen, bedoelt, zal niet veel ingang vinden bij alle die genen, welke zijne werkzaamheid bestendig hebben gadegeslagen, en tevens, van der kemp in persoon gekend hebbende, weten, hoe weinig zijne diepe geleerdheid hem hinderde, tot den onkundigsten zich neder te laten. Zelfs ziet men in zijnen diep wijsgeerigen

{==514==} {>>pagina-aanduiding<<}
Parmenides, hoe hij de afgetrokkenste beschouwingen door de eenvoudigste gelijkenissen weet aanschouwelijk en bevattelijk te maken; en de berigten, van tijd tot tijd van zijn Institut ingekomen, bewijzen tevens, dat lichtenstein, indien hij anders waarheid wil berigten, in 1812 eene veel gunstiger getuigenis van hetzelve zou moeten afleggen, dan hij in 1803 of 4 heeft gedaan, en die hem de dwaling zouden doen gevoelen, van uit den staat eens aangevangen godsdienstigen Instituts tot de bekwaamheid van deszelfs Chef voorbarig te besluiten.
Ik zou te breedvoerig worden, indien ik alle de berigten en brieven wilde doorloopen en mededeelen, welke betrekkelijk dit Institut mede te deelen zijn; en ik bepale mij slechts tot datgene, hetwelk, met betrekking tot Bethelsdorp, in het Rapport van de werkzaamheden en den staat des Genootschaps, aan deszelfs leden den 22 Julij l.l. op de Algemeene Vergadering voorgelezen is: ‘Wij vernamen reeds door de berigten van 1809, en zijn sedert hierin bevestigd, dat de Zendelingen, overeenkomstig derzelver instructie, zoo wel bedacht zijn geweest op burgerlijke beschaving, als op de zedelijke vorming der verzamelde gemeenten; en dat zij het genoegen hadden, door welingerigte maatregelen, de, bij hen verzamelde, Hottentotten en andere Wilden tot werkzaamheid op te leiden. Wij vernamen, zeggen wij, dat men niet alleen velerlei granen verbouwd, wel omtuinde landerijen aangelegd, en eene aanmerkelijke hoeveelheid van allerlei soort van vee aangekweekt had; maar ook, dat men een' ruilhandel had aangevangen met de omliggende landbewoners, aan welke men zout, zeep, matten, hoeden en andere gerijfelijkheden leverde. Alleen de breischool, door de brave moeder smith ingerigt, bragt zoo veel op, dat dertig kinderen daardoor gevoed werden, en er nog een klein fonds was aangelegd, om dit, in geval van nood, te gebruiken. Het bouwen van een houtzaagmolen, door het water bewogen, waartoe men het ijzer zelf vervaardigd heeft, en het op nieuw stichten van eene kerk, ruim genoeg om geheel de gemeente te bevatten, getuigen van eene werkzaamheid, waarover men zich moet verwonderen; te meer, als men opmerkt, hoe deze volkplanting eerst sinds weinige jaren is aangelegd, en verzameld uit eene natie, die zich door traagheid en werkeloosheid zoo ongunstig onderscheidt; hetwelk deze onderneming zoo moeijelijk maakt, en vooral het wel inrigten der huishoudelijke

{==515==} {>>pagina-aanduiding<<}
en andere werkzaamheden zoo vele hindernissen in den weg legt!’
De laatste beschuldiging van de voornaamste soort is, dat van der kemp zich tegen het einde van 1805 schuldig maakte aan het in 't geheim stichten van eenige onlusten, uit hoof de van welke hij naar de Kaapstad ontboden werd, en waarvan de gevolgen voor hem zeer onaangenaam geweest zouden zijn, indien niet de tusschenkomst der Engelschen een einde aan 't proces had gemaakt. Ten minste zijn Institut zou in allen gevalle van de gevaarlijke plek aan de grenzen van het Kafferland, waar het zich bevindt, verwijderd, en meer naar het midden der volkplantinge verlegd zijn geworden.
Dat van der kemp op zulk eene wijze beschuldigd is geworden, en dit hem een proces veroorzaakt heeft, kan waarheid zijn, zonder dat daaruit volgt, dat hij waarlijk schuldig was. Dit kon nog het geval zijn, indien hij 't proces verloren had, en de gezegde tusschenkomst geen einde aan hetzelve gemaakt had. Maar reeds de bijzonderheid, dat de komst der Engelschen een einde aan 't proces maakte, doet gevoelen, dat partijdigheid en haat tegen den Zendeling hier eene rol gespeeld hebben, waarvan men zich geen goeden uitslag bij het opvolgend Gouvernement konde beloven, of door hetwelk de beschuldiging als partijdigen laster kan zijn beschouwd; want elk Gouvernement had toch hetzelfde belang, dat op de grenzen van de Kolonie zich geen man bevond, die voor derzelver vrede en rust zoo gevaarlijk kon worden. Ook de straf, die het gevolg geweest zou zijn, volgens lichtenstein, is waarlijk niet geëvenredigd aan de misdaad, waarvan de man beschuldigd wordt, en doet reeds vermoeden, dat partijdige naburen, wien Bethelsdorp een doorn was, (gelijk, volgens onzen Schrijver, zelfs het Institut in Baviaanskloof te voren ook zijnen naburen een doorn was, en 't voorwerp van haat of vervolging,) slechts zich van den Zendeling en zijn Institut wilden ontdoen, omdat hij niet in hunne verderselijke grondstellingen, ten aanzien der arme Hottentotten, wilde treden.
Lichtenstein kent sparman's Reize, en spreekt er van, met betrekking tot den eersten Zendeling der Broedergemeente aldaar, schmidt. Bij dien zelfden sparman wordt ook deze beschuldigd, door de Compagnie weggejaagd te zijn, als had hij de Hottentotten willen berooven enz., en dit heeft op lichtenstein, die beter dan sparman den partijdigen

{==516==} {>>pagina-aanduiding<<}
grond voor die beschuldiging doorziet, geen den minsten invloed, om niet allen mogelijken lof aan alle de Zendelingen der Evang. Broedergemeente te geven: en waarom zouden wij dan hechten op beschuldigingen tegen van der kemp bij lichtenstein, die geen beteren grond hebben, en waarvan het verhaal zelve zoo veel bewijs van zwakheid medevoert? Indien wij het genoegen gehad hadden, dat de 4 laatste Hoofdstukken van Paulus Brief aan de Romeinen, door van der kemp, in 't licht waren gekomen, zou ik op zijne aanteekeningen op Rom. XIII:1-7 kunnen wijzen, als zijnde zoo sterk gesteld, dat niemand het in 't hoofd zal komen, om te denken, dat van der kemp, ten opzigte van de gehoorzaamheid eenes Christens aan de burgerlijke Overheid, losse beginselen had, maar integendeel strenger dacht, dan velen zouden doen, of gedaan hebben.
Ten einde den Lezer over de gegrondheid mijner aanmerkingen op dit laatste punt te doen oordeelen, wil ik nog een uittreksel mededeelen uit een' brief van den waardigen man, aan mij geschreven. Bethelsdorp, den 25 Januarij 1808. - ‘De hoek van Afrika, waar ik mij sedert 1798 bevinde, blijft mij een oven van beproeving, en al wat rondom mij is, regering, predikanten, particulieren, christenen, heidenen, vroom en onvroom, schijnt alles brandhout aan te brengen, om hem zevenmaal heeter te stoken, dan naar gewoonte. Menigmaal denk ik: waarom blijf ik er langer in? en 't is inderdaad de vreeze Gods alleen, die mij er in houdt; want mijne gehechtheid aan mijn volk zoude (hoe groot ook) mij niet weerhouden van, ten minste voor eenigen tijd, een uitstap ter verademing te doen. Mijn lijden ontstaat meest uit het hartzeer, hetgene mij de onderdrukking en mishandeling der oorspronkelijke bewoners van dit land, en in 't bijzonder der Hottentotten, door een hoop van buiten ingedrongen monsters, die zich Christenen noemen, gedeeltelijk buiten, maar ook ten deele onder het oog der regering, veroorzaakt. Het gaat thans wel beter - maar het is er echter ver van daan, dat hun regt niet in vele gevallen zoude verkort worden. Echter ontbreekt mij in dezen strijd 's Heeren vertroosting en magtigen bijstand niet, en menigmaal doet Hij mijne vijanden met schaamte terugkeeren. Door Hem hoop ik op de overwinning. Door Hem zijn wij van veel overlast en dwingelandij verlost. Door Hem is de gevloekte slavenhandel vernie-
{==517==} {>>pagina-aanduiding<<}
tigd, en ik twijfel niet, of de Regter der aarde zal over de overblijvende verdrukking op zijnen tijd insgelijks regt doen.’ - Wat zou haafner niet tot lof van zulk een' Zendeling hebben moeten zeggen, indien hij hem zoo van nabij had kunnen gadeslaan, en met hem verkeeren, als lichtenstein de eer en het voordeel gehad heeft?!
De onwaarheden van eene tweede soort zijn de zoodanige, welke aan van der kemp's Christelijk karakter noch geven, noch nemen, maar slechts ten bewijze dienen, hoe slordig lichtenstein geschreven, hoe weinig hij zich over zijne bronnen bekommerd hebbe, en welken staat men dus kan maken op al datgene, wat hij niet met eigen oogen heeft gezien, met eigen ooren heeft gehoord.
Lichtenstein berigt ten opzigte van van der kemp: dat hij in zijne jeugd Officier was, doch dien post, dewijl hij zich mistrouwd had, genoodzaakt was vaarwel te zeggen; dat hij, reeds echtgenoot zijnde, met zoo veel ijver de Geneeskunde bestudeerde, dat hij, ofschoon het hem aan alle voorbereidende kundigheid ontbrak, binnen het tijdverloop van drie jaren tot Doctor gepromoveerd, en tot militairen Arts kon aangesteld worden. Verscheidene jaren daarna overkwam hem het ongeluk van met eene boot op de Maas om te slaan, en daarbij vrouw en kinderen te zien omkomen; terwijl hij zelf alleen, als door een wonderwerk, wierd gered. Van dit oogenblik kwam hij op dweepzieke denkbeelden, en verruilde spoedig de studie der Geneeskunde met die der Godgeleerdheid; hij trad als Schrijver weldra in dat vak op; zijne werken vonden echter, uit hoofde van derzelver mijstieken toon en afschrikkende wijdloopigheid, niet veel toejuiching, weshalve hij omtrent het jaar 1780 zich naar Engeland begaf, waar hij meer beviel en veel schreef, enz.
Zie, Lezer, hier tegen opregtelijk 's mans geschiedenis. Hij leerde in zijne jeugd regelmatig de talen, en werd opgeleid voor de Geneeskunde, en, zonderlinge kop zijnde, mishaagde hem eindelijk die studie, omdat het, gelijk hij zeide, kool was, en hij dus weinig krediet gaf aan de lessen, die hij er over hoorde. Hierop nam hij dienst, tot dat zijn huwelijk, waarin hij enkel als mensch en niet als burger of lid der maatschappij te werk ging, dat wil zeggen niet op stand of geboorte zag, aanleiding gaf, dat hij zijne demissie vroeg. Toen hervatte hij de

{==518==} {>>pagina-aanduiding<<}
studie der Geneeskunde te Edimburg, gaf in 1781 aldaar zijn Parmenides in 't licht, en is daarop weder in 't Vaderland teruggekeerd; zijnde in 1782 te Leyden zijn tentamen theologiae dimatoscopicae in het licht gekomen, gedrukt in klein 8vo. Vervolgens heeft hij de Geneeskunde beoefend, en ook 18 maanden te Middelburg als Geneesheer gewoond; doch welke plaats en gewest hij van wege de Zeeuwsche koorts moest verlaten; waarop hij te Dordrecht zijne woonplaats heeft genomen, tot dat hem in 1791 het genoemde ongeluk, op de Maas zeilende, overkwam, waarbij hij vrouw en kind verloor, en zelf, als door een wonder, uit de kaken des doods gered werd, na reeds eene mijl ver met het omgeslagen vaartuig medegevoerd te zijn. Van hier af is zijne levensgeschiedenis meer bekend, doordien Professor krom zijne bekeeringsgeschiedenis en toewijding aan de Zendingszaak heeft uitgegeven, in een werkje, ten titel voerende: Zegepraal der Waarheid, enz. hetwelk de briefwisseling bevat, tusschen hem en het Londensche Zendeling-Genootschap gehouden, waaruit blijkt, dat hij van 1791 tot 1796 zijne gewone bezigheden heeft voortgezet, ofschoon op onderscheiden wijze, daar hij in 1793 met de Hollandsche armée den veldtogt in Vlaanderen, als Doctor, heeft bijgewoond, en vervolgens als Chef het Militaire Hospitaal in het Pesthuis tegen over Rotterdam heeft bestuurd, tot 1795. In dien tijd de ledige uuren bestedende aan godgeleerde werkzaamheden en het aanleeren van Oostersche talen, zoo als uit die correspondentie met het Londensche Zendeling-Genootschap blijken kan, alvorens hij als Zendeling naar Afrika vertrok, rigtte hij alhier het Nederlandsche Zendeling-Genootschap op, en deed zulks vervolgens ook ten opzigte van het Zuid-Afrikaansche Genootschap aan de Kaapstad.
Hoe veel verschilt dit oppervlakkig berigt reeds van het medegedeelde door lichtenstien, volgens welken van der kemp reeds vóór 1780 van zijn Deïsmus tot het Christendom moet zijn bekeerd, en, alhier geen opgang makende, in Engeland beter beviel en veel schreef. Buiten zijn Parmenides en zijn tentamen theol. dimatoscopicae, weet ik geen ander werk van hem, dan eene Medische dissertatie, doch waarvan mij titel, plaats en jaar der uitgave onbekend zijn, maar die ik, door deskundigen, wel als een welbewerkt stuk heb hooren roemen.
Het medegedeelde, en de vergelijking daarvan met het gestel-
{==519==} {>>pagina-aanduiding<<}
de door lichtenstein, doet zien, hoe weinig men kan vertrouwen op hetgene hij zelf niet gezien heeft, en hoe weinig hij zich ook over de bronnen van kennis bekommerd hebbe, daar het hem niet moeijelijk ware geweest, in Europa teruggekeerd, naauwkeuriger en juister onderrigt te worden. Het is zoo, de Heer goede had dit kunnen en behooren te doen, en had daartoe ook de beste gelegenheid; maar dit verhielp dan alleen het gebrek in de Nederd. vertaling.
Wat de derde soort van beschuldigingen betreft: dat het nut van van der kemp's Institut verloren ging door den pietistischen geest en trotschen ootmoed van deszelfs stichter; - dat de Hottentotten dagelijks slechts eenige uren in de leerstellingen van het Christendom onderwezen worden, waardoor meer hun geheugen dan hun verstand bezig gehouden wordt; en, dat zijne godsdienstigheid in bigotterie bijna ontaardde, enz. enz.; deze aantijgingen raken meer den Schrijver, dan den genen, van wien hij spreekt. Er is een scheidlijn getrokken tusschen de voor- en tegenstanders der zendingen onder de Heidenen, waardoor de laatsten de eerbiedige opvolging van het bevel van Jezus: gaat henen door de geheele wereld, predikt het Evangelie aan allen, niet als algemeen verpligtend beschouwen, en hen, die dit bevel opvolgen, voor dweepers uitmaken. Dat is nu eenmaal zoo, en het zou de dwaasheid zelve zijn, een woord te willen verliezen, om zulken, welke in die vooronderstelling zijn, daaruit te willen brengen; gelijk zij het ook als eene vruchtelooze moeite moeten beschouwen, om zulken, welke Jezus bevel, naar hunne overtuiging, eerbiedigen, en Hem vertrouwen, dat Hij zijne belofte vervullen zal: Ik ben met ulieden tot aan de voleinding der wereld, te overtuigen, dat zulks dweeperij zou zijn, of dat Jezus bedoeling daarmede was, om menschen te beschaven en tot nuttige burgers, als het non plus ultra van der onbeschaafden geluk, te vormen.
Het werk van lichtenstein is eene nieuwe bijdrage, hoe de tegenstanders van de uitbreiding van het Evangelie denken, en dat zij ook van onderscheidene beginselen uitgaan. Welk een verschil tusschen haafner en lichtenstein! Welk eene verschillende reisbeschrijving, ten aanzien van de Zendings-Instituten, zouden deze beide Schrijvers geleverd hebben, indien ook de eerstgenoemde, op denzelfden tijd,

{==520==} {>>pagina-aanduiding<<}
dezelfde reize, als een vrij man, dat is, zonder eenige betrekking tot het Gouvernement, gedaan had! Juist zou door haafner van der kemp geprezen zijn in datgene, waarin hij door lichtenstein gelaakt wordt; en indien haafner van der kemp gesproken, en zijne grondbeginselen ten opzigte van de inboorlingen en hunne regten gekend had, deze hem te dien opzigte toegejuicht hebben. Integendeel zou hij de Zendelingen der Broedergemeente in Baviaanskloof, op de hem eigene wijze, verdoemd hebben, omdat deze, naar zijne wijze van beschouwing, de Hottentotten beschaven, en daardoor tot werktuigen strekken van een Gouvernement, dat over de inboorlingen ten onregte heerscht, en dat haafner meer dan eenmaal geduchte wraak bedreigt, wanneer slechts de inboorlingen hunne krachten leeren kennen. - Bij lichtenstein is alles omgekeerd. Deze, een man, die tot het Gouvernement, aan de Kaap in betrekking stond, beschouwt alles uit het oogpunt van voordeel voor de Kolonie en voor het Gouvernement, en van daar die lof aan de Zendelingen der Broedergemeente, en zoo veel menagement ten opzigte van datgene, dat hij anders, volgens zijne godsdienstige denkwijze, ook in hen zou veroordeeld hebben. Maar ook hierdoor is hij even onnaauwkeurig in hunnen lof, als in het laken van van der kemp en de andere Zendelingen. Trouwens hij doet noch den Zendelingen in Baviaanskloof, noch der Broedergemeente grooten dienst bij weldenkende Christenen, als hij berigt, dat de doop der Hottentotten, die de Broeders bedienen, afhangt van hunnen meerderen ijver en industrie, en dat dit ook het vereischte is, om een nationaal helper te worden. De leden der Broedergemeente, die dit in lichtenstein gelezen hebben, hebben, zoo wel als ik, eens geglimlacht bij deze
passage; en men kan het eveneens doen, wanneer hij van der kemp een trotschen ootmoed toeschrijft, en ons verzekert, dat hij meer het geheugen dan het verstand (liever het hart) der Hottentotten bezig houdt, en dat de Zendelingen zouden aanvangen met de leer der Drieëenheid te prediken. Dit heeft lichtenstein wel nooit gehoord, en die het hem gezegd hebben, welligt ook niet; en waren dezen even min in staat, om over het interieure van een Zendings-Institut te oordeelen, en er een onpartijdig berigt van te geven, als lichtenstein getoond heeft in staat te zijn van dat Institut in Ba-
{==521==} {>>pagina-aanduiding<<}
viaanskloof, dat hij zoo zeer prijst, maar ook alleen uit het oogpunt van belangrijkheid voor de oogmerken van het Gouvernement beoordeeh.
De Lezer dus, die oordeelen kan, en die op daadzaken hecht, had alleen belang, in staat gesteld te worden, om te oordeelen over die beschuldigingen, welke wij als eene eerste soort beschouwd hebben. Hij heeft reden om zich te bedroeven, dat een Schrijver, die zoo wél en onderhoudend schrijft, zich niet meer over zijne bronnen bekommerd hebbe, ten aanzien van een' man, waaromtrent hij in Europa kon onderrigt en achterhaald worden; terwijl hij zijne bijzondere denkwijze over Christendom, uitbreiding van hetzelve, en hoofdvereischten daarin, gaarne hem overlaat, daar hij voor zich ook de vrijheid behoudt, om naar zijne overtuiging daarover te denken, en zich aan de magtspreuken van anderen niet te storen.
Lichtenstein eindigt zijn eerste Deel aldus: ‘Ik bezocht hem (van der kemp) meermalen gedurende den loop van zijn proces, en moet belijden, dat ik het meeste, wat ik mijnen Lezeren in 't vervolg aangaande de Kaffers zal mededeelen, aan mijne gesprekken met hem te danken heb.’ - De Nederduitsche Lezer zal in staat zijn te beoordeelen, hoe getrouw hij in 't gebruik maken van deze bron van kennis is geweest, daar wij in het tweede Deel van de Gedenkschriften van Neêrlands Zendeling-Genootschap van van der kemp's hand eene beschrijving van Kafferland hebben, als luchtgesteldheid, planten, viervoetige dieren, vogelen, insekten, visschen, bevolking, regering, geschiedenis, misdaden en straffen, godsdienst, zeden en gewoonten, kleeding, levenswijze, taal, proeve van een Kaffersch woordenboek, bl. 52-104.

albert goedkoop,

Predikant te Zonnemeer, Lid en Medebestuurder van het Zendeling-Genootschap te Rotterdam.
Geëindigd
30 Julij 1813.


{==522==} {>>pagina-aanduiding<<}

De grootspreker.

Eene Vertelling.

Toen Gelnhausen nog eene vrije rijksstad was, woonde daar een eerlijke slagter, te gelijk raadsheer; eleazar böcklein was zijn naam. Nooit verkocht hij zijnen klanten eene magere koe voor eenen vetten os, of beenen voor vleesch; en wanneer hij hun, wat zij vroegen, toegewogen had, konden zij gerust het nawegen achterlaten, want er mankeerde nooit een enkel vierdedeel loods. Even zoo naauwgezet woog hij op de weegschaal der geregtigheid, zoodra hij met zijn eenvoudig verstand eene zaak begrepen had. Wanneer hij de groen geworden fluweelen muts aan den spijker hing, het witte schortje afleide, de kam van messing driemaal door de haren haalde, den bruinen rok met goudgewerkte knoopen aantrok, den hoed met drie lange punten op het hoofd drukte, den stok met den zilveren knop in de knoestige hand vatte, en zoo met deftige schreden naar het raadhuis trad; dan gingen alle hoofden aan de vensters, en zeiden met eerbied: Daar gaat meester böcklein naar den raad; en wie daar eene regtvaardige zaak voor te brengen had, die verheugde zich; want meester böcklein duldde geen onregt.
Onder zijne ambtgenooten was een snijder, die gaarne somtijds een X voor een U zette; maar meester böcklein hield hem onder den duim. De snijder had op zijne reizen een paar Latijnsche spreukjes opgevangen, waardoor hij, wanneer hij eene zaak anders niet doordrijven kon, den ganschen hoogedelen raad pleegde in de engte te drijven. Wilde hij b.v. een schavuit er door helpen, zoo zeide hij: ‘In het Romeinsche regt is bepaald, post coenam stabis, out mille passus meabis; bij gevolg is klaar, dat de aangeklaagde voor ditmaal vrijgesproken moet worden.’ Dan plagten wel de raadsheeren elkander bedenkelijk aan te zien, en met de hoofden te knikken: ‘Ja, als het zoo gelegen is -.’ Maar meester böcklein sloeg bij zulke gelegenheden met de vuist op de tafel, dat de snijder beefde als een venster door den donder van het kanon, en zwoer, dat hij geene magere geit voor het geheele Romein-
{==523==} {>>pagina-aanduiding<<}
sche regt gaf. ‘Wat raakt ons de Paus met al zijn Kardinalen?’ riep hij met eene basstem, voor welke mozart de rol van Sarastro scheen gecomponeerd te hebben: ‘wij zijn eerlijke Protestanten, en Gelnhausen is zoo goed eene vrije rijksstad als Rome.’
Het laatste argument plagt den hoogedelen raad ten volle te overtuigen. De burgemeester zeide: ‘Zeer juist, heer kollega; Rome zou wat grooter zijn dan Gelnhausen, maar daarop komt het hier niet aan.’ En daarmede was de zaak beslist.
Maar zoo hoog meester böcklein ook bij den raad en de burgerij in aanzien stond, zoo was hij toch in zijn huis slechts eene ondergeschikte personaadje. Het is waar, met staatszaken mogt vrouw martha böcklein zich niet moeijen; dat duldde hij nu eenmaal niet. Van den drempel zijner huisdeur af tot aan de grenzen van den staat, hetwelk juist tweehonderd-en-zestig schreden bedroeg, erkende hij geene andere overheid dan burgemeester en raad. Zoodra hij, daarentegen, over den drempel zijner huisdeur binnenwaarts getreden was, zoodra hij den stok met den zilveren knop in den hoek gezet had, berustte hij er in, dat aan zijne lieve huisvrouw de regering behoorde, en was, trots zijne basstem, een gehoorzaam onderdaan, of hoogstens een Senaat, die het reeds beslotene pro forma onderzoeken en billijken moet.
Vrouw martha droeg, onder vele sleutels, ook dien, onder welks bescherming de oude en nieuwe daalders zich bevonden, welke zij vlijtig bijeenhaalde, en slechts op den lieven zondag den man eenige dubbeltjes toestond, om zich met goede vrienden te verlusteren, zoo als hij het noemde; waarbij hij echter telkens het verwijt hooren moest, dat hij het geld ten lande uitdroeg, dewijl de herberg inderdaad aan gene zijde de grenzen lag.
Voor wien spaarde vrouw martha zoo vlijtig? - Voor haar zoontje christiaan, eenen vrolijken knaap, die volstrekt studeren moest, opdat hij eens in staat zijn mogt, met den snijder Latijn te spreken. Gaarne had meester böcklein den jongen tot zijn handwerk opgeleid; maar vrouw martha zwoer, nooit zou christiaan eene bijl opheffen, om een' os daarmede voor den kop te slaan, al zou ook de gansche hoogedele raad geen rundvleesch meer eten. ‘Gelnhausen,’ plagt zij te zeggen, ‘is immers de wereld niet, schoon

{==524==} {>>pagina-aanduiding<<}
al een groot deel van dezelve, en zoo hij in zijn vaderland niet burgemeester wordt, zoo mag hij hier of daar Minister worden; ik heb er niets tegen.’
Inderdaad had de jongen eenen goeden aanleg, was eerlijk als zijn vader, en wanneer hij des zondags uit de kerk kwam, wist hij het thema der predikatie zonder missen op te geven. Jammer maar, dat vrouw martha de kruidigheid, die in haar hoofdje zat, zoo vroeg mogelijk in het hoofd des kleinen christiaans poogde over te brengen. Hij hield zich reeds voor wat degelijks, en zijn' vader voor magtig voornaam, en zijne vaderstad nagenoeg voor de hoofdstad der wereld.
Ook zijne moeder vond alles voortreffelijk in Gelnhausen; slechts meende zij, de schoolinrigtingen waren niet toereikend, om een' groot' man te vormen; en ten minste een groot man zou haar christiaan worden, al wierd hij ook niet burgemeester. Zij ging derhalve met haren neef, den beroemdsten kruidenier in heel Gelnhausen, te rade; een man, die de gezamenlijke winkeliers aldaar van kruidenierswaren voorzag, doordien hij ze uit de eerste hand, namelijk uit Hanau, ontbood, ook jaarlijks eenmaal in persoon de verre reize derwaarts, onder den stroom der tranen zijner familie, aannam, en, wanneer hij gelukkig huiswaarts keerde, een' feestelijken maaltijd gaf.
Deze man vertelde vrouw nicht, dat in Hanau eene kostschool was, waar men naar verkiezing tot den hals toe studeren kon. ‘Maar,’ voegde hij er, onder schouder ophalen, bij, ‘men vindt daar enkel jonge Graven en Baronnen, en het kost ontzaggelijk veel geld.’
Bij het woord geld sloeg vrouw martha op haar sleutelbos, alsof zij zeggen wilde: ‘Heb ik dan peper in mijn kas?’ - En wat de voorname jongelingschap betrof, zoo meende zij: een raadsheer in de vrije rijksstad Gelnhausen had wel wat anders te beduiden, dan een Graaf of Baron. - Er werd alzoo besloten, het zoontje daarheen te zenden. De kruidenier bragt, bij zijne eerste groote reis, de zaak in orde; en christiaan werd, van schoon linnen en worst wel voorzien, naar Hanau afgevaardigd.
Daar merkte hij nu wel spoedig, dat men buiten Gelnhausen nog heel knappe lieden vond, die zich naar rang en waardigheid met zijnen vader meten konden, als ook, dat Hanau eene regt aardige stad was, die wel hier en daar op eenige

{==525==} {>>pagina-aanduiding<<}
voorregten boven zijne vaderstad roemen mogt; doch hij bekende dat alles slechts zichzelven in 't geheim; eenen vreemden had hij om al de wereld niet toegegeven, dat het ergens op aarde schooner en beter zij dan te Gelnhausen. Liever nam hij tot de bespottelijkste beweringen zijne toevlugt. Het gebrek aan lantarens op straat verontschuldigde hij, b.v., door de verzekering: dat maan en sterren in Gelnhausen veel helderder schenen, doordien de lucht daar altijd vrij van dampen was. - De ellendige bestrating hield hij voor veel doelmatiger, om eene gezonde beweging te maken. ‘Wat helpt het mij,’ zeide hij, ‘wanneer ik op straat als op een houten vloer ga? wordt mijn ligchaam daardoor heilzaam geschud? Maar wanneer ik de beenen behoorlijk ophefsen moet, wanneer ik nu hoog dan laag treed, of ook tusschen beiden eens struikel of val, dat is gezond, dat wekt appetijt.’
Waar zoodanige uitleggingen niet toereikend schenen, daar begon hij te pogchen; bij hem te huis was alles beter, men at en dronk beter, men had schooner huizen, gemakkelijker woningen, beschaafder vermaken; en dit grootspreken werd hem van tijd tot tijd zoo zeer tot gewoonte, dat hij spoedig niet meer ten opzigte van zijne vaderstad alleen, maar ook van zichzelven pochte. ‘Mijn vader, de raadsheer - men weet, wat dat in eene vrije rijksstad zeggen wil.’ Deze woorden had hij bestendig in den mond. Dat hij christiaan böcklein heette, stond hem zeer tegen; hij noemde zich woldemar bock, en beweerde, dat zijne familie uit een oud patricisch geslacht stamde; onder Keizer hendrik de Vogelaar was eens een steekspel in Gelnhausen gehouden; een bock had den prijs gewonnen, en doordien hij klein van persoon geweest was, zoo had men hem böcklein (bokje) genoemd. Dat zijn vader een vleeschhouwer was, verzweeg hij zorgvuldig; en wanneer vrouw martha hem een transport der schoonste worsten zond, die van iedereen geroemd werden, wachtte hij zich nogtans wel, te zeggen: ‘Mijn vader heeft ze gemaakt.’
Deze leelijke neiging tot praien uitgezonderd, was christiaan een brave jongen, die veel leerde, door beleefdheid liefde en door regtschapenheid achting won. - In zijn achttiende jaar werd hij rijp voor de Universiteit. Vrouw martha besloot, haar zoontje naar Jena te zenden, en verzekerde

{==526==} {>>pagina-aanduiding<<}
haren man, dat dit eene zeer goede gedachte van hem was. Zoo dikwijls zij, namelijk, zonder omstandigheden eene zaak doorzetten en zich met geene wederspraak inlaten wilde, plagt zij meester böcklein te overreden, dat hij zelf, voor meer dan een jaar, dit besluit gebillijkt of genomen had; hij zou zich maar eens bedenken; het was op een zondag geweest, enz. Nu had meester böcklein twee geheugens, een daagsch en een zondagsch; het eerste was zeer goed, het laatste deugde niet veel; want, hoezeer men volstrekt niet van hem zeggen kon, dat hij aan den drank was, zoo behoorde toch een poculum hilaritatis, in 't Hollandsch een verheuginkje, des zondags tot zijne levensgenietingen. Hij zelf had geen het minste vertrouwen op zijn zondagsgeheugen; doch dit liet hij niet blijken, om zijne waardigheid in niets te na te komen. Wie alzoo deze zwakke zijde des sterken mans kende, en hem iets aftroggelen wilde, die behoesde hem maar stout voor het hoofd te werpen, dat hij het des zondags beloofd had.
Meester böcklein verwonderde zich evenwel, als hij vernam, dat hij zelf besloten had, zijn' christiaan op de Universiteit te zenden, en wel naar Jena, hetwelk hem zoo vreemd in de ooren klonk, alsof hij deze stad voor de eerste maal in zijn leven noemen hoorde. Zijn wensch, zoo veel hij zich herinneren kon, was, dat christiaan, wanneer hij van de school kwam, den heer stadsschrijver mogt geädjungeerd worden, en zich alzoo in de staatsbezigheden inarbeiden. Hij zelf wilde hem, bij het worstmaken, de gewigtigste voorvallen mededeelen, die gedurende zijn raadsheerschap hadden plaats gehad. Intusschen, daar hij eenmaal zijn woord gegeven had, zoo moest het dan bij Jena blijven.
Eer christiaan derwaarts vertrok, bragt hij eenige weken in zijne vaderstad zeer aangenaam door; want met waarachtige kinderlijke vreugde zag hij zijne ouders weer, en bovendien genoot hij het vermaak, regt naar hartelust te kunnen pogchen. Wonderdingen vertelde hij van Hanau. En wat dan van Kassel! waar hij ook eenmaal in de pinkstervacantie met een zijner onderwijzers geweest was. De toenmalige Wilhelmshöhe was hem op verre na niet hoog genoeg; hij verlegde haar in de wolken, en liet den geheelen Meinstroom door de kunstige waterleiding nederstorten. De Colossus van Rhodus was een kind tegen den Hercules op den witten stier; de weinige

{==527==} {>>pagina-aanduiding<<}
menschen, die in de knods van dezen reus kunnen plaats vinden, herschiep hij in een gansch bataljon. Vrouw martha liet door verwondering vaak haar spinnewiel stilstaan, en meester böcklein moest zijne pijp meer dan eenmaal weer aansteken.
Bijzonder gaarne vertelde christiaan ook van zijne voorname vrienden en schoolmakkers, de jonge Barons van A.B.C., de jonge Graven van X, Y, Z. Zij waren alle zijne gemeenzaamste verkeering. De burgerzoons had hij niet gekend. Dat hij zich het liefst aan genen aangesloten had, was niet gelogen; zijne neiging tot pralerij trok hem immer tot zijne adelijke schoolmakkers, schoon ze ook de besten niet waren. Hij kon met hen gelijk op doen, wijl vrouw martha het aan geld niet ontbreken liet. Om het onderscheid der geboorte bekommeren zich jonge knapen weinig, en zijne oudpatricische afkomst hadden zij in 's hemels naam laten gelden. Maar deze dwaasheid werd thans aanleiding tot de eerste bittere les, welke christiaan ontving.
Een jonge Baron murki, die, even als hij, de school verliet, keerde naar het ouderlijk huis terug; - zijn weg lag door Gelnhausen. In de hoofdstraat dezer beroemde stad geraakte zijn wagen in een geweldig gat, en de dissel brak. Dit hield hem eenige uren op; hij verveelde zich. Eensklaps viel hem in, dat zijn schoolkameraad welligt nog hier was, en op het oogenblik vernam hij bij den kastelein naar den jongen woldemar bock. Men verzekerde hem, dat in gansch Gelnhausen geen woldemar bock geboren was. De Baron stond er op, dat hij in Hanau met een raadsheerszoon uit Gelnhausen, die woldemar bock heette, in dezelfde kostschool was geweest.
‘Ah, uwe Genade meent mosjeu christiaan, den zoon van meester böcklein, den vleeschhouwer?’
De Baron hoorde verbaasd op, giste den zamenhang, en was niet edel genoeg, om zijnen schoolmakker de beschaming te besparen. Hij schreef zijnen naam op een kaartje, en liet christiaan noodigen, hem in het logement te bezoeken. De grootspreker geraakte in de pijnlijkste verlegenheid. Hij zag vooruit, dat murki verlangen zou, hem al de heerlijkheden zijner vaderstad te toonen, die hij hem zoo dikwijls afgeschilderd had, of zelfs wel hem in de woning zijner oude-
{==528==} {>>pagina-aanduiding<<}
ren te brengen, welke hij somwijlen met een slot vergeleken had. Intusschen dacht hij spoedig op een leugen; want een pogcher moet altijd een leugen in gereedheid hebben, om de ouden te onderschragen. Hij wilde zeggen, dat het prachtige huis zijner ouderen afgebrand was, en zij, tot het weder hersteld was, zich in eene geringe woning moesten behelpen.
Maar nog eene andere omstandigheid vergrootte zijne verwarring. Aan de vensters waren hammen en worsten geschilderd, ten teeken, dat er een slagter woonde. Hoe zou hij dit veranderen? - Werden de vensters toegemaakt, zoo was het duister in het geheele huis. ‘Des te beter!’ dacht hij; ‘ik zal zeggen, dat mijn vader kwade oogen heeft, en het licht niet kan verdragen.’
Werkelijk deed hij, in zijne angstige verlegenheid, den voorslag, de vensters toe te maken. Waarom? Dat schuwde hij echter te bekennen; want had zijn vader gemerkt, dat zijn zoon zich zijns schaamde, zoo was een verschrikkelijk onweêr losgebroken. ‘Ben je mal, jongen?’ zeide meester böcklein; ‘wie drommel doet op heideren dag de vensters toe?’ en bij gevolg bleven zij open. In grooten angst des harte sloop christiaan naar de herberg, en, wat hij gevreesd had, gebeurde.
‘Ik brand van begeerte,’ zeide de Baron, ‘uwen eerbiedwaardigen vader, den raadsheer, te leeren kennen; gij moet mij bij hem inleiden.’ Geene uitvlugten hielpen; zij begaven zich op weg. Van murki's aangezigt straalde eene kleine boosaardige vreugde. Onderweg zocht christiaan, door de geschiedenis van den brand, den ongunstigen indruk te voorkomen, dien het kleine, nederige huis zijner ouderen op den voornamen vriend kon maken.
‘Goede huizen zijn hier zelden,’ hief hij aan.
‘Dat zie ik!’ antwoordde murki lagchend.
‘Wij moeten ons thans zeer naauw behelpen,’ voer christiaan voort; ‘wij hebben bij een' slagter onzen intrek genomen; er was niets beters te krijgen.’
Op deze wijze wilde hij den Baron op de hammen en worsten voorbereiden, die hem op de vensters noodwendig zoo terstond in het oog vallen moesten. Murki hield zich, als nam hij alles voor goede munt aan.
‘Aan den rijkssteedschen toon,’ zeide christiaan, ‘zult

{==529==} {>>pagina-aanduiding<<}
gij u ook gewennen moeten. Hier leeft alles stil burgerlijk, om geene ijverzucht te wekken.’
Murki glimlachte en zweeg. Aan de huisdeur kwam meester böcklein hem met een' gevoeligen handslag tegen, en aan de kamerdeur vrouw martha met vriendelijk neigen. Zij was zoo in haar schik, dat zij eenen jongen voornamen heer te zien kreeg, dien haar zoon op de gemeenzaamste wijze toesprak. Zij veegde alle stoelen met haar voorschoot af, zette borrels en goede leverworst voor, en liep zelve naar den naasten bakker, om versch wittebrood te halen. Christiaan zweette van angst. De Baron had goeden appetijt, en vond de worsten voortreffelijk. ‘Zoo ik mij niet bedriege,’ zeide hij, ‘zijn dit even zulke worsten, als die u somwijlen te Hanau gezonden werden.’
‘Ja,’ zeide christiaan, en wilde het gesprek afleiden; doch murki kwam altijd weer op die verwenschte worsten terug, en was van oordeel, dat het een voortreffelijk slagter moest zijn, die dezelven gemaakt had.
‘Ei, te drommel! die heb ik zelf gemaakt,’ viel meester böcklein uit; ‘dat versta ik het best in Gelnhausen.’
‘Zoo, zoo,’ hernam de Baron, en had de wreedheid, den bleeken christiaan daarbij aan te zien. Een geheel uur duurde deze marteling, tot eindelijk de bediende meldde, dat de wagen hersteld was. Stom geleidde christiaan den voornamen schoolvriend terug, die zich niet onthouden kon, eer hij in den wagen steeg, hem nog eenmaal kwaadaardig te vragen: ‘Is uw vader een slagter?’
‘Hij slagt somtijds... voor zijn vermaak,’ stamelde christiaan, en lagchend reed murki weg. De diep verslagene zag hem na, het angstzweet van het voorhoofd vegende, en beleed zichzelven voor de eerste maal, dat het pogchen een hatelijk ding is, al ware het ook maar, omdat men bij gelegenheid zoo beschamend verdemoedigd kan worden. Eene geheele week lang kwam geene grootspraak over zijne lippen; doch de neiging tot dezelve was nog te diep geworteld. Te Jena werd hij daardoor dikwijls in leelijke twisten gewikkeld; want, wanneer hij lieden ontmoette, die hem uitlachten, nam hij het kwalijk, en er ontstond krakeel. Eenen zoodanigen twist had hij eens eene geweldige schram over het aangezigt te danken, die hem niet verfraaide, en waarover vrouw mar-
{==530==} {>>pagina-aanduiding<<}
tha ach en wee riep, schoon christiaan haar verzekerde, dat hij zijne partij negen vingers had afgehouwen, tot hij hem de tiende, ter verzoening, reikte.
Overigens verwierf christiaan ook in Jena den roem van een vlijtig, geschikt en goedaardig mensch. ‘Zoo slechts - voegde ieder er hoofdschuddend bij - zoo slechts dat verwenschte pogchen er niet ware! - Sedert een paar honderd jaren was in de rijksstad Gelnhausen geen zoo geleerd burger opgestaan; dat bekende zelfs de Latijnsche snijder. Niemand twijfelde, dat hij het binnen korte jaren tot burgemeester brengen zou. Meester böcklein zeide: ‘Nu, dat verheugt mij!’ En vrouw martha kon zulke profetiën slechts met tranen beantwoorden.
Christiaan gevoelde wel, dat hij meer geleerd had, dan hij in Gelnhausen gebruiken kon; ook bood zich menige gelegenheid aan, om buiten 's lands zijn fortuin te maken; dan, daar hij zijner ouderen eenige troost en vreugde was, besloot hij, niet te verhuizen, maar zich met het lot te vrede te stellen, welk hem zijne vaderstad beschikken kon. Deze kinderlijke gezindheid verzoende menigen eerlijken burger met zijne snorkerij.
Doch nu beleefde meester böcklein den oogenblik, dat vast alle rijkssteden opgeheven, en den naasten landsheeren toegedeeld werden. Dat was een harde slag voor den braven man; harder nog voor vrouw martha, die haren ouden raadsheer eensklaps weder tot het vleeschblok bepaald zag, en in de kerk niet meer in het raadsheersgestoelte zitten mogt. Daarbij kwam nog, dat na den slag bij Jena, bij de vervolging van den vijand, de stad zeer gehavend was. Wel bleef meester böcklein's huis verschoond, en dit had hij zijnen christiaan te danken; want, als een half dozijn witrokken wilden binnendringen, grendelde hij de deur, zag uit het venster van zijn dakvertrekje neêr, en, daar hij vaardig Fransch sprak, capituleerde hij zoo lang met de ongenoode gasten, tot hij eenen Officier de straat zag opkomen, dien hij te hulp riep. Deze was hartelijk blijde, eindelijk eenen der inwoners Fransch te hooren spreken; want hij had bevelen aan de Magistraat, en in gansch Gelnhausen niemand gevonden, die hem voor tolk dienen kon. Hij bewilligde een sauvegarde voor meester böck-
{==531==} {>>pagina-aanduiding<<}
lein's huis, onder beding, dat christiaan hem begeleiden zou, tot zijne bezigheden verrigt waren.
Als het gevaar voorbij was, verhief zich vrouw martha niet weinig, tegen den Latijnschen snijder, op haren Franschen zoon. Maar aan meester eleazar's hart knaagde toch een worm. Hij had sedert veertig jaren niet geweend; anders had hij thans wel weenen mogen, over den ondergang des staats. Hij besloot - gelijk andere groote staatsmannen - zich in de eenzaamheid terug te trekken, en wat de requisitiën hem overgelaten hadden, in stilte te verteren, zonder aan de nieuwe inrigtingen, welke hij een nieuw ontuig noemde, het minste deel te nemen. Zij waren bij hem zoo gehaat, dat hij ook zijnen christiaan de vrijheid, ja bijna het bevel mededeelde, in vreemde landen een beter fortuin te zoeken.
Plotseling herschiep zich christiaan böcklein nu weer in woldemar bock, en onder dezen naam kwam hij in K. te voorschijn. Daar was om dien tijd geen overvloed van bekwame jonge lieden; hierdoor gelukte het hem, Secretaris te worden bij een der nieuwe Ministers, een zeer wakker en arbeidzaam man, die des jongelings vlijt en talenten te schatten wist, hem lief kreeg, en voornam hem voort te helpen. Zekerlijk ontdekte hij ook spoedig zijn zwak; de pas en de doopcedul, welke zijn Secretaris bij gelegenheid vertoonen moest, onderrigtten hem, dat de jongman niet woldemar bock, maar christiaan böcklein heette; en deze ééne trek was den menschenkenner genoeg. Door zachte, goedhartige spotternij zocht hij hem nu en dan te beschamen, en bragt het ten minste zoo ver, dat christiaan in zijne tegenwoordigheid zeer op zijne hoede was, den mond, naar gewoonte, te vol te hebben. Daarentegen was hij in de gansche stad al spoedig weer voor denzelsden bekend; en zijn tegenwoordige post gaf hem nog menigvuldiger aanleiding, de onaardige snorkerij te laten luchten. Van alle slaatsgeheimen wilde hij onderrigt schijnen, en er bestond geen aanzienlijk man, met wien hij niet in de grootste vertrouwelijkheid leefde. Was iemand zijner bekenden bij een of anderen groote genoodigd, zoo schoot hij onachtzaam uit: ook hij had een kaartje ontvangen; doch hij had den tijd niet; hij kon niet komen. Wist iemand iets beter dan hij, zoo beweerde hij ten minste, dat hij het ook geweten had, maar dat het hem ontgaan was. In het bijzonder

{==532==} {>>pagina-aanduiding<<}
verkeerde hij gaarne met vreemdelingen, dewijl die hem niet kenden, en op zijn woord geloofden, wat hij hun voorzwetste.
Zekerlijk onderging hij ook somtijds menige bittere beschaming, en nam meer dan eenmaal het vaste besluit, zijne fout te verbeteren. Zoo, b.v., vertelde hij eens, in eene openbare Societeit, aan een kring van bekenden en vreemdelingen, die zich rondom hem verzameld had: hij had in Gelnhaufen, als een dozijn witrokken in zijns vaders woning wilde inbreken, dezelven gezamenlijk op de vlugt geslagen, waarover zelfs een vijandelijk Officier, die juist de straat opkwam, verbaasd gestaan, en hem om zijne vriendschap gebeden had. Daar nam plotseling een uit den kring het woord, zeggende: ‘Vergeef mij; ik was zelf die Officier. Uit het venster van uw dakvertrekje verzocht gij mij om een sauvegarde, die ik u toestond; anders ware het met uw huis gedaan geweest.’ De omslanders lachten, en keerden zich om, en sluisterden de een den ander in het oor. Wat christiaan gevoelde, kan ieder eerlievende ligt raden.
Een andermaal bevond hij zich op eene maskerade, waar hij zich met eenige vrienden in eene voorkamer rondom eene kom punch zette. Het gesprek viel op eene voortreffelijke nieuwe inrigting, die zijn Minister voor korten tot stand gebragt had. Nu vertrouwde hij het gezelschap, dat hij eigenlijk de zaak voorgeslagen, uitgewerkt en in trein gebragt had; waarbij hij wel den Minister ruime lofspraken toedeelde, maar toch de meeste verdienste zichzelven toeschreef. Plotseling klopte een maske, die achter hem stond, hem op den schouder, en wenkte hem ter zijde. Daar nam de Domino (de verkleedde) zijn masker af; het was de Minister zelf. ‘Wanneer gij,’ zeide hij met een mengsel van ernst en spot, ‘in het vervolg op de maskerade mij vertoonen wilt, zoo geef mij daarvan een wenk, opdat ik u ook mijn Domino ieenen kan.’
Met deze woorden keerde hij hem den rug toe; de arme christiaan stond als van den bliksem getroffen, verwenschte zijne neiging, en zwoer eenen duren eed, van dezen dag aan, zich te beteren. Deze gelofte herhaalde hij des anderen morgens in de handen des Ministers, toen deze hem zeer ernstig verklaarde: hij schatte zijne talenten en zijn karakter; doch, zoo hij de zucht tot zwetsen volstrekt niet verwinnen

{==533==} {>>pagina-aanduiding<<}
kon, zoo moesten zij scheiden, doordien hij, de Minister, niet langer dulden kon, dat zijn Secretaris zich overal belagchelijk maakte. Waarschuwend liet hij hem gaan, met de woorden: ‘Ik zal een waakzaam oog op u houden.’
De harde les had gewerkt. Christiaan zette er zich toe, schreef boven de deur van zijne slaapkamer met groote letters: ‘poch niet!’ verliet geenen morgen zijne kamer, zonder de woorden driemaal te lezen, lag zich geenen avond te bed, zonder te onde zoeken, of hij zijnen eed gehouden had, en kon zich ten minste de getuigenis geven, dat geene grove pralerij hem ontsnapt was.
De Minister, die in het gebeim hem gestreng liet nagaan, verheugde zich over zijne betering, en schonk hem zijne liefde weer. Slechts eenmaal geraakte hij nog omtrent hem in het onzekere. Een bejaard burgemeester liet zich aanmelden, een rijk man, die op zijne familie eenigzins trotsch was, doordien sedert vele jaren derzelver leden gewigtige burgerlijke ambten in den staat hadden bekleed. ‘Uwe Excellentie,’ zeide hij, ‘trekt zich den jongen heer bock zeer genadig aan; weshalve ik onderdanigst berigte, hoedanig dezelve gisteren, den 21sten Mei, des avonds tegen zeven ure, om mijne eenige huwbare dochter catharina betamelijk heest aangehouden, en vernemen kome, of zulks met uwer Excellenties goedvinden is geschied.’
De Minister, die er wel degelijk van onderrigt was, bevestigde de vraag, en voegde er bij, dat het hem verheugen zou, zoo de jongman, dien hij hoogschatte, zulk eene goede partij kon doen.
‘Ik had er ook wel niets tegen,’ voer gene voort, ‘zoo slechts - ik weet niet - men zegt hier en daar, dat hij van geringe afkomst zij. Nu weet uwe Excellentie, dat mijne familie -’
‘Hebt gij hem daarnaar niet gevraagd?’
‘ô Ja; zoo ik zijne woorden vertrouwen mogt, dan is hij een afstammeling uit een oud patricisch geslacht, en kon, zoo hij slechts wilde, zich von bock schrijven.’
‘Heeft hij dat gezegd?’
‘Meer dan eenmaal.’
De Minister fronselde het voorhoofd. Intusschen liet hij zijne ontevredenheid niet blijken; overreedde veeleer den burge-
{==534==} {>>pagina-aanduiding<<}
meester, het in allen geval niet al te naauw met de afkomst te nemen, daar hij besloten had, zoo de verbindtenis tot stand kwam, den titel van raad voor den jongman van den Koning te verzoeken. De oude, die aan alle titels groote waarde hechtte, was daarmede te vrede; waarop de Minister hem verzocht, met de toestemming te talmen, tot hij hem een' wenk geven zou. Na deze afspraak verwijderde zich de burgemeester, wees den vrijer niet af, doch nam tijd om zich te bedenken.
De Minister had, onder het gesprek, den inval gekregen, zijnen Secretaris te beproeven, en, zoo hij hem in een zeket punt niet rein en klaar vond, niet alleen de verbindtenis tegen te werken, maar ook zijne handen geheel van hem af te trekken.
Veertien dagen waren verstreken, als hij, op zekeren morgen, na verrigte bezigheden, tot hem zeide: ‘Gij eet dezen middag bij mij.’ - Christiaan boog, en ijlde naar huis, om zich feestelijk aan te kleeden. Op het bestemde uur trad hij in de eetzaal, vond een dozijn gasten bijeen, en onder hen, tot zijne groote verwondering, ook den burgemeester met zijne dochter. Er was voor veertien personen gedekt; doch slechts dertien zetteden zich aan tafel. Een stoel bleef ledig.
Onder onverschillige gesprekken werd de soep gebruikt. Thans werd een stuk rundvleesch van buitengewone grootte op tafel gebragt. De Minister zelf deed het zijnen gasten opmerken; en er ontspon zich een gesprek over veemesting, waarin bijzonder de Engelschen het zeer ver gebragt hadden. Men sprak van ossen, die eenige duizend pond gewogen hadden. De Minister wierp de vraag op: hoe verre wel in Westfalen die kunst gebragt was? En - als de een dit en de ander dat berigtte, en er verschillende meeningen heerschten, zeide hij: ‘Mijne heeren, wij allen verstaan ons daarop niet; mij dunkt, wij doen best, zoo wij een' onzer vermaardste vleeschhouwers komen laten; die moge beslissen!’
Met deze woorden gaf hij zijnen kamerdienaar eenen wenk, die zich snel verwijderde. Het gesprek werd nog eene poos voortgezet; daar trad meester eleazar böcklein erendvest binnen. Zijn zoon zat met den rug naar de deur, en werd hem niet gewaar. Doch toen de Minister den slagter aansprak, deze hem begon te antwoorden, en christiaan zijns vaders welbekende basstem hoorde, sprong hij ijlings op, vloog naar

{==535==} {>>pagina-aanduiding<<}
hem toe, en sloot hem met aandoenlijke vreugd in de armen. ‘God dank!’ zeide de Minister. - ‘Dat wist ik wel!’ riep meester böcklein. Al de gasten zagen verbaasd op. De edele gastheer vermaakte zich eenige minuten met de roering van vader en zoon, gelijk met de verbazing der gasten; daarna sprak hij: ‘Mijne heeren, ik moet u bekennen, dat ik een weinig bijgeloovig ben. Wij zijn met ons dertien aan tafel; dan smaakt mij geen beet. Veroorlooft, dat de voormalige raadsheer böcklein uit Gelnhausen plaats op den ledigen stoel neme. Zet u neêr, mijn lieve meester böcklein, daar naast uw' zoon; maak geene omstandighoden.’ - ‘Wel nu, als uwe Excellentie het beveelt,’ zeide de eerlijke oude, zette zijn' stok met den zilveren knop in den hoek, hing zijn' hoed met de drie groote punten daarop, en plaatste zich naast zijnen zoon, die, met de zeldzaamste gewaarwordingen, zijne oogen dankend, biddend en vragend op den Minister vestigde. Deze verklaarde nu het raadsel, terwijl hij zijnen welgekozen gasten verhaalde, welk een braaf jongman hij in zijnen Secretaris bezat; dat hij slechts ééne fout aan hem kende, of veeleer gekend had; dat hij thans ook die afgelegd, en de laatste proef doorgestaan had: ‘Had zijns vaders verschijning hem ook maar verward gemaakt, zoo had ik hem mijne achting moeten onttrekken. Doch hij was, wat hij zijn moest. En nu, heer burgemeester,’ voer hij voort, ‘nu hoop ik, dat gij uwe beminnenswaardige dochter hem niet zult weigeren. Meester böcklein is een degelijk man, dien ik met genoegen aan mijne tafel zie; ik heb hem hiertoe genoodigd; hij heeft de verre reis op mijn verzoek gedaan: laat ons de verloving zijns zoons vieren!’
Hij greep het glas; alle gasten volgden zijn voorbeeld; de champagne schuimde. De kamerdienaar presenteerde een' overdekten schotel; hij bevatte christiaan's benoeming tot raad. Dat werkte op den trotschen burgemeester meer dan des Ministers overreding. Hij liet zijne blikken over den slagter henen glijden, en knikte den nieuwen raad zijn jawoord toe. Christiaan wilde den Minister te voet vallen, die hem hartelijk in de armen vatte, en hem in het oor fluisterde: ‘Praal in het vervolg slechts met uwe lieve vrouw!’


{==536==} {>>pagina-aanduiding<<}

Nuttige raadgevingen voor bedienden; door B. Franklin.

1. Een goed Karakter is van groote waarde voor iedereen, maar voornamelijk voor de genen, die anderen dienen: want het is hun Brood, en zonder hetzelve kunnen zij in geene eerlijke Familiën worden toegelaten. Gelukkig, derhalve, is het, dat zelfs de verkrijging van het beste Karakter in ieders magt staat.
2. Verzint eer gij u verbindt; maar, u eens verbonden hebbende, blijf lang in uwen dienst: want dat strekt u tot eer; gelijk het dwaasheid is, een goeden dienst in drift te verlaten, waarover het naberouw altijd te laat komt.
3. Begeef u nooit in een dienst, daar gij niet bekwaam voor zijt: want door u uit te geven voor iets, dat gij niet verstaat, stelt gij uzelven ten toon, en, 't geen nog erger is, bedriegt gij hem, dien gij dient.
4. Bewaar uwe Getrouwheid: want een getrouw dienstknecht is een kleinood, waarvoor geene belooning te groot is.
5. Houd u aan de Waarheid: want het liegen is verfoeijelijk; en hij, die ééne leugen vertelt, moet er twintig doen, om de eerste te verbergen.
6. Zijt strikt eerlijk: want het is schandelijk, het vertrouwen onwaardig geöordeeld te worden.
7. Wees zedig in uw gedrag: dat betaamt aan uwen stand, en is welbehagelijk in de oogen uws Meesters.
8. Vermijd scherpe antwoorden: want de taal der beleefdheid kost weinig; terwijl die der onbescheidenheid beleedigt.
9. Wees zindelijk op uw Ligchaam, op uwe Kleederen, en in uw Werk: want slordige en morsige dienstknechten verdienen de minachting, die hun bejegent.
10. Verhaal nooit aan anderen de voorvallen van het huis, waarin gij woont: want dat is eene soort van verraad, en baart vele onheilen; maar bawaar de geheimen uwer huisgenooten, en heb er geene voor uzelven.
11. Leef in vriendschap met uwe medebedienden: want het tegendeel vernielt des huizes vrede.
12. Vermijd bovenal Dronkenschap: want zij opent de deur voor vele ondeugden; zij is de ondergang uws Karakters, en de verwoesting uws Ligchaams.

{==537==} {>>pagina-aanduiding<<}

13. Stel een gerust en vreedzaam leven, met matige winsten, boven een ongeregeld leven, dat groote voordeelen aanbrengt.
14. Bewaar uw Geld: want dan hebt gij een Vriend in den Ouderdom. Wees niet kostbaar in uwe Kleederen, en begeef u niet te vroeg in het Huwelijk.
15. Zorg voor uws Meesters eigendom: want verwaarloozing van denzelven is zonde.
16. Onthoud u van 't Vloeken: want dat is een misdrijf zonder verschooning; gelijk er ook geen vermaak in steekt.
17. Zijt altijd gereed om uwen mededienstknecht bij te staan: want Goedhartigheid wint de liefde van allen.
18. Vertoef niet, wanneer gij om eene boodschap gezonden wordt: want het wachten is pijnlijk, en eene spoedige terugkomst toont vlijt.
19. Sta vroeg op: want het is moeijelijk, verloren tijd te herwinnen.
20. De dienstknecht, die dikwijls van dienst verandert, werkt, en blijft arm: want op een rollenden steen wast geen mos.
21. Wees er niet op gesteld om uwe kennissen te vermeerderen: want Bezoeken trekken u af van uw werk, berooven uwen Meester van uwen tijd, en verpligten u dikwijls tot uitgaven, die gij niet kunt bestrijden; - maar zie bovenal toe, met wien gij omgaat: want de menschen worden in 't algemeen beter of slechter, naar gelange van het gezelschap, waarmede zij verkeeren.
22. Buiten het huis van uwen dienst zijnde, zie zorgvuldig toe, waar gij intreedt: want, in een huis, ter kwader naam staande, binnentredende, stelt gij u op gelijken voet met de genen, die daar gemeenzaam verkeeren, alhoewel gij onschuldig moogt zijn voor uzelven.
23. Ga om uwe eigene bezigheden nooit uit zonder voorkennis van uwen Meester, opdat men in uw afwezen niet om u verlegen zij: want verlof te vragen, is ligt, en terug te komen, stiptelijk op den beloofden tijd, toont gehoorzaamheid, en is een bewijs, dat men zich op u kan verlaten.
24. Zijt gij over uwen dienst niet voldaan, maak dan bescheidenlijk uwe bezwaren aan uwen Meester, of aan uwe Meesteres, bekend, en zeg uwen dienst bij tijds op. Verwaarloos ook uwe bezigheden niet, en gedraag u niet verkeerdelijk, ten

{==538==} {>>pagina-aanduiding<<}
einde uwen Meester te bewegen, om u weg te zenden: want dat zou eene blaam leggen op uw Karakter, 't welk gij altijd onbevlekt moet medebrengen van de plaats uws laatsten diensts.
Al wie op de voorgemelde Raadgevingen behoorlijk acht slaat, zal gelukkig zijn voor zichzelven, zal nooit gebrek aan Vrienden hebben, en zal altijd genieten den bijstand, de bescherming en de aanmoediging der Welhebbenden, der Deugdzamen en der Wijzen.

Bijgevoegde Raadgevingen van eenen Vader in Holland aan zijnen Zoon.

1. Gewen u, mijn Zoon! alles op zijne plaats tebergen: want, gelijk herbergzaamheid eene schoone Christelijke deugd is, alzoo is bergzaamheid eene schoone Huishoudelijke deugd.
2. Behartig uws Heeren bezittingen, als waren zij de uwe, en begeer ze niet, omdat ze de zijne zijn. Die de begeerte tot het kwade uitdrijft, verdrijft de Moeder met haar Kind.
3. Merkt gij, dat van uws Meesters goederen ontvreemd worden, breng het langs den weg van voorzigtigheid in zijne ooren; doch niet uit haat voor den Bedrieger, maar uit liefde voor uwen Meester.
4. Schijnt de last van uwen dienst u hard, vermeerder dan uwe Gewilligheid: want de last, die gewillig gedragen wordt, wordt met den dag ligter.
5. Stel niet uit tot morgen, 't geen heden kan geschieden: want de tegenwoordige tijd is alleen de uwe, en gij weet niet, of u de dag van morgen zal geschonken worden.
6. Let op de wenken uws Meesters, en zie ook naar de oogen uwer Meesteresse: want in hare hand is de verharding of verzachting van uwen dienst.
7. Het hart van zijne Ouders te verblijden, is loffelijk. Gedenk, dat het gerucht van uw goed gedrag hun Drinkbeker zal zoet maken.
8. Dien uwen Heer op Aarde uit liefde voor uwen Heer in den Hemel, en groot zal uwe vergelding zijn.
9. Als de Verleiding tot het kwade u aanlokt, weerhoud u dan, door met Jozef te zeggen: Zoude ik zoo groot een kwaad doen, en zondigen tegen God? - Want, zoo min als deze daarover berouw gehad heest, zult ook gij daarover berouw hebben.

{==539==} {>>pagina-aanduiding<<}

10. Gedenk gedurig, dat er overal en altijd een Oog op u gevestigd is, voor 't welk de Nacht eene Zonne is, de Duisternis een Licht, en zelfs het Hartsgeheim zigtbaar: want die gedachte zal uw Karakter versieren met vele schoone deugden.
11. Buig uwe kniën voor den Oorsprong uws levens, des morgens, als gij zult opgestaan zijn, en des nachts, eer gij u ter ruste begeeft; en de Oorsprong uws levens zal ook de Oorsprong uwer gelukzaligheid zijn.
12. Herinner u meermalen, dat de Verlosser der menschen van alle diensten niet alleen den zwaarsten volbragt heeft, maar ook met den grootsten ijver en getrouwheid; en zijt gedachtig, dat hij u een exempel heeft nagelaten, opdat gij zijne voetstappen zoudt navolgen.
Mijn Zoon! voeg deze Raadgevingen bij de voorgaande, en bestuur naar dezelve uwen wandel; dan zal uw Loon groot zijn, niet alleen op Aarde, maar ook in den Hemel.

Eenige bijzonderheden, rakende de vermaarde Engelsche treurspeelster, mistriss Siddons.

(Mercure Etranger, 1813.)

Deze vermaarde Treurspeelster telt thans 58 jaren. De natuur gaf haar eene majestueuze gestalte, eene edele houding, een grootsch orgaan. Nooit heeft eenige tooneelspeelster haar overtroffen in de kunst der stemvallen. De buigzaamheid van hare gelaatstrekken, de uitdrukking harer oogen, de bevalligheid harer bewegingen, zijn boven allen lof, en ondersteunen haar zeldzaam vermogen in de declamatie. Naar het oordeel der kenners, staat zij zelfs, in het treurspel, boven garrick, en heeft in Europa geene mededingster, die met haar mag vergeleken worden (*).
Dochter van den Heer kemble, Directeur van een' reizenden troep, vatte zij, nog zeer jong zijnde, eene liefde op voor den Heer siddons, welke de ouders niet goedkeurden. Toen verliet zij het tooneel, verhuurde zich bij Mevrouw great-
{==540==} {>>pagina-aanduiding<<}
head als kamenier, trouwde haren minnaar, en kwam, door zijne zorgen gevormd, op de loopbaan des tooneels terug, met al de voorregten, welke de natuur haar met zoo milde hand had toegedeeld.
Te Londen, op het tooneel van Drury-Lane, heeft zij hare begaafdheden ontwikkeld. Zij speelde zeer dikwijls voor hunne Majesteiten te Buckingham-House en te Windsor, doorliep elk jaar de provinciën, ging naar Edimburg, naar Dublin, en ontving overal toejuiching en hulde. Eenige onaangenaamheden, welke zij had ondergaan, geweldige twisten, huisselijke verdrietelijkheden, hadden haar bewogen, zich, met het vermogen, dat zij verzameld had, af te zonderen in het land van Wales. De dringendste verzoeken harer vrienden, en hare eigen zucht, om de welvaart van haar gezin te vestigen, werden vereischt, om haar van dit ontwerp te doen aszien.
Mistriss siddons vereenigt, in het huisselijk leven, de beminnelijkste eigenschappen met de deugden van echtgenoote en moeder. Zij beeldhouwt met veel smaak, en de buste van den Heer adams heeft aller goedkeuring weggedragen. Men kan deze vronw niet te zeer bewonderen, die, te midden der verleidingen en toejuichingen, zuivere zeden en eenen verlichten smaak voor de kunsten behouden heeft. Zij slijt verscheiden maanden van den zomer op de kasteelen der grootste Heeren van Engeland. Haar rijkdom, die op het oogenblik van aanbelang is, is geplaatst op het tooneel van Drury-Lane; en haar ouderdom zou gelukkig zijn, zoo het verlies, dat zij voor eenige jaren ondergaan heeft, van eene schoone en uitmun ende dochter, hare gevoeligheid niet ten krachtigste had aangetast.

De schilder.

Hannibal caraccio bezat de zeldzame gaaf van met den eersten oogopslag de gedaante te vatten dergenen, die voor hem verschenen, en daarvan, met eenige craijon-trekken, de zoo volmaakte gelijkenis te geven, dat men ze niet kon miskennen. Op zekeren dag, benevens zijn' vader, op den openbaren weg bestolen zijnde, ging hij zijne klagte voor den regter brengen, die de dieven vatten deed op de portretten af, welke caraccio op staanden voet ontwierp.


{==541==} {>>pagina-aanduiding<<}

Mengelwerk.

Gevoelens der oude en hedendaagsche schrijveren, wegens het bestaan der Amazonen.

‘Aan den Heer Redacteur van het Tijdschrift van Kunsten en Wetenschappen.

Mijn Heer!

Gibbon, in zijne uitmuntende en keurig vertaalde Geschiedenis van het verval en den ondergang des Romeinschen Rijks, de zegepraal van aurelianus vermeldende, teekent op: “Ieder volk werd door een bijzonder opschrift onderscheiden; en op deze wijze werd de naam van Amazonen gegeven aan tien krijgshastige Heldinnen van de Gothische natie, welke men in de wapenen had gevangen.” Hij voegt er deze aanmetking nevens: Onder de barbaarsche natiën streden meermalen vrouwen naast hare mannen; maar, dat er in de oude of nieuwe wereld ooit eene maatschappij van Amazonen zou bestaan hebben, is bijna onmogelijk. (IIde D. bl. 164 en 616.) Dit lezende, herinnerde ik mij, over de Amazonen iets, in 't Engelsch, gevonden te hebben, 't geen mij toen zeer wetenswaardig voorkwam. Ik zocht het na, en vond het niet ongeschikt voor uw nuttig Maandwerk. Met het plaatsen zult gij tevens genoegen geven aan uwen bestendigen Lezer,
Q.N.’

Vele oude Schrijvers gewagen van Amazonen, en, indien men eenig geloof mag slaan aan de verhalen, wegens dezelve nagelaten, bestonden zij gedurende een aantal eenwen. Men spreekt van de Amazonen, als vrouwen, die

{==542==} {>>pagina-aanduiding<<}
zich zeer gevreesd maakten; die, steden gesticht hebbende, de grenzen harer heerschappije wijder en wijder uitbreidden, en verscheidene andere volken te onder bragten.
Dat er, te eenigen tijde, vrouwen zouden bestaan hebben, die, zonder den bijstand der mannen, steden bouwden, dezelve beheerschten, legers aanwierven, daarover het bevel voerden, de openbare zaken afdeden, en het land harer heerschappije d or de wapenen uitbreidden, is, ongetwijfeld, dermate strijdig met alles, wat wij van den loop der menschelijke zaken gezien hebben en weten, dat het, in de hoogste mate, ongeloofelijk voorkomt: maar, dat er vrouwen hebben kunnen bestaan, van genoegzame sterkte en moed tot het aanvangen van krijgsondernemingen, en zelfs tot het gelukkig volbrengen van dezelve, is zeker niet onmogelijk, hoezeer het ook strijde met den gewonen loop der dingen. Ten voordeele van dit denkbeeld mag men aanvoeren, dat vrouwen, vroegtijdig in krijgszaken opgetogen, tot de jagt of eene harde en zwaar werkzame levenswijze opgebragt, sterker zijn en krijgshaftiger, dan mannen, die, weekelijk opgevoed, zich aan geene ongemakken altoos blootstelden. De ledematen der vrouwen zoo wel, als die der mannen, worden vaster en sterker door veelvuldigen arbeid en oefening. Eene natie van vrouwen, derhalve, opgebragt en onderwezen gelijk men wil dat de Amazonen waren, zou bestand kunnen zijn in den strijd tegen mannen, eveneens opgetogen.
Geen redelijke twijfel kan er vallen, of veel van het verhaalde wegens de Amazonen is verdicht: doch daaruit volgt geenszins, dat het geheelenal zonder grond zou wezen. De oude medailles en gedenkteekenen, waarop zij staan afgebeeld, zijn veelvuldig; en ontbreekt het in geenen deele aan getuigenissen van oude Schrijveren. Het schijnt niet redelijk, dat alles aan loutere verziering toe te schrijven, schoon er veel verzierings mede moge vergezeld gaan De Abt guyon spreekt van de geschiedenis der Amazonen, als door velen voor fabelachtig gehouden, ‘veeleer uit vooroordeel daartegen, dan op grond van we-
{==543==} {>>pagina-aanduiding<<}
zenlijk en gegrond onderzoek.’ Inderdaad, men kan niet loochenen, dat de bewijzen, ten voordeele van der Amazonen bestaan, uit de oude geschiedenis en oude gedenkstukken ontleend, verre van geheel verwerpelijk zijn. De waarheid ligt hier mogelijk, gelijk veelal, in 't midden; namelijk, dat waarheid en verziering in de verhalen, deze oude Heldinnen betreffende, deerlijk ondereengemengd zijn.
Voorbeelden van heldenmoed in vrouwen ontmoet men in lateren tijde, eenigermate op de bedrijven der Amazonen gelijkende. De tijden en zeden der Ridderschappe inzonderheid, geschikt om groote ondernemingen te bestaan en heldenaard aan den dag te leggen, bezielden de vrouwen met denzelfden smaak. In gevolge van de heerschende geestdrift, zag men de vrouwen in 't midden der legerplaatsen en der krijgsbenden. Zij lieten de zachte en teedere neigingen, de huisselijke bezigheden harer eigen sekse varen, en verwisselden dezelve voor de harde en moeitevolle bedrijven des krijgs. Gedurende den tijd der Kruisvaarten, bezield door de dubbele geestdrift van godsdienstijver en dapperheid, volvoerden zij menigwerf de stoutmoedigste bedrijven, verwierven aflaten op het slagveld, en sneuvelden, met de wapenen in de hand, aan de zijde harer minnaren en echtgenooten.
In Europa vielen vrouwen sterkten aan, en verdedigden dezelve. Prinsessen voerden het bevel over legers, en behaalden overwinningen Joanna van montfort streed voor het Hertogdom van Bretagne. Margaretha van anjou betoonde zich een werkzaam en onverlchrokken veldoverste en krijgsheld; haar geest onderschraagde langen tijd eenen zwakken echtgenoot; zij leerde hem overwinnen; zij herstelde hem weder in het bewind; twee keeren verloste zij hem uit de gevangenis, en, door opstandelingen aangevallen, bragt zij dezen niet te onder, dan na in persoon twaalf veldslagen gestreden te hebben.
De oorlogzuchtige geest onder de vrouwen, zoo bestaanbaar en overeenkomstig met de eeuwen van woestheid, wanneer

{==544==} {>>pagina-aanduiding<<}
alles gewelddadig toegaat en moedbetoon het heerschend kenmerk is, duurde in Europa meer dan vierhonderd jaren; van tijd tot tijd te voorschijn tredende, bijzonder te midden van staatsberoerten en in dagen van omwentelingen Doch er waren landen en tijdperken, waarin die geest met bijzonderen luister te voorschijn trad. Die moedbetooningen zag men in de XV en XVIde Eeuw, in Hongarijen, op de Eilanden van den Archipel, en in de Middellandsche Zee, bij de aanvallen der Turken.
Onder de treffende voorbeelden van vrouwelijk moedbetoon mag vermeld worden het gedrag van jane de belville, weduwe van Mons. de clisson, die te Parijs in het jaar 1343 onthoofd werd, op vermoeden dat hij verstandhouding hield met Engeland en den Grave van Montfort. Deze vrouwe, met diepgaande droefheid getroffen door den dood haars echtgenoots, en verbitterd wegens de handelwijze omtrent hem gehouden, zond haren zoon heimelijk naar Engeland; en, toen hare vreeze, ten diens opzigte, was uit den weg geruimd, rustte zij drie schepen uit voor het geld van hare verkochte juweelen, en stak in zee, om den dood haars echtgenoots te wreken op alle Franschen, die zij zou ontmoeten. Deze nieuwe Zeeroofster deed verscheidene landingen in Normandie, waar zij de kasteelen bestormde; en de inwoners van dat landschap waren meer dan eens getuigen van het in brand steken hunner dorpen; daar eene der schoonste vrouwen van Europa, met de toorts in de eene en het zwaard in de andere hand, moord en brand aanrigtte, en al de verschrikkelijkheden van den oorlog met vermaak aanschouwde!
Ten jare 1590 had de partij van de Ligue eenig krijgsvolk van den Koning van Spanje gekregen. Op de tijding dat hetzelve ontscheept was, toog barri de st. aunez, Gouverneur van hendrik den IV te Leucate, met een plan naar den Hertog van montmorenci, Bevelhebber in die Provincie. Hij viel in handen van eenige der krijgslieden van de Ligue, die met de Spanjaarden in aantogt waren naar Leucate. Zij hielden zich verzekerd,

{==545==} {>>pagina-aanduiding<<}
dat zij, den Gouverneur in handen hebbende, de poorten dier plaats zouden geopend vinden; of althans, dat dezelve niet lang wederstand zou bieden. Maar constantia de cecilli, des Gouverneurs echtgenoote, verzamelde de bezetting van Leucate, en plaatste zich volmoedig aan het hoofd des krijgsvolks, met een piek in de hand; dit voorbeeld stortte de zwaksten moed in, en de belegeraars werden, waar zij zich vertoonden, afgeslagen. Schaamte, en de grootheid van het geleden verlies, bewoog hen, eene boodschap aan deze manhafte vrouwe te zenden, haar berigtende, dat, indien zij voortvoer met de verdediging, zij onverwijld haren man zouden ophangen. Zij gaf met betraande oogen ten antwoord: ‘Ik heb overvloed van schatten; ik heb ze aangeboden, en bied ze nog aan, tot een losprijs voor mijn man: maar ik wil niet schandelijk een leven koopen, waarover ik verwijt zou moeten hooren, en hetgeen hij zich zou schamen te genieten. Ik wil hem niet onteeren, door verraad tegen mijnen Koning en mijn Vaderland te plegen.’ - De belegeraars, zonder slagen, eenen herhaalden aanval gedaan hebbende, bragten haren echtgenoot om 't leven, en braken het beleg op. Hendrik de IV stelde vervolgens constantia de cecilli tot Gouvernante van Leucate aan; terwijl haar zoon, in de waardigheid van Bevelhebber, haar zou opvolgen.
Op de lijst der Heldinnen en aanvoersters ten strijde moet aangeschreven worden jeanne d'arc, eene boerin, uit Toul geboortig, met den naam van de Maagd van Orleans vereerd. Zij verklaarde eene hemelsche openbaring te hebben, en beloofde het beleg van Orleans te zullen doen opbreken. Zij vond geloof. Van het hoofd tot de voeten gewapend, met een gewijden standaard in de hand, zag men haar, door geestdrift vervoerd, voor een Beschermengel aan. Haar vertrouwen, hare dapperheid, hare deugd, bragt de krijgslieden in verrukking. Men twijfelde aan geen wonderwerk, en bij gevolg ook niet aan de overwinning. Zij kwam in de belegerde stad, en verspreidde eene ijdele

{==546==} {>>pagina-aanduiding<<}
vrees onder de Engelschen; zij braken het zevenmaandig beleg op. - Jeanne d'arc had niet alleen het opbreken dezes belegs voorspeld, maar ook voorzegd, dat de krooning van Koning karel den VII te Rheims zou geschieden. Men waagt een hoogst hagchelijken togt, onder het geleide van de gewapende Maagd van Orleans, en de krooning wordt volbragt. Vergeefs was haar verzoek om te mogen vertrekken, dewijl zij hare zending volbragt rekende; men wederhield haar. Zij wilde het belegerd Compiegne redden, doch werd in een uitval gewond en gevangen genomen; en de gewaande Beschermengel werd te Rouaan als eene ketterin en tooveresse verbrand.
De Abbé arnaud gewaagt van eene Gravinne van st. beaumont, die gewoon was, als eene Amazone, met haren echtgenoot ten strijde te trekken. Zij zond velen, door haar gevangen genomen, aan den Maarschalk feuquiers; en, 't geen velen zeer bevreemdt, is, dat zij, ten Hove zijnde, de zacht-en goedhartigheid zelve was, en zich met veelvuldig lezen en bedrijven van godsvrucht onledig hield.
Onder de Amazonen, van welke de latere geschiedenissen gewagen, mogen wij niet vergeten te rangschikken eene Hollandsche vrouwe, kenau simons hasselaar, die zich bij het beleg der stad Haarlem, ten jare 1573, zoo zonderling deed uitmunten. Zij was ten tijde des belegs eene weduwe van zes-en-veertig jaren. Zij aanschouwde den noesten arbeid van oud en jong in het herstel der wallen. Bij haar reeds het denkbeeld op, om aan dien arbeid de hand te leenen. Zij sprak des met andere vrouwen, en ontstak bij deze dezelfde geestdrift. Aanspoorster was zij niet alleen, maar ook voorgangster in de volvoering van dit besluit. Welhaast verzamelde zij onder hare baniere driehonderd Heldinnen, over welke zij het bevel voerde. Niet alleen hielpen zij, naar het eerste voorstel, aan het versterken der wallen; maar wapenden zich met spietsen en vuurroers, gordden het zwaard om de vrouwelijke heupen, trokken uit, of streden op de muren, met zulk een betoon

{==547==} {>>pagina-aanduiding<<}
van heldenmoed, dat de Spanjaarden elkander toeriepen: ‘Hoe! zijn de vrouwen hier mannen geworden? of zullen wij ons van vrouwen laten kloppen?’ Don frederik was ooggetuige van die onversaagdheid der vrouwen, en bijzonder van de sierheid en het beleid van de aanvoerster kenau. Zij outkwam, bij het vermeesteren dier veste, 's vijands wraak, en werd, ter belooning harer diensten, door Staten van Holland en Zeeland, vervolgens met een ambt begiftigd (*).
Dr. johnson schijnt eenig geloof geslagen te hebben aan de verhalen wegens de oude Amazonen, welke men ons heeft medegedeeld; en hij heeft gepoogd aan te toonen, dat wij niet, met overhaasting, onde geschiedverhalen moeten verwerpen, dewijl zij daadzaken vermelden, strijdig met hedendaagsche zeden en tooneelen, en met welke niets, van hetgeen tegenwoordig gezien wordt, eenige gelijkheid heeft Over hetgeen wij niet weten, zegt hij, kunnen wij alleen oordeelen uit hetgeen wij weten. Elke nieuwigheid schijnt ons te wonderbaarder toe, naar gelange zij meer verwijderd is van eenig ding, waarmede ondervinding of getuigenis ons tot hiertoe bekend gemaakt heeft. Wat verder gaat buiten de begrippen, welke wij gewoon zijn te vormen, wordt in 't einde ongeloofelijk. Maar al te zeldzaam overwegen wij, dat der menschen ken-
{==548==} {>>pagina-aanduiding<<}
nis zich in zeer naauwe perken omschreven vindt; dat nationale zeden bij toeval gevormd worden; dat een ongemeene zamenloop van oorzaken zeldzame uitwerksels kan baren; of dat, hetgeen onmogelijk is op eenigen tijd of plaats, nogtans op eenen anderen tijd en elders kan gebeuren. Geloof te weigeren aan een verhaal, geeft, voor een oogenblik, een vertoon van meerderheid, welke vele lage zielen gereed zijn aan te nemen, wanneer dezelve zoo gemakkelijk kan verkregen worden, door de aandacht te onttrekken aan de baarblijkelijkheid, en zich de moeite niet te geven om waarschijnlijkheden te vergelijken. - Vele verhalen van Reizigers zijn losselijk als verdichtsels verworpen, tot dat volgende reistogten de waarheid daarvan verzekerden: en men mag met grond denken, dat vele oude Geschiedschrijvers ten onregte voor valsche berigtgevers zijn te boek gesteld, enkel omdat onze eigene tijden niets opleveren, 't welk gelijkheid heeft met hetgeen zij verhalen.
Weinige verhalen zullen en mannen en vrouwen ongeloofelijker voorkomen, dan 't geen van de Amazonen wordt vermeld; van vrouwelijke natiën, in welker staatsregeling het eene wezenlijke grondwet was, de mannen uit te sluiten van alle deelgenootschap in staats- of lands-bezigheden; waar vrouwelijke legers onder vrouwelijke aanvoerders uittrokken; waar vrouwen het oppertoevoorzigt hadden over den landbouw; waar vrouwen in danspartijen en andere vrolijkheden den toon gaven. Nogtans heeft de Oudheid gewaagd van de Amazonen van Caucasus en van de Amazonen van Amerika, die den naam gegeven hebben aan de grootste Rivier in de geheele wereld. Condamine vond zoodanige gedenkteekens, als verwacht kunnen worden bij zwervende volken, waar de gebeurtenissen alleen bij overlevering bekend zijn, en waar nieuwe volkzwermen, zich van tijd tot tijd in het land zettende, al de voetstappen van vroegere tijden of geheel of grootendeels uitwisschen.
Geen Schrijver heeft zich ten aanzien van het onderwerp der Amazonen meer moeite gegeven dan de Heer petit,

{==549==} {>>pagina-aanduiding<<}
die, ten jare 1685, eene Latijnsche verhandeling in 't licht gaf, om te bewijzen, dat er met de daad eene natie van Amazonen bestaan hebbe. Hij gewaagt in 't breede van de kleeding en de wapens, door dezelven gedragen; van de steden, door haar gebouwd, enz. Dan, in den loop zijner verhandelinge geeft hij niet onduidelijk te verstaan, dat het zeer bezwaarlijk valle, de vrouwen tegenwoordig te regeren, schoon zij ongewapend en in de kunst des oorlogs onbedreven zijn. Na al de geleerde naspeuringen en ontvouwingen, dacht de Schrijver waarschijnlijk, dat het geen zeer groot kwaad is, dat het geslacht der Amazonen opgehouden hebbe te bestaan.
Rousseau schrijft: ‘De heerschappij der vrouwen is eene heerschappij van zachtheid, van believen, van toegeeslijkheid; hare bevelen zijn liefkozingen, hare bedreigingen tranen.’ De heerschappij der Amazonen was zeker eene heerschappij van eenen gansch anderen aard; en niemand zal het zeggen van Dr. johnson weigeren te onderschrijven, ‘dat het karakter der Amazonen eer schrikkelijk dan beminnelijk was.’ De hand kon niet zacht en teeder zijn, die zich voornamelijk bezig hield met den boog te spannen of de strijdbijl te zwaaijen. Bestonden zij immer, dan handhaafden zij hare magt door wreedheid, en woestheid misvormde haren moed.




Iets over het dierlijk magnetismus, benevens eene waarneming van eenen magnetischen seaap met helderziendheid (clairvoyance) zonder magnetische kunstbewerking.

(Medegedeeld door cs.ss. nieuwenhuys, Arts te Amsterdam.)

De zenuwen zijn het middel, waardoor ons dierlijk organismus met de buitenwereld wordt in verband gesteld; zij zijn de geleiders van het levensvermogen; alle inwer-
{==550==} {>>pagina-aanduiding<<}
kingen van de geheele natuur worden door haar in ons organismus voortgeplant. Om ons hiervan te overtuigen, behoeven wij slechts te bedenken, dat de huid, die niet alleen de geheele oppervlakte van het ligchaam omkleedt, maar met de gansche dierlijke bewerktuiging verbonden is, en met alle deelen, alle ingewanden van dezelve in verband staat, niet blootelijk het reflecteer-punt van het aderlijk en slagaderlijk stelsel is, maar tevens den oorsprong of het einde van alle zenuwen uitmaakt: want het, onmiddellijk onder de opperhuid gelegene, rete Malpigit is niets anders dan eene uitbreiding van het zenuwmerg, waarin het geheele zenuwstelsel ontspringt, eindigt, of ten minste mede in verband staat. En welk eene oppervlakte dit uitspansel der geheele nature aanbiedt, is elk bekend. Zoo zeer elk organisch wezen nu ook een eigendommelijk leven heeft, en eene op zichzelve bestaande natuur uitmaakt, gelijk ik op eene andere plaats (*) breedvoerig heb aangetoond, zoo blijft het toch door de zenuwen met de geheele natuur aaneengeschakeld, en in een sympathetisch verband. De verschijnselen immers, welke in deze organische verbinding en wederkeerige betrekkingen van de levende natuur, onderling en met het heelal, gegrond zijn, bestempelen wij met het woord sympathie (†); en wij zouden overal uitwerkselen van sympathie
ontdekken, wanneer niet de in elk wezen aanwezige werkdadigheid, waardoor het der uiterlijke inwerkingen tegenstand konde bieden, deze sympathetische inwerkingen beperkte. Slechts dan, wanneer de werkdadigheid van het eene individu, of het onvermogen van het andere zoo groot is, dat een aanmerkelijk verschil tusschen beiden aanwezig is, vermag het eerste zoodanig op het laatste te werken, dat daardoor merkbare veranderingen in de werkdadigheid van hetzelve worden te weeg gebragt. Over-
{==551==} {>>pagina-aanduiding<<}
al, waar deze voorwaarde plaats heeft, ontdekken wij onder de levende voorwerpen symphatie, of, met andere woorden, betrekkingen, waarbij het lijdende voorwerp van zijne zelfstandigheid verliest, in den kring van het stellig op hetzelve werkende organismus betrokken, en daardoor min of meer beheerscht wordt; eveneens als door het groote organismus, de geheele natuur namelijk, al het eigendommelijke (individueele) leven beheerscht en beperkt wordt; zoo als wij ter aangehaalde plaats duidelijk bewezen hebben.
Ofschoon wij den aard der inwerking van de buitenwereld op ons ligchaam, en van het eene individu op het andere, niet kunnen verklaren, zoo hebben ons toch humboldt (*) en reil (†) klaarblijkelijk bewezen, dat bij deze inwerking geene onmiddellijke aanraki g vereischt wordt, maar dat de zenuwen eenen dampkring om zich vormen, waardoor alles, wat daarin betrokken wordt, reeds op dezelve werkt, zonder dat zij onmiddellijk aangedaan worden. Hierdoor kan men ook de antipathie, of natuurlijken afkeer, welken het eene dier van het andere, of zelfs van menschen, ja deze zelfs soms onderling tegen elkander ontwaren, verklaren, en eene overeenstemming der electrische verschijnselen van sommige visschen vinden, hetwelk reil (§) zoo schoon heeft uiteengezet. In een zeer naauw verband met deze werkingen schijnen de verschijnselen van het dierlijk magnetismus te staan, waarbij, door bekende strijkingen, in eene zekere verwijdering van het ligchaam, die men manipulatie noemt, van een sterker op een zwakker individu, een toestand in de zenuwen wordt te weeg gebragt, welke met het bekende nachtwandelen (somnambulismus) veel overeenkomst heeft. Deze kunstbewerking, welke reeds in den grijzen voortijd haar aan-
{==552==} {>>pagina-aanduiding<<}
wezen zal gehad hebben, is voor ruim dertig jaren door mesmer van Duitschland naar Frankrijk overgebragt, geraakte aldaar echter, door overdrevene gewinzucht
en kwakzalverijen, weldra in minachting en voorts in vergetelheid, en sloeg, voor ruim twintig jaren, in Duitschland wederom nieuwe wortels, waaruit eene weelderige plant opschoot, die aldaar nogtans vele bloemen, maar weinige vruchten voortbragt; eindelijk ook op onzen moerassigen bodem overgebragt zijnde (*), vertrouwen wij, dat zij niet, gelijk in Frankrijk, verdorren, noch ook, gelijk in Duitschland, al te weelderig uitschieten, maar goede, rijpe vrucht voortbrengen zal. Immers het wemelt ons voor de oogen, wanneer wij al de door het magnetismus verrigte wonderen beschouwen, welke ons in Duitschland worden opgedischt. Aldaar schijnt men deze kunstbewerking veel meer als eene tooverroede, dan wel als eene panacee voor de zenuwziekten aan te merken. Trouwens, men stelt daardoor niet alleen menschen met de afgelegenste landen en aldaar aanwezige personen in verband, maar kondigt aan, wat aldaar gebeurd is, ja zelfs, wat nog gebeuren zal; en, indien zulks voortgaat, zal het tijdstip niet meer verre af zijn, dat het voorledene en de toekomst met het tegenwoordige zullen ineensmelten; en niet alleen ons eigen noodlot, maar ook dat onzer vrienden, zal ons weldra onthuld zijn. Wij herhalen derhalve, hetgeen wij reeds in 1810 (†) tegen den Heer
richerand (§) over het magnetismus hebben aangevoerd:

{==553==} {>>pagina-aanduiding<<}
‘Vermits zoo vele kundige mannen de uitwerkingen daarvan hebben waargenomen en beschreven, zoo zoude het verwaand zijn, den invloed daarvan op het organismus te willen betwisten. Zeer waarschijnlijk is het nogtans, dat er vele misbruiken en kwakzalverijen mede bedreven worden, en dat het eene onmogelijkheid schijnt, menschen daardoor in eenen slaap te wiegen, waarin zij de toekomst met zekerheid onthullen, of gebeurtenissen op verafgelegene plaatsen opgeven, ja de ligging, gebreken en werking der ingewanden van andere, zelfs verwijderde menschen, zouden kunnen zien. Onbegrijpelijk is het, hoe mannen, die zelfs op iets meer, dan een gezond menschenverstand willen aanspraak maken, hieraan geloof kunnen hechten. Al is men hier ook tegen al het bedrog zeker, zoo moet men immers vooronderstellen, dat eene zoodanig gemagnetiseerde persoon somnambule is, die, gelijk andere slapenden of somnambulen, droomt; en dat, gevolgelijk, hare uitspraken of gezegden niet meer zekerheid of waarschijnlijkheid kunnen hebben, dan die van andere droomende voorwerpen. Mogelijk is het, dat van zoo vele dingen, die zij voorzeggen, of in verafgelegene landen zien gebeuren, zich eenige bevestigen; dwaas zoude het nogtans zijn, de waarheid daarvan met derzelver voorzegging in verband te brengen. Ook willen wij niet betwisten, dat zoodanige manipulatiën soms bij zenuwzwakke menschen eene heilzame werking voortbrengen, zelfs genezing van een of ander ongemak bewerken kunnen. Zoo veel houden wij nogtans voor zeker, dat men deze, welligt anders zeer nuttige, ontdekking overdrijft, en veelal tot lage kwakzalverij vernedert.’ Wij willen alzoo deze kunstbewerking door onze aanmerking geenszins ontkennen en tegenspreken; veeleer zijn wij door eigene ondervinding daarvan volkomen over-
{==554==} {>>pagina-aanduiding<<}
tuigd, en kunnen ons, op de door ons voorheen aangevoerde gronden,
derzelver verschijnselen eveneens als alle andere werkingen van geneesmiddelen der zenuwen verklaren. Zelfs houden wij de helderziendheid (clairvoyance) van eene gemagnetiseerde persoon, waarbij zij zichzelve van binnen aanschouwen, de ingewanden onderkennen, en, bij geslotene oogen, door andere deelen van haar ligchaam, b.v. de maag, de haar omgevende voorwerpen ontwaren, zelfs lezen kan, geenszins voor een wonder of onmogelijk. Al kunnen wij alles nog niet duidelijk verklaren, zoo behouden wij toch altoos een natuurlijk verband. Behalve dat zoodanige persoon, van de geheele buitenwereld afgezonderd, in haarzelve is teruggekeerd, zoo behoeven wij ons slechts te herinneren, dat, bij ongesteldheden in ons zamenstel, de eene verrigting somtijds de plaats van eene andere vervult, of dezelve viearieert; zoo dat b.v. werktuigen vochten afscheiden, welke in eenen staat van gezondheid door geheel andere organen worden bereid. Waarom zou dan, bij eene zoodanige onregelmatigheid, als door de magnetische kunstbewerking wordt te weeg gebragt, ook geen plaatsvervangen (vicarieeren) der zintuigen mogelijk zijn kunnen? Het gevoel immers kan zoo hoog gestemd (gepotensieerd) worden, dat het de fijnste, anders onmerkbare, inwerkingen ontware, ja als 't ware de plaats van het gezigt vervulle. Trouwens, hoe vele gevallen van blinden zijn ons bekend, waar zij, door een verhoogd gevoel, kleuren en andere, voor dit zintuig anders onmerkbare, indrukselen, op eene voor ons onverklaarbare wijze, ontwaren en onderkennen. Wij moeten slechts voor oogen houden, dat de magnetische bewerking geenszins op mechanische wetten berust, maar dat zij tot de zuivere dynamische werking behoort; dat men alzoo de verschijnselen van het dierlijk magnetismus niet door eenen, in wrijven en strijken bestaanden,
mechanischen prikkel kan verklaren, daar zij eveneens, dikwijls beter, door eene aannadering van den magnetiseur, en door andere inwerkingen, dan door de zoogenaamde betastingen of bestrijkingen, kunnen te weeg gebragt wor-
{==555==} {>>pagina-aanduiding<<}
den. Alleenlijk wordt hiertoe vereischt, dat, zoo als wij hierboven reeds aangemerkt hebben, de activiteit van de omgevende natuur of van het eene individu, of de passiviteit van het andere, zoo groot is, dat een aanmerkekelijke graad van differens tusschen beiden plaats heeft; alsdan moet eene verandering in de levenswerkzaamheid van het zwakkere ontstaan. Of deze verandering in het organismus van het zwakkere individu nu door de uitstrooming eener electrieke, galvanieke of magnetieke stoffe, welke zich met die van het zwakkere verbindt, en hetzelve op zoodanig eene wijze, als 't ware, assimileert of in zijn eigen werkkring overbrengt, ten minste daarvan afhankelijk maakt; dan wel, of deze werking zonder overgang van eene of andere fijne stoffe geschieden kan, - kunnen wij niet beslissen; genoeg, dat daadzaken een zoodanig verschijnsel bewijzen, hoe vreemd en onverklaarbaar zulks ook schijnen moge. De algemeenste inwerkingen van den dampkring op ons zamendel, namelijk warmte en koude, zijn ons niet eens volledig bekend; hoe vele fijne bestanddeelen bevat nu deze buitendien niet, welke ons vooralsnog geheel onbekend blijven, en toch eenen grooten invloed op ons zamenstel hebben; wat weten wij van electrieke, van galvanieke en magnetieke inwerkingen; wat van licht, van ons zonnestelsel en van den ganschen starrenhemel? en toch hebben zij alle, en sommige eenen aanmerkelijken, involed op het dier- en planten-rijk. Daarenboven, welke onverklaarbare verschijnselen leveren
ons niet de menigvuldige zenuwziekten op? Herinneren wij ons slechts den St. Vitus-dans; hierbij zien wij immers nog dagelijks de wonderbaarlijkste verschijnselen. Ook zijn soms magnetische werkingen, zonder voorafgegane aanwending van het dierlijk magnetismus, bij zoodanig eenen abnormalen toestand der zenuwen ten voorschijn gekomen; hiervan levert, onder andere, onze volgende waarneming een sprekend bewijs, waar, zonder betastingen of manipulatie, niet alleen somnambulismus, maar zelf clairvoyance werd te weeg gebragt. - Overdreven komt het ons echter voor, deze

{==556==} {>>pagina-aanduiding<<}
kunstbewerking in alle ziekten te willen beproeven. De ervaring schijnt ons te leeren, dat zij in zenuwziekten, welker getal legio is, van groot nut kan zijn; en het is ons waarschijnlijk, dat zij bijzonder in zoodanige ziekten aan wending verdient, waar eene disharmonie tusschen het sensibile en irritabilc systeem plaats heeft; in alle soorten van zoogenaamde vallende ziekten (epilepsia) zouden wij het desgelijks zeer sterk aanprijzen.
Tegen geene ziekte bezitten wij meerdere middelen, dan tegen die der zenuwen; maar ook geene wenden wij meer empirisch aan, dan deze. Zoo lang wij immers den aard der werking van de zenuwen niet kunnen doorgronden, zoo lang zal ons ook de aard der abnormaliteiten, en de werkingswijze der daartegen gebezigde geneesmiddelen, onbekend blijven, en wij zullen dezelve met geene volstrekte zekerheid kunnen bepalen. In deze zenuwkwaal is dit, in gene wederom een ander van die middelen aangewezen. Ons handelen blijft derhalve in deze soort van ziekten, - bijzonderlijk bij de epileptische toevallen, of zoogenaamde vallende ziekten, - ook dan, wanneer het met een gelukkig gevolg bekroond wordt, grootendeels empirie. Zoo herstelden wij verscheidene vallende ziekten met het extr. daturae stramonii, waar het cuprum ammoniacale niets baatte, en andere met dit middel, waar het stramonium geen dienst had gedaan; wederom andere door belladonna of het nitras argenti, waarbij gene middelen te vergeefs waren gebruikt; zelfs eenige werden door de gewone zenuwmiddelen genezen, terwijl de narcotica zonder nut waren toegediend.
Zoo behandelden wij onlangs - om zulks door eenige voorbeelden te staven - eenen jongeling van 19 jaren, die reeds over het jaar aan epileptische toevallen gesukkeld had, voor dat hij zich tot ons vervoegde; hij werd daarvan op onbepaalde tijden, zonder dat hij zulks vooraf konde ontwaren, aangetast; soms waren deze toevallen kort, meestal echter van een' langen duur; dan wederom duurden zij wel een' halven dag met zeer korte tusschenpoozingen, waar-
{==557==} {>>pagina-aanduiding<<}
in hij nogtans zijn bewustzijn niet terug kreeg; altoos was hij na deze toevallen van zijne verstandsvermogens beroofd; eene loomheid door alle leden hield den ganschen daarop volgenden dag aan. Voor het overige was deze jongeling van gezonde ouders geboren, had een tamelijk gezond voorkomen, was zelden ziek geweest, maar lang van gestalte, en, om met den gemeenen man te spreken, uit zijne krachten gegroeid; zijn eetlust, slaap, alle dierlijke verrigtingen waren welgesteld. Eenigen tijd hadden wij dezen epilepticus - die in het voorleden jaar vele ons onbekende middelen daartegen gebruikt had - met de gewone daartegen aangeprezene nervina en anti-epileptica, zonder vrucht, behandeld; wij namen eindelijk onze toevlugt tot het extractum daturae stramonii, begonnen met een half grein pro dosi, klommen daarmede allengskens tot twee, drie greinen viermaal daags op, en hadden het geluk, hem daardoor van zijne kwaal te bevrijden. De eenigste gevolgen, die wij bij het gebruik van de sterke giften van dit middel bespeurden, was de gewone verduistering voor de oogen, en eene droogheid in den mond en keel, met een gevoel van zwelling der tong. - Meermalen hebben wij de datura stramonii in soortgelijke ongeregeldheden der zenuwen met nut gebezigd; dikwijls echter ook vruchteloos toegediend.
Bij eenen tweeden lijder van dien aard, een ongehuwd man van 28 jaren, waarbij zich de ongeregeldheden der zenuwen alleen in het hoofd bepaalden, en zich door eene sprakeloosheid, met trekkingen in het hoofd en de armen vergezeld, openbaarden, hadden wij, onder vele middelen, ook te vergeefs het extractum stramonii toegediend. Het cuprum ammoniacale was hier de panacee, welke hem van zijn langdurig en lastig lijden verloste. Twee jaren bleef hij daarvan geheel bevrijd; toen werd hij, in dezen zomer, door hevige zenuwkoortsen zoodanig aangetast, dat wij voor zijn leven beducht waren; hem nogtans met vele moeite herstelden. Gedurende deze ziekte, waarbij de onregelmatigheid zijner zenuwen zich door hevige toevallen openbaarde, bleef hij van zijne gewone kwaal bevrijd; maar

{==558==} {>>pagina-aanduiding<<}
naauwelijks was hij convalescent, of deze keerde bijkans in den vorigen graad terug; en alle, gedurende zijne ziekte gebezigde, zenuwmiddelen konden hem hier niet van bevrijden. Eerst sedert dat wij wederom tot het cuprum ammoniacale onze toevlugt namen, werd hij beter, en is thans genoegzaam hersteld; terwijl hij dit middel nog voortgebruikt.
Dewijl het echter hier de plaats niet zijn kan, om de verschillende werkingen der zoogenaamde zenuwmiddelen verder proefondervindelijk te staven, zoo gaan wij thans over tot de beschrijving onzer waarneming van magnetische verschijnselen, bestaande niet alleen in slaapwandelen (somnambulismus), maar zelfs helderziendheid (clairvoyance), zonder eenige magnetische kunstbewerking of manipulatie.
In de maand Maart van dit jaar werden wij ontboden ten huize van Mejufvr. B., en vonden aldaar de Jufvr. W., uit Noordholland, met hare 14 jarige dochter, om mij over dezelve te raadplegen. Dit meisje was in hare eerste jeugd altijd gezond en zeer vrolijk van aard geweest; zij viel in Augustus van het jaar 1812 spelende in het water; uit vrees voor berisping, durfde zij hiervan tegen hare onders niet spreken, en bleef dus eenige uren in de natte kleederen voortspelen. Eenigen tijd hierna bevond zij zich nog geheel wel; maar in September werd zij onpasselijk. Haar arts schreef zulks aan verstopping in den onderbuik toe, en wilde deze door lavementen losmaken. Hierbij voegden zich afgaande koortsen, waaraan zij zes weken sukkelde; haar zenuwgestel werd thans zeer aandoenlijk; een aanhoudend gapen werd de voorbode van zenuwtrekkingen, die eindelijk in zenuwtoevallen, waarbij zij geheel van zichzelve viel, overgingen. Verschillende middelen werden hiertegen door haren gewonen huis-arts vruchteloos gebezigd; de toevallen werden menigvuldiger, sterker, en bleven aanhouden, terwijl de koortsen reeds lange geweken waren. Dagelijks viel zij ontelbare keeren van haarzelve, hetwelk zelfs eenige malen in onze tegenwoordigheid, toen wij de moeder over dezen toestand ondervraagden, gebeurde. Som-
{==559==} {>>pagina-aanduiding<<}
tijds waren deze toevallen erger en duurden langen tijd, veeltijds maar oogenblikkelijk, zonder eenige trekkingen. Zij had nog niet gemenstrueerd, had een gezond blozend voorkomen, behoorlijken eetlust en sedes, was ook overigens gezond, maar scheen eigenzinnig te zijn. Te vergeefs dienden wij de gewone nervina, b.v. rad. valerianae, carbonas ammon. pyro-animale, aether sulphur. alcoholisatus en meer andere, toe. Na het gebruik van de alcoh. sulphurico aethereus ferrt schenen de toevallen iets zeldzamer te worden, maar bleven
overigens op dezelfde wijze aanhouden. Eindelijk schreven wij haar - in den aanvang van April - het nitras argenti op volgende wijze voor:
℞. Nitras argenti gr. I.

solve in aquae flor. tiliae ℥ IV.

adde mucil. g. arabici ℥ I.
Ms. 4 maal daags een spijslepel vol te nemen.
Nadat zij cenige dagen hiervan gebruikt had, waren de toevallen minder en geheel veranderd; zij viel thans niet meer van haarzelve, maar kreeg zenuwtrekkingen, welke soms zeer hevig werden; echter bleef zij zich hierbij bewust, en werd daarvan, op den 9 April, in onze tegenwoordigheid wat tot nu toe altijd gebeurd was) niet meer aangedaan; daarop vermeerderden wij de gift van het nitras argenti met een grein, lieten het in rozen- in plaats van lindebloesem-water oplossen, en vijf lepels vol op den dag nemen. Nadat zij den 9 van hare toevallen geheel was vrijgebleven, viel zij op den namiddag van den 10, terwijl zij bij hare ouders in den tuin zat, tegen hare gewoonte, in eenen slaap. Nadat deze bijna een kwartier uurs geduurd had, begon hare moeder ongerust te worden, en wilde haar wakker maken; maar sprekende sliep zij voort, en beantwoordde alle aan haar gerigte vragen. Op de vraag: of zij tets wilde eten? antwoordde zij: ja, en at ook slapende iets van eene beschuit; toen begon zij te snorken, en riep gedurig: och lieve moeder! laat mij maar slapen;

{==560==} {>>pagina-aanduiding<<}
deze slaap zal mij veel goed doen; hij zal mij genezen. Daarna klaagde zij, dat het haar zoo wonderlijk was, en dat het haar toescheen, of zij zichzelve van binnen in het lijf konde zien; zij werd misselijk over hetgeen zij aldaar zag, konde echter hiervan geene beschrijving geven; nogmaals verzekerde zij, dat deze slaap haar veel goed zoude doen, wenschende maar te kunnen uitslapen. De ouders werden verlegen, wilden haar wakker maken, lieten haar te dien einde opstaan en door den tuin wandelen; maar zij wandelde, door hare ouders onder de armen ondersteund, slapende voort. Eindelijk vroeg zij papier, pen en inkt, zeggende: nu zal ik een goed recept voor mij schrijven, dat mij zeker zal helpen. Dit niet bij de hand zijnde, veinsde zij met de vingeren op de tafel te schrijven, hierbij eenige onverstaanbare woorden sprekende. Eindelijk werd zij, na ruim een half uur slapens, met een diepen zucht wakker, was vrolijk en geheel wel, wist van al wat er gebeurd was niets; uit de houding der omstanders meende zij te kunnen besluiten, dat zij de toevallen gehad had; van haren slaap wilde zij niets hooren. Zij gebruikte thans hare medicijnen voort, en bleef tot den 13 geheel wel, zonder toevallen; toen schrikte zij hevig, in de meening, dat haar broeder in het water was gevallen, bleef echter ook daarna wel tot den volgenden dag, wanneer zij, 's middags aan tafel visch en geen vleesch willende eten, zulks nogtans, op aandrang van hare ouders, met tegenzin deed, wederom trekkingen kreeg, zonder echter van haarzelve te vallen; deze herhaalden zich des avonds, doch even gering als des middags. Zondag daarop viel, onder het eten, door haar toedoen, een glas roode wijn over tafel, waarop zij dadelijk de trekkingen, 7 of 8 maal achter elkander, sterker dan woensdag, kreeg. Dingsdag, den 20, kwam zij in de stad, was zeer vrolijk en wel, en had in het geheel geene toevallen, en na zondag geene trekkingen gehad. Wij
lieten haar van dezelsde oplossing vier lepels vol op den dag gebruiken, radende aan de moeder, in een' volgenden slaap haar niet te storen, maar te laten uitslapen.

{==561==} {>>pagina-aanduiding<<}
Den 21, zijnde de dag na haar vertrek van ons, sliep zij wederom, op hetzelfde tijdstip als de vorige maal, sprak daarbij niets, dan: lieve moeder, wat heb ik u lief! en herhaalde zulks eenige malen; werd binnen het kwartier uurs wakker, zonder te weten, wat er gebeurd was; doch meende wederom uit de houding der omstanders te kunnen besluiten, dat zij de toevallen gehad had. Den daarop volgenden zondag werd zij in de kerk, door een onverwacht aanvatten, verschrikt, en kreeg daarop onbeduidende trekkingen; had des avonds, wegens het verlies van haar knipbeursje, onaangenaamheden; brak daarop in een zenuwachtig snikkend schreijen los; doch was anders, tot den 27, wanneer zij wederom in de stad kwam, vrij van de toevallen geweest. Wij lieten haar thans van eene oplossing van 2 greinen nitras argenti in 5 oncen rozenwater vier lepels vol op den dag nemen. Den dag na haar vertrek, alzoo den 28, zat zij in eene besloten kamer met eene geverwde stinkende stoof, werd daardoor benaauwd, en kreeg eenige oogenblikkelijk voorbijgaande trekkingen. Daarna was zij wel tot den 3 Mei; toen viel zij wederom in een' slaap van eenige minuten. Zij bezocht ons den 4; wij vonden haar vrolijk en wel, en lieten met de medicijnen op dezelfde wijze voortvaren. Den 11 kregen wij wederom een bezoek van onze lijderesse. Zij verhaalde ons, dat zij de geheele week wél geweest was, uitgenomen den 9, toen zij, stoeijende, onverwachts een' harden stoot kreeg, waardoor zij zoodanig onthutste, dat zij eenige oogenblikken in bezwijming geraakte; zij behield nogtans haar bewustzijn, en wist alles, wat om haar gebeurde, zonder zulks echter op eene of andere wijze te kunnen te kennen geven. Na dien tijd heeft zij van niets wederom geweten; de medicijnen werden allengskens verminderd, en den 9 Augustus, in hare woonplaats zijnde, vonden wij haar bij ons bezoek niet alleen zeer wel en bevrijd van alle toevallen, maar zij was zelfs veel
gezetter geworden.





{==562==} {>>pagina-aanduiding<<}

Berigt wegens de Samaritanen, welke tegenwoordig de stad Naplous bewonen.

(Overgenomen uit het Dagverhaal eener Reize in Klein-Azië, door den Heer corancèz, Konsul Generaal van Frankrijk te Bagdad.)

- - Deze zijn de voornaamste volken, welke tegenwoordig de bergen van den Libanon bewonen. In bijzonderheden zullen wij niet treden wegens de afgescheurde of katholijke Grieken, ginds en elders over deze bergen verspreid, en die er weinig of geenen invloed hebben; maar ten zuiden van den berg Libanon bestaan nog eenige overblijffels van een volk, eertijds in Patestina zeer magtig; het zijn de Samaritanen. Bijzondere omstandigheden hebben ons in k nnis gebragt met de afstammelingen dezer aloude bezitters van een groot gedeelte van Zuia-Syrië. Wij zullen hier bijeenverzamelen, hetgene deze betrekkingen te onzer kennisse gebragt hebben: want in Europa was hiervan zeer weinig bekend, voor dat onze berigten derwaarts gekomen waren.
Driehonderdveertig jaren vóór de Christelijke jaartelling bemagtigde samer-el-ad, Koning van Nintve, thans Nesbin, dat gedeelte van Syrië, hetwelk aan Palestina grenst, en bewoond werd van de tien Joodsche stammen, die zich van Juda en Benjamin hadden afgezonderd. Alie de inwoners voerde hij gevankelijk weg, latende, in derzelver plaats, eene volkplanting van zijne onderdanen. Deze, tot in hunne huizen van de wilde dieren vervolgd, klaagden aan den Koning, dat zij den God van hun nieuw vaderland niet hadden kunnen buigen. Samer-el-ad zond hun Joodsche Priesters. In het Jodendom ingewijd, vermengden de nieuwe inwoners hetzelve met hunnen alouden eerdienst, en alzoo de Afgoderij met den Godsdienst van Gods volk.
Zoodanig is het denkbeeld, hetwelk aangaande den oor-
{==563==} {>>pagina-aanduiding<<}
sprong der Samaritanen, de hedendaagsche zeer talrijke Joden in Syrië voeden. Zij beschuldigen hen van afgoderij, in het bijzonder van het aanbidden van eene duif, waarvan men wil, dat zij zorgvuldig eene vergulde, uitgehouwene afbeelding bewaren. In het vervolg zal blijken, in hoeverre deze beschuldiging gegrond zij.
Naplous en Jaffa zijn de eenige Syrische steden, in welke men nog Samaritanen ontmoet. Men telt er dertig familiën, uitmakende eene bevolking, aan mannen, vrouwen en kinderen, van tweehonderd zielen. In de stad Naplous bewonen zij eene afzonderlijke wijk, welke zij de Bhadexa noemen. Hier zoude, volgens hen, weleer jakob gewoond hebben, die deze wijk den ring der Samaritanen noemde. Tegenwoordig is dat gedeelte van Naplous bij den naam van de wijk der Samaritanen bekend; het is niets meer dan een op zich zelf gelegene khan, of gehucht, van tien of twaalf huizen, die gemeenschap hebben met elkander.
Voormaals waren er in Egypte vele Samaritanen; thans is aldaar hun geslacht geheel uitgestorven. Dezulken, welke te Naplous nog overig zijn, verbeelden zich, te Genua nog vele geloofsgenooten te hebben. Dit gevoelen heeft zijnen grond in eene overlevering, onder hen verspreid, aangaande de gemeenschap, welke, nu eene eeuw verleden, tusschen ken en de Genueesche Samaritanen plaats had. Zij beweren, dat de eerste brieven der laatstgenoemden hun ter hand gesteld werden door eenen Europeaan, die, omtrent dien tijd, eene pelgrimaadje deed naar Jeruzalem, en wiens Bijbel met dezelfde Hebreeuwsche letters geschreven was, die bij de Samaritanen zijn bewaard gebleven.
Dit gevoelen, hetwelk te Genua en in Hongarije eene groote menigte Samaritanen plaatst, is insgelijks onder de Syrische Joden verspreid. De grond daarvan is, dat de laatstgemelden hen verwarren met de Kanaïten, welke men insgelijks te Damascus aantreft, en, zoo als bekend is, de wet van mozes letterlijk volgen. Doch dit gevoelen schijnt geenen grond te hebben, en wij gelooven niet, dat er er-
{==564==} {>>pagina-aanduiding<<}
gens in Europa Samaritanen gevonden worden. Voor het overige dunkt het mij klaarblijkelijk, dat de tegenwoordige Samaritanen te Naplous, in hunnen staat van verval een voorbode hunner aanstaande en geheele vernietiging in Syrië ziende, het noodlottige voorteeken daarvan zoeken te verwijderen, door de onderstelling, dat zij, nog heden, in Europa, eene talrijke en bloeijende bevolking uitmaken.
Niet zeer talrijk en van gering vermogen zijn de Turken te Naplous; van hier dat zij den Samaritanen in die stad weinig overlast doen. Op zekeren tijd wilde gezar-pacha hun geld afknevelen; zij ontkwamen dit, met te zeggen dat zij Joden waren. Voor het overige zijn zij arm en te Naplous in weinig aanzien. De meesten doen winkelnering en bestaan van een weinig koophandels. Ook zijn er onder hen eenige Serafs, inzonderheid de Seraf el Beled, of Seraf van den Gouverneur.
Zij herinneren zich, in vroegere dagen, zelfs in de laatste eeuwen, zeer talrijk geweest te zijn in het Oosten. Toen waren zij verspreid in Egypte, te Damascus, Gaza, Ascalon en Cesarea. De rampen, welke zij, van tijd tot tijd, op alle deze plaatsen, hebben geleden, hebben welhaast hun getal merkelijk verminderd, en vervolgens hen geheel doen verdwijnen.
In de khan, boven vermeld, het tegenwoordige Samaritanen-kwartier te Naplous uitmakende, staat een huis, aan den openbaren eerdienst bijzonderlijk gewijd. Twee of drie kamers op de eerste verdieping dienen tot tempel. In het voornaamste vertrek, zijnde het eigenlijke heiligdom, is eene verhevenheid, op welke de Bijbel ligt. Deze Bijbel is verborgen achter een gordijn, hetwelk de Kakhan, of Opperpriester, alleen geregtigd is op te trekken. Hij vertoont den Bijbel aan de geloovigen, die allen opstaan en aanbidden. Men wil, dat deze Bijbel bedekt is met de vergulde afbeelding van eene tortelduif. Van daar het algemeene vooroordeel onder de Joden, dat de Samaritanen eene tortelduif aanbidden.
De Samaritanen vergunnen den toegang aan de Joden

{==565==} {>>pagina-aanduiding<<}
in het vertrek, boven vermeld als het heiligdom hunner kerke. Wij hebben deze bijzonderheden van een' der laatstgenoemden, die, gedurende zijn verblijf te Naplous, hunne godsdienstige plegtigheden dikmaals heeft bijgewoond. Tegenover het heiligdom is eene andere kamer, die zorgvuldig gesloten is, in welke de Samaritanen geenen vreemdeling toelaten. De Joden beschuldigen hen, dat zij aldaar plegtigheden vieren, welke zij afgodisch noemen.
Op den eersten Paaschdag vieren de Samaritanen, ter middernacht, het feest der offerande. De Kakhan doodt, met een mes, het lam, hetwelk in het heiligdom geleid wordt. Vervolgens wordt er op eene plaats, daartoe bestemd, vuur gestookt. Het slagtoffer, in zijn geheel en nog in zijne vacht, wordt aan een houten spit gestoken en op kolen gelegd. Daarop wordt het weder met hout en vuur bedekr. Gebraden zijnde, wordt het vuur en de asch weggenomen, en het vleesch onder de geloovigen verdeeld, die het in het heiligdom eten.
Ter wederzijden van Naplous liggen twee bergen, van welke in de Schriftuur dikmaals gesproken wordt, Karizim en Haïbal; de eerste ten zuiden, de andere ten noorden. Op den Haïbal is het graf van eenen Heilige of Schaick, voor welken de Samaritanen grooten eerbied hebben. Jaarlijks op het Paaschfeest, en na de eerste offerande, die altijd in de Synagoge plaats heeft, verrigten zij aldaar verscheiden bijzondere plegtigheden. De Joden geven voor, dat deze ten doel hebben de aanbidding van den Heilige, op wiens graf zij insgelijks een lam offeren.
De Samaritanen dragen een hoofddeksel, hetwelk hen van de Joden en de overige volken van Syrië onderscheidt. Bekend is het, dat, volgens een algemeen gebruik in het Oosten, elke natie haren bijzonderen tulband heeft, of eene verschillende kleur van schall, waarmede dezelve omwonden is, en dat alle de onderscheidene aanhangen, met den eersten opslag, hieraan kunnen onderkend worden. Het algemeene hoofddeksel der Samaritanen is de roode muts, en de witte schall, die aan het voorhoofd eene ruim-
{==566==} {>>pagina-aanduiding<<}
te openlaat, alwaar zich eene roode plek vertoont. Zij scheren het hoofd; doch de Hoogepriester, of Kakhan, draagt lang haar. Wanneer zij in het heiligdom gaan, trekken zij een lang wit hemd aan over hun gewoon gewaad; daaruit gaande, leggen zij het wederom af. In het heiligdom is eene verhevene plaats, voor de verontreinigden bestemd. Deze zijn dezulken, die een lijk hebben aangeraakt, de vrouwen in hare stonden, en de mannen, welke, gedurende dezelve, gemeenschap met haar gehad hebben. Zoo ras de maandelijksche reiniging zich bij de vrouwen openbaart, moeten zij zich op eene bepaalde plaats van het huis afzonderen, en, na verloop van zeven dagen, in loopend water zich reinigen; desgelijks in loopend water moeten de onreine mannen zich reinigen, doch na verloop van vierentwintig uren.
Deze onderscheidene berigten, aangaande de Samaritanen, zijn ons medegedeeld door verscheidene Joden, die lang onder hen te Naplous gewoond hebben; niets hebben wij van hen overgenomen, dan hetgene, waaromtrent zij onderling overeenstemmen. Deze berigten zijn derhalve naauwkeurig. Doch, wat hunne beschuldiging van afgoderij aangaat, moet men hen wantrouwen. Die beschuldiging schijnt bij de Joden een gevolg hunner dweeperij te zijn, en van hunnen haat tegen allen vreemden Godsdienst. Bekend is het daarenboven, dat het bij hen een geloofsartikel is, den Godsdienst der Samaritanen te beschouwen als een mengelmoes der aloude asgoderij en van den Joodschen Godsdienst.
Het wordt tijd, op deze berigten van vreemden, dezulke te laten volgen, welke de Samaritanen zelve ons van hunnen Godsdienst gegeven hebben. Zij beweren, afkomstig te zijn van de echte Israëliten, en beschouwen als laster den vreemden oorsprong, welke de Joden hun toeschrijven. Jakob's nageslacht, hetwelk ten getale van zeventig personen in Egypte kwam, en het, tot zesmaalhonderdduizend zielen aangegroeid, verliet, vestigde zich in het Land Kanaän, na de wonderwerken, te zijnen behoeve,

{==567==} {>>pagina-aanduiding<<}
in Egypte en in de Woestijn verrigt. In dat Kanaän wonen thans de Samaritanen, die zich, zonder eenige vermenging, nakomelingen noemen van dat nageslacht van jakob, en van den stam van jozef.
Zij hebben, even als de Joden, den Bijbel, bestaande uit zeshonderd-dertien geboden, en die bij beide de volken oorspronkelijk dezelfde schijnt te wezen. Doch deze Bijbel is met bijzondere Hebreeuwsche letters geschreven, welke, volgens de Samaritanen, de aloude letters der Hebreërs zijn. Van hier de beschuldiging der Joden, bewerende, dat de Samaritanen den tekst des Bijbels aanmerkelijk vervalscht hebben, en dat er, van tien woorden, naauwelijks één echt is. Deze beschuldiging is valsch. Zeker is het, echter, dat de Samaritaansche letters merkelijk verschillen van die der hedendaagsche Joden, en dat zij de woorden anders uitspreken.
De Samaritanen, daarentegen, zeggen, dat de gedaante hunner letteren die der aloude Hebreeuwsche is, dezelfde, van welke de Allerhoogste zich bediende op het marmer, welk de tien Geboden bevatte, aan mozes geopenbaard. Te dien aanzien beroepen zij zich op de getuigenis der Rabbijnen, van Jeruzalem gekomen, welke deze schrijfwijze herkend hebben voor die des stams der Alouris. Ook bewaren zij zorgvuldig de gedaante dier letteren, zonder er iets in te veranderen; zich, te dien opzigte, grondende op het gebod des Heeren: Gij zult er niets toe- of afdoen.
IJverig verdedigen zij zich tegen de beschuldiging van de aanbidding van eene gouden tortelduif. Tegen die afgoderij voeren zij het gebod des Heeren aan, het maken van gesnedene beelden verbiedende.
Hoewel zij hetzelfde wetboek als de Joden hebben, omdat, zoo als wij gezien hebben, de Bijbel der beide volken dezelfde is, handhaven zij hunne meerderheid boven de laatstgenoemden, die, geene meesters meer van Jeruzalem zijnde, de plegtigheden der reiniginge niet meer kunnen waarnemen. Wat hun aangaat, zij zeggen, nog dezelfde plaat-
{==568==} {>>pagina-aanduiding<<}
sen te bezitten, die hunnen voorvaderen werden aangewezen, toen het volk van God uit Egypte trok.
De slagtoffers van schapen en lammeren zijn, gelijk bekend is, een grondartikel der Joodsche wet. Van het eerste tijdperk der bouwing van den Tempel bevatte dezelve twee altaren voor de offeranden; het eene was het altaar der zondaren (kafiara), het andere dat der offers (selaïem.) Mozes beval, dat er dagelijks, 's morgens en 's avonds, zou geofferd worden door de hoofden van den stam van Israël. Dit geschiedde, zoo lang de Tempel bestond. Sinds deszelfs verwoesting hebben de Aäronische Opperpriesters bevolen, ter vervanging van deze offeranden, het doen van gebeden en andere godsdienstige werkzaamheden. Het zijn deze gebeden, welke de Samaritanen nog heden in acht nemen.
Wat het Paaschoffer aangaat, de tijd daarvan is bepaald op den avond van den veertienden dag der eerste maand van het jaar. De plaats daartoe is de berg Karizim. Het was deze berg, op welken de Samaritanen, sinds onheugelijke tijden, op gemelden dag, ter middernacht, dat offer volvoerden, volgens de plegtigheden, in het volgende gebod voorgeschreven: Gij zuli, tot aan den veertienden, in den avond, een lam bewaren van een volkomen jaar. Gij zult het op het vuur doen braden, en het feestelijk eten met vrolijkheid.
Bijkans twintig jaren zijn er verloopen, sinds de Samaritanen zich genoodzaakt gevonden hebben, van hun vergaderen op den berg Karizim af te zien, ter waarneming van deze plegtigheden; hoewel, volgens hen, sinds de intrede van het volk van Israël in het Land Kanaän, deze berg te dien einde was aangewezen, en dezulken, die bij het heilige werk, op den bepaalden tijd, niet konden tegenwoordig zijn, het in de tweede maand afzonderlijk moesten waarnemen. De Samaritanen, te Naplous woonachtig, hebben in den nooddwang eene voldoende reden gevonden om dit gebod te ontduiken. Thans vieren zij het Paasoh-
{==569==} {>>pagina-aanduiding<<}
feest in de stad, in den vermelden tempel, welken zij als eene gewijde plaats beschouwen.
Intusschen hebben zij altijd grooten eerbied voor den berg Karizim behouden, welken zij als het huis van God en der Engelen beschouwen. Daarheen wenden zij zich, bij het doen van hunne dagelijksche gebeden. Van de dagelijksche morgen- en avond- offers hebben deze gebeden de plaats vervangen.
Behalve deze dagelijksche, hebben zij jaarlijksche gebeden voor de onderscheidene seesten; van bijzondere plegitgheden gaan deze verzeld. Ook hebben zij drie Sabbat-gebeden, en plegtigheden voor het feest der ongezuurde brooden. Zeven dagen in het jaar zijn bestemd tot eene bedevaart naar den berg Karizim; nog zijn er bijzondere plegtigheden en gebeden ingesteld voor vijftig andere dagen, welker laatste bestemd is voor eene bedevaart naar eene plaats, Dakdalek genaamd. De zevende maand is voor hen eene maand van boete. De eerste dag dier maand is aan zekere godsdienstige verrigtingen gewijd; de tiende is een vasten- en lees-dag; de vijftiende is het feest van Farchi, en de tijd eener andere pelgrimaadje naar Dakdalek; op den tweeëntwintigsten eindigen alle feestdagen.
De Samaritanen worden besneden, zoo wel als de Joden en Mahomedanen. Op den achtsten dag na de bevalling reinigen zich de vrouwen in loopend water, in het uur als de zon opgaat. Even als de Hebreërs, onderhouden zij naauwkeurig den Sabbat; even als deze, zijn ook zij geregtigd, om wettige redenen, van hunne vrouwen te scheiden; zelden, echter, maken zij gebruik van deze vrijheid, zoo wel als van die, om meer dan ééne vrouw te hebben. Zij zonderen zich af van alle natiën, zelfs van de Joodsche, hebbende hunne afzonderlijke tempels en woonhuizen. Zij kunnen even min het tegenwoordige Hebreeuwsch der Joden lezen, als deze de karakters schrijven, door hen bewaard. Zij veroordeelen ten strengste den beeldendienst, en maken veel werks van het bijbellezen. Hunne dagelijksche gebeden zijn het Alleluia, de aanbid-
{==570==} {>>pagina-aanduiding<<}
ding en verheerlijking van God. Hunne zuivere zedeleer en strenge gebruiken schijnen hen van de beschuldiging van afgoderij volkomen vrij te pleiten. Zij zijn weldadig en doen vele aalmoezen. In hunne huizen heerscht liefde tusschen den vader en zijne kinderen, en tusschen de echtgenooten. De bijwijverij is onder hen verbannen.
Oorspronkelijk waren de Samaritanen in vele klassen onderscheiden. Deze onderscheiding, welke zij afleiden van de dagen van abraham, isaäk en jakob, en zelfs van noach, heeft nog onder hen plaats, hoewel siechts in naam, als zijnde de natie thans zoo weinig talrijk, dat eene dadelijke verdeeling onmogelijk zijn zoude.
Zij bezitten oude regels, wier grondbeginsels hun onbekend zijn, om de Eklipsen te voorzeggen, het tijdstip van den eersten dag der Maan, en van het Paaschfeest te bepalen. Eene verdeeling der Gestarnten is ook onder hen bekend.
Voormaals hadden zij priesters, welke zij priesters van aäron noemden; sedert honderd vijftig jaren hebben zij dezelve niet meer. Eénen, echter, hebben zij behouden, welken zij Iman, of Opperpriester, noemen; hij onderscheidt zich, gelijk wij zeiden, door het dragen van lang haar. Op hem rust de zorge om te waken voor het doen onderhouden van de geboden der wet. Hij trekt de tienden der offeranden en van alle de bezittingen der Samaritanen; hij bezit groot gezag over hen, en kan als hun opperhoofd worden aangemerkt. Tegenwoordig wordt dat ambt bekleed door eenen salame, die zich den titel geeft van Kahen Kahen der Samaritaansche natie te Naplous.
Zij gebruiken twee onderscheidene Jaartellingen: de Hebreeuwsche, sinds adam, in welke zij, in den jare 1808, het jaar 6246 rekenden; de andere, welke zij den aanvang doen nemen van den uittogt der Israëliten uit Egypte; in den jare 1808 telde deze het jaar 3246.





{==571==} {>>pagina-aanduiding<<}

Verhaal van een' verschrikkelijken hongersnood in Egypte, bij gebrek aan overstrooming des Nijls.

Het volgende verhaal is overgenomen uit eene Beschrijving van Egypte, door abd-allatif, een Arabisch Geneesheer van Bagdad; hij leefde in het laatste gedeelt der twaalfde en in het eerste gedeelte der dertiende Eeuwe. Zijn werk, meermalen gedrukt, zag onlangs het licht in eene verbeterde uitgave, vervaardigd door den Heer de sacy, Lid van het Wetgevende Ligchaam en van het Fransche Instituut. Eene Nederduitsche vertaling, naar die voortreffelijke uitgave, zoude velen onzer Landgenooten hoogst welkom zijn, als hebbende onze geleerde Arabier alles met eigen oogen gezien, en niet zijn Reisverhaal aangevuld met overgenomene stukken, die, dikmaals gebrekkig en onnaauwkeurig, alleenlijk dienen om verkeerde berigten van geslacht tot geslacht voort te planten.
Een berigt wegens de Overstrooming des Nijls viel in het plan van den opmerkzamen Arabischen Arts. Wanneer het Nijlwater boven de zestien tot achttien ellen rijst, deelen alle landen, daarvoor berekend, in de overstrooming, en de oogst is toereikende ter vervulling van de behoeften des lands voor twee en meerjaren. Maar, wanneer het water niet tot zestien ellen klimt, is het gedeelte der landen, welk onder water wordt gezet, ontoereikend; de oogst is ongenoegzaam, en er ontstaat gebrek aan levensmiddelen, meer of minder groot, naar gelang het water meer of min beneden zestien ellen is blijven stilstaan.
Indien men, derhalve, reeds moet beven voor den oogst bij een' vloed van slechts zestien ellen, welk een schrik zal dan de gemoederen hebben bevangen ten jare 1199 van de Christelijke Jaartelling, toen abd-allatif Egypte bezocht! Een zonderling en misschien nooit gebeurd verschijnsel had toen plaats, klimmende het Nijlwater slechts

{==572==} {>>pagina-aanduiding<<}
een weinig boven de twaalf ellen: een voorbode van volgende rampzaligheden. Nooit toch was Egypte eene prooi van zoo geduchten hongersnood, als, gedurende de twee volgende jaren, dat ongelukkig land verwoestte. Zie hier eenige trekken van het schrikwekkend tafereel, opgehangen door den Arabischen geleerden Arts, die, Egypte bezoekende, toen de geesel des hongersnoods zijne vreesselijkste verwoestingen aanrigtte, daarvan, in eigen persoon, ooggetuige was: een tafereel, dat, na meer dan zes Eeuwen; nog eene kille huivering wekt. Men hoore den Arabier zelven spreken.
Het jaar 597 van de Hegira (of de Turksche, zijnde het jaar 1200 van der Christenen Jaartelling) kondigde zich aan als een monster, welks woede alle levensbronnen en mondbehoeften moest verzwelgen. Alle hoop op het hooger klimmen des Nijls gaf men nu verloren; en, diensvolgens, waren de levensmiddelen reeds in prijs gerezen. De provinciën waren door de droogte verwoest; de opgezetenen voorzagen een onvermijdelijk gebrek, en de vreeze voor hongersnood deed onder hen oproerige bewegingen ontstaan. De bewoners der dorpen en van het platte land namen de wijk in de voornaamste steden der provinciën; een groot getal verhuisde naar Syrië, Magreb, Hedjaz en Yemen, alwaar zij zich heinde en verre verspreidden, gelijk weleer de afstammelingen van saba. Eene oneindige menigte, daarenboven, zocht eene wijkplaats in de steden Misr en Cairo, alwaar zij eenen verschrikkelijken hongersnood leden en bij duizenden stierven. Want, toen de Zon in het Teeken van den Ram was gekomen, werd de lucht bedorven, en begonnen de pest en eene doodelijke besmetting zich te doen gevoelen. De arme lieden, door honger geperst, begonnen krengen, lijken en honden te eten; zij gingen nog verder, zoodat zij zelfs kleine kinderen te lijve sloegen; niet ongemeen was het, lieden te verrassen, die gebraden of gekookte kinderen op hunne tafel hadden. De bevelhebber van de stedelijke wacht liet dezulken levend verbranden, welke aan deze misdaad zich schuldig maak-
{==573==} {>>pagina-aanduiding<<}
ten, zoo wel als de zoodanigen, die zulke geregten nuttigden.
Intusschen waren deze strafoefeningen niet in staat, lieden in bedwang te houden, die, door de dringende behoefte des hongers, tot woede oversloegen. In regte Kannibalen herschapen, spanden zij duizend strikken om elkander te verrassen; de zwakste werd de prooi des sterksten, die er zijnen honger mede stilde. Twee Geneesheeren (goede vrienden van abd-allatif) liepen, op deze wijze, het grootste gevaar, en ontkwamen den dood niet dan door eene soort van wonderwerk.
Deze vernielende geefel deed zich door gansch Egypte gevoelen. Ontzettende voor de verbeelding is het getal menschen, welke er de slagtoffers van werden. Te Chiro alleen werden bestendig van honderd tot honderdvijf ig lijken daags naar de plaats gebragt, alwaar hun de laatste eere werd bewezen. Nog akeliger, echter, was het schouwspel, 't welk de naburige vlekken en dorpen voorstelden; niets anders waren dezelve dan eene schrikwekkende woestijn, welke eenige spooksels, de graven ontvlugt, van tijd tot tijd schenen te doorwaren!
Tot overmaat van rampen heerschte er, ingevolge van dien hongersnood, eene verschrikkelijke pestziekte over Fayyoum, de provindie Garbiyyèh, Damiate en Alexandrie. Zoo groot waren de verwoestingen, welke dezelve aanrigtte, dat op éénen Vrijdag de Iman de Begrasenisgebeden had gedaan voor zevenhonderd zielen, en een zelfde erfgoed, in het tijdverloop van eene maand, achtervolgens was overgegaan op veertien erfgenamen.
Intusschen had Egypte nog al de rampen niet gevoeld, welke het noodlot, in dat heilloos tijdstip, behagen scheen te scheppen op deszelfs hoofd te laden. Eene zwaare aardbeving, welke er op den 26 van Schaban (20 Mei 1202) zich deed gevoelen, en, in de voornaamste steden, het instorten van eene groote menigte gebouwen veroorzaakte, leide de laatste hand aan de wanhoop en verlegenheid der

{==574==} {>>pagina-aanduiding<<}
inwoneren; dezelve breidde zich uit tot in Syrië, alwaar men insgelijks de hevigste schuddingen gevoelde.
Te midden van dezen vloed van onheilen, deed eindelijk de hemel, in deszelfs gestadige omwenteling, het tijdstip van het wassen des Nijls geboren worden. In stomme verbijstering ging de Egyptenaar, dagelijks, angstig sidderende, den geduchten Mekias (Nijlmeter) raadplegen, alwaar hij, na duizend angsten, door de ongeregeldheid van het wassen veroorzaakt, het water ter hoogte van zestien ellen geklommen zijnde, eindelijk de aankondiging van het einde zijner rampen las.




Alexander en Sisygambis. na den dood van Darius.

Door Mr. J. van 's Gravenweert.


't Is groot en glorievol, den vijand neêr te vellen; 
Gelijk een wervelwind, zijne akkers langs te snellen; 
't Verheerde Koningsbloed te storten van zijn' troon, 
En 't hoofd omkranst te zien met palm- en lauwerkroon. 
Maar onverdoofb're glans blijft aan den held beschoren, 
Die na de zegepraal geen wraakzucht aan wil hooren; 
Die, waar hij standaards plant, ellende en rouw verdrijft, 
En, meester van 't heelal, zichzelven meester blijft. 
 
Zoo blonk Filippus zoon aan 't hoofd der legerscharen, 
Tot wraak van Hellaas eer op Azie uitgevaren, 
Een' diepen vloed gelijk, die uit zijn' boorden zwelt, 
Terwijl geen reuzenkracht zijn bruisend nat beknelt. 
 
't Roemruchtig Arbela had bij zijn' hooge wallen 
Voor Alexanders zwaard Darius troon zien vallen. 

{==575==} {>>pagina-aanduiding<<}

Dat worst'len naar 't bezit der wereldheerschappij 
Verkeert voor Cyrus bloed in harde slavernij. 
Geen zucht voor 't staatsbehoud in 't hart der onderzaten, 
Geen zaamgevloeide muur van moedige soldaten, 
Geen zuiv're liefde voor den aangebeden heer, 
Geen hemelbijstand gaat Filippus zoon te keer. 
Geheel het heir vergaat: Darius ligt verslagen. 
De Macedoniër bestijgt den zegewagen, 
En bliksemt, als Jupijn, den bleeken vijand voort, 
En wreekt zijn vaderland, doch straft den Koningsmoord. 
 
De maar dier neêrlaag was op duizende van tongen, 
Met schrik en angst gepaard, in Suza doorgedrongen, 
En Sisygambis hof herklonk van 't rouwmisbaar, 
En 't nokkend schreijen der verlaten vrouwenschaar. 
De bange moeder, die haar' steun, haar' zoon moet derven. 
Wil met haar eigen hand den blanken boezem kerven, 
En rukt den sluijer en het vorst'lijk hulsel af, 
En vraagt Darius weêr aan 't onverzoenbaar graf; 
Als grijze Hekuba, wanneer ze uit Trojes wallen 
Haar' dierb'ren Hektor voor Achilles speer zag vallen. 
 
Van al dat hofgespuis, weleer in 't stof geknield, 
Dat van haar' wenken vloog, toen zij den schepter hield, 
Was Sisygambis thans geen enk'le trouw gebleven, 
En met Darius val had alles haar begeven: 
Één grijze vriend alleen, weleer bij 't hof versmaad, 
Giet balsem in de wond en troost door wijzen raad. 
‘Treur vrij,’ dus uit hij zich, ‘rampzaalge! pleng uw tranen; 
Ja, moog uw wanhoop zich een' weg ter uitkomst banen: 
Herroep met rouwmisbaar dien aangebeden zoon, 
En dek uw hoofd met asch bij 't zinken van zijn' troon. 
Maar toch, hij is niet meer; geen smart, geen angstig kermen, 
Geen offer noch gebed kan 't heilig hoofd beschermen: 
Al hadt ge 't hoog altaar met tranen oversproeid, 
Zoo talrijk als het goud dat in den Ganges vloeit, 

{==576==} {>>pagina-aanduiding<<}

Darius moest vergaan en keert niet weêr op aarde, 
Te wijl 't verbolgen lot uw' levensdraad nog spaarde, 
En Alexanders heir reeds aanrukt op den wal, 
Die 't volk, uw stam en u zal brijz'len in zijn' val. 
Keer gij dat onheil af en laat uw' stam niet sterven, 
En doe geheel de stad een laatste gunst verwerven, 
En red uzelve en ons in 't uiterst lijfsgevaar. 
“Die Griek,” dus spreekt de faam, “was nooit een woest barbaar, 
Hoe blind de heerschzucht hem zijn grenzen uit kon jagen, 
Hoe snood hij Perzie in zijn kluisters heeft geslagen; 
Hij schijnt voor roem gekweekt, schept in geen woeden vreugd, 
Vergeeft, verheft, beloont, en gloeit alleen voor deugd.” 
Welaan dan: met uw kroost den vijand voorgetreden, 
Den slechter van uw huis herstelling afgebeden, 
Hem Suzaas ramp gemaald, hem, als een' God, vereerd, 
En 't jeugdig heldenhart door moederangst verteêrd.’ 
 
Zoo laat de vriendschap nog haar wijze troostreên hooren, 
En hoop, maar kalmte niet, wordt in de ziel herboren. 
Nu gaart de slavenrei in Sisygambis hof 
Al wat door Vorstenpracht de keurigste oogen trof: 
Het Perzisch vloertapeet, veelkleurig zaamgeweven; 
De kostb're Koningswrong, met louter goud gesteven, 
Met onyx en robyn en parels overzaaid; 
Den gulden schepter, ééns door Cyrus vuist gezwaaid; 
Den purpermantel, met juweelen overtogen, 
Doorluchtig feestsieraad bij 't onbepaald vermogen; 
De schoonste kleppers uit den vorstelijken stal, 
Gevoedsterd voor den krijg en bij 't klaroengeschal, 
Bedekt met zilver, staal en Sidons keurscharlaken, 
Zoo driftig in hun vaart, dat zij den grond niet raken; 
Een' teed'ren maagdenrei, den glans, de bloem van 't rijk, 
In onbeneveld schoon Idalia gelijk, 
Toen 't Godendom, uit schuim van zaamgevloeide baren, 
't Albaste pronkjuweel ten hemel op zag varen; 
Een' stoet van slaven in hunne eerste levenskracht; 
Trezoor van wierook, door Sabéa voortgebragt; 

{==577==} {>>pagina-aanduiding<<}

Welriekend cederhout, de vrucht van Ganges zoomen, 
En keur van specerij, nog schaars aan 't hof vernomen, 
Met all' den overvloed, dien 't koest'rend Oosten teelt, 
En alles wat den sinaak der Morgenlanders streelt; 
Terwijl Darius kroost en de afgeleefde moeder, 
Beroofd van toeverlaat en uitkomst en behoeder, 
Ten hoogen zetel uit-, den afgrond ingesleurd, 
Met donker floers omkleed, de haren losgescheurd, 
Zich uit de poorten sleept met offers en geschenken, 
En al zijn redding wacht van Alexanders wenken. 
 
Gelijk de morgenzon, die aarde en zee beglanst, 
De blonde kruin verheft, met golvend goud omkranst; 
Zoo praalt Filippus zoon, gekroond met lauwerblaâren, 
En nadert aan de spits van Pellaas heldenscharen, 
Het onverwinbaar lijf met glinstr'end staal omkleed, 
Gewapend met een speer, voor de eeuwigheid gesineed, 
Den Hemelvorst gelijk, aan 't hoofd der Goôn verheven. 
De zegezang van 't heir doet aarde en hemel beven, 
En krijgsbazuin en pauk en schelle seestcimbaal 
Vermeldt aan Suzaas muur der Grieken zegepraal. 
 
Maar 't snuivend wagenspan kan naauw den wal genaken, 
Of Sisygambis stort, de doodskleur op de kaken, 
Van 't Koningsbloed omstuwd, voor Alexander neêr, 
En heft de weeklagt aan bij Suzaas vreemden heer: 
‘Spaar, spaar Darius kroost en zijn rampzaalge moeder! 
Strek Cyrus nageslacht geen' vijand, maar behoeder! 
Zij, die slavin moet zijn, waar ze éénmaal wetten gaf, 
Buigt kermend neêr voor u en smeekt uw deernis af. 
Geen medelijden kan toch ooit, bij 't zegevieren, 
Den waarlijk grooten held, de Godenspruit, ontsieren: 
Nooit sloot dat Godendom zijn ooren voor gebeên; 
Nooit bleef zijn boezem kond bij klagten en geween; 
En 't jamm'ren, 't rouwmisbaar zou dan geen deernis wekken 
Bij Koningen, die slechts der Goden beeld verstrekken? 

{==578==} {>>pagina-aanduiding<<}

Neen, Alexander! neen; ik weet uw regt is groot: 
'k Weet, dat uw heldenmoed ons van den zetel stoot, 
Dat gij bevelen kunt, als overwinnaar spreken, 
De ramp, die Grieken leed, op onze hoofden wreken, 
En d'onverzoenb'ren haat, die in uw' boezem woedt, 
In 't eind' vernietigd zien in 't laatste Koningsbloed. 
Maar 't is nog grooter eer, na 't glansrijk triomferen, 
Hem, die vernederd is, niet van zijn kniên te weren: 
Ach! bij de zege, die uw wapens vergezelt, 
Bij al wat dierbaarst is, wat heiligst aan den held; 
Bij haar, wier moederhart, van reinen wellust dronken, 
Zich roemen kan, dat ze u het leven heeft geschonken; 
Bij hem, die zulk een' zoon...Maar 'k duizel bij dat woord... 
Ik had een' zoon, als gij: die zoon is wreed vermoord. 
Een slaaf, door hem alleen met gunst op gunst beladen, 
Bestond zijn vuige hand in 's meesters bloed te baden. 
Straf, Koning! straf zijn feit. - Doch schenk mijn' stam genaâ. 
Zie Sisygambis rouw; hoor jonge Statira, 
Hoor mijn Parysatis u haar verneedring klagen, 
En, voor uw kniên gekromd, de wraak eens vaders vragen. 
Neem alles wat mij rest, neem al den Koningsschat, 
Neem al den overvloed, dien Suzaas muur bevat, 
En kan Darius bloed niet meêr genaâ verwerven, 
Zoo laat zijn moeder slechts en niet zijn dochters sterven. 
Zoo blijve 't vaderland, dat voor de grooten boet, 
En wat mij 't dierbaarst leeft, door mij alleen behoed.’ 
 
Dus klaagt ze en blijst geknield haar lotbeslissing wachten, 
Terwijl de stilte heerscht bij Griekens legermagten, 
En 't al gehoorzaam beidt naar de uitspraak van den held, 
Die 't lijdend Koningsbloed een blijd aanstaande spelt: 
 
‘Rijs op, Vorstin! rijs op; gij zult mijn boei niet dragen: 
Rijs op, Darius kroost! - De Koning zij verslagen, 
Een muiter dompel' hem door 't eerloos staal in 't graf, 
Zijn nederlaag rukt u niet van den zetel af. - 

{==579==} {>>pagina-aanduiding<<}

Ik ken de regten, aan mijn zegepaaal verbonden; 
Doch zij mijn goedheid slechts door Perzie ondervonden. 
'k Ga, wat mijn wil vermag, regeringszucht te keer, 
En wachte in mij dit volk een' billijk' opperheer. - 
Pleng dan geen' tranen meer, te zeer bedrukte moeder! 
Derft ge in Darius val een' redder, een' behoeder, 
Schenk mij Darius regt, dien heil'gen naam van zoon, 
En schaar u met zijn kroost naast Alexanders troon. - 
Neem alle uw giften weêr, hoe dierbaar in mijn oogen; 
Geen buit, de roem alleen, beloon' 't standvastig pogen: 
De magt vervliegt als rook; de buit moet ééns vergaan; 
Verdiende roem alleen blijft de eeuwen door bestaan. - 
Ga; wreek den Koning dan; gij kunt hem regt verschaffen, 
Zijn' vuigen moordenaar met nieuwe folt'ring straffen: 
Ik lever hem geheel aan uw' geduchten haat, 
En strekk' zijn dood een' schrik voor gruwzaam staatsverraad. 
Ga; heersch in Suzaas muur: heersch meer dan ooit voordezen. 
Laat af, Filippus zoon als uw' tiran te vreezen, 
En meld aan al wat leeft, dat hij, die zegeviert, 
Uw overwonnen land met billijkheid bestiert.’ 
 
Hij sprak: zijn Vorstenwil doet hoop en vreugd herleven, 
En Sisygambis juicht en voelt haar angst verdreven; 
Terwijl de schare, ontgloeid door 't blakend heldenvuur, 
Dus uitweidt in zijn' lof bij 't nad'ren tot den muur: 
 
‘'t Is groot en glorievol, den vijand neêr te vellen; 
Gelijk een wervelwind, zijne akkers langs te snellen; 
't Verheerde Koningsbloed te storten van zijn' troon, 
En 't hoofd omkranst te zien met palm- en lauwerkroon. 
Maar onverdoofb're glans blijft aan den held beschoren, 
Die na de zegepraal geen wraakzucht aan wil hooren; 
Die, waar hij standaards plant, ellende en rouw verdrijft, 
En, meester van 't heelal, zichzelven meester blijft.’ 



{==580==} {>>pagina-aanduiding<<}

Het kersfeest.

Eene ware Gebeurtenis.

(Naar het Hoogduitsch.)

Gedurende den winter van den jare 1806 hadden de Franschen de kleine stad W***, in Pruissen, bezet. Hunne strenge krijgstucht en nog meer hunne menschlievendheid hadden de rust der inwoneren dermate verzekerd, dat zij naauwelijks bemerkten van regering te zijn veranderd. Het Kersfeest was aanstaande, en, van den Burgemeester tot aan den geringsten handwerksman, was iedereen bedacht, om dit aan de kinderen zoo dierbaar feest (*) op de vrolijkste wijze te vieren. Reeds waren de winkels opgevuld met al wat Neuremberg schoons in speelgoed, en Holland lekkers, in allerlei gedaante, opleverde.
Eene voorbereidende vreugde heerschte onder de kinders van W***. Twee slechts namen er niet volkomen deel in: het waren karel en zijn zusje karolina. Hunne moeder, de weduwe klingsberg, had geenen anderen wensch dan hun geluk; maar zij wa, 's daags te voren, verpligt geweest, aan hare geliefde kinderen bekend te maken, dat zij niet zulke fraaije geschenken als 's jaars te voren hadden te verwachten. Niets had de Raad klingsberg toen verzuimd, om hun blijken van zijne liefde te geven; maar zijn ontijdige dood liet zijn gezin in eenen toestand, aan behoefte grenzende. Karel en karolina maakten staat, een zeer treurigen dag te zullen hebben, toen hunne oudste zuster hun kwam inluisteren, dat zij moed moesten houden.
Elize, in al den luister van jeugd en schoonheid, stond op het punt van eene echtverbindtenis aan te gaan, allerdierbaarst aan haar hart, toen haar vaders overlijden haar geluk en hare ontwerpen eensklaps overhoop wierp. Niets, echter, was in staat, haar van haren getrouwen hendrik af te rukken. ‘Mijn vriend!’ dus sprak zij tot hem, ‘het lot, welk ons treft, kan, ten eenigen dage, ons gunstiger worden; althans kan het ons van het vermaak niet berooven om de tranen

{==581==} {>>pagina-aanduiding<<}
van mijne moeder af te droogen; - van onze moeder: want reeds heeft zij u haren zoon genoemd.’ Hendrik verdeelde alzoo zijne teedere zorgen tusschen de voorwerpen van zijnen eerbied en van zijne liefde.
In het hart harer moeder had elize gelezen, hoe duur het haar zou te staan komen, genoodzaakt te zijn, al de verzoeken van de hand te wijzen, welke de kinderen, in derzelver ongemaakt vertrouwen, om de Kersgeschenken zekerlijk doen zouden; en sinds drie maanden was het gevoelige meisje op middelen bedacht geweest, om eene droefenis, zoo bitter aan wederzijden, te voorkomen. Zij was eene meesteres in het borduren: voor een kleederstuk, met de diepste geheimhouding vervaardigd en voor een derde van de waarde verkocht, had zij twintig kroonen ontvangen.
Op Kersavond maakte zich elize, van haren kleinen schat voorzien, gereed om de winkels te gaan bezoeken; vooraf ging zij bij hare moeder, om haar te omhelzen, en vond zich schier gedrongen, haar deelgenoote van haar geluk te maken. Zij vond bij haar een Fransch Onderofficier, haar een biljet van inkwartiering vertoonende. Eene talrijke krijgsbende trok door het gewest, en geen huis werd verschoond.
Doodbleek bestorven was de ongelukkige weduwe: sinds lang had zij haar jaargeld niet ontvangen; en nu nog deze vermeerdering van bezwaar!... Elize merkte haren anst, en, zich met moed wapenende: ‘Het zij zoo, Mama,’ zeide zij, ‘Mijnheer zij ons welkom! Ik ga de groote kamer voor hem gereed maken.’ Fluisterende voegde zij er nevens: ‘Wees niet bekommerd, Mama! ik heb twintig kroonen.’ Zij had dit niet gezegd, of zij was reeds op den trap. Getroffen door dezen nieuwen trek van hartelijkheid, kon de moeder hare tranen niet bedwingen; dezelve bleven voor den krijgsman niet verborgen; tot nog toe had hij Fransch gesproken; hij naderde de weduwe klingsberg, en sprak haar, in het Hoogduitsch, aldus aan:
‘Mevrouw, ik zie de belemmering, welke ik hier veroorzaak; vergeef het mij, en geloof, dat gij mij diep zoudt bedroeven, indien gij om mijnentwille eenige kosten maakte.’ Met opmerking zag hem de goede weduwe aan; tweezins was zijne toespraak voor haar belangrijk: zijn tongval was die van den Elzas, en zij zelve was in die provincie geboren.

{==582==} {>>pagina-aanduiding<<}
‘Gij zijt mijn landsman,’ zeide zij, met een minzamen glimlach, tot haren gast, ‘en ik zegen het lot, 't welk u bij mij gebragt heeft.’ De krijgsman, niet minder verheugd over deze ontmoeting, wilde eenige vragen doen naar hare geboorteplaats en familie, toen karel en karolina ijlings in het vertrek kwamen. Niet dan te duidelijk kondigde hun gelaat aan, dat zij kennis droegen van hun ongeluk. Karel sloeg een vergramden blik op den vreemdeling; op bevel van hare moeder, trachtte karolina hem te groeten, doch zij bragt tevens haar voorschoot aan hare oogen, om hare tranen te bedekken, welke zij niet kon wederhouden. ‘Wat schort er aan, lief kind?’ zeide de Officier; ‘kan mijn gezigt u dermate bedroeven?’ - ‘ô! Het is zeer natuurlijk,’ hernam karel, ‘dat zij u met een uitstekend vermaak zien moet: want gij zijt opzettelijk uit Frankrijk gekomen, om te beletten, dat men haar geene Kerstijd-geschenken geve, zoo min als mij!’ Het aangezigt van den kleinen knaap gloeide van kwaadheid. ‘Karel!’ riep de weduwe op een zeer ernstigen toon. Valentijn verblijdde zich, dat hij eindelijk de oorzaak van dit groote hartzeer wist; een woord behoefde het hem slechts te kosten, om het in de levendigste vrolijkheid te veranderen; hij verzekerde den kinderen, tot geen ander oogmerk te zijn gekomen, dan om hun aan te bieden al wat hun aangenaam zijn konde; en de stellige belofte van de mooiste sabel voor karel, en van de mooiste pop voor zijn zusje, deed hem welhaast aanzien voor den besten vriend des huizes.
Elize kwam weldra terug; zij berigtte valentijn, dat zijne kamer gereed was, en zij aldaar zijn middagmaal zou laten brengen. Op eene beschaafde wijze bedankte hij het meisje, doch zag tevens Mevrouw klingsberg aan op eene wijze, welke zij wonder wel begreep. ‘Ons is gebleken,’ zeide zij tot hare dochter, ‘dat Mijnheer mijn landgenoot is; het kan niet anders, of zijne verkeering moet voor mij zeer belangrijk zijn; indien ik wist, dat het hem niet onaangenaam zijn zou, met ons aan tafel te eten...’ Valentijn viel haar in de rede, betuigende, dat deze aanbieding zijnen wensch voorkwam.
Elize verpijnde zich, de belemmering niet te laten blijken, welke de tegenwoordigheid des Franschen krijgsmans haar veroorzaakte; zij verwachtte haren geliefden hendrik, en haar

{==583==} {>>pagina-aanduiding<<}
dacht, dat de vreemdeling deszelss plaats bekleedde. Hendrik kwam inderdaad; doch eene ongemeene blijdschap was uit zijne oogen te lezen; naauwelijks scheen hij valentijn te bemerken, en, elize's stoel naderende, haastte hij zich om haar het groote nieuws mede te deelen, 't welk in zijnen geest omging. Een gewigtige post was er thans open; hij had uitdrukkelijke toezegging van de personen, te wier begevinge dezelve stond; slechts werd van hem borgtogt geëischt, en het kon niet missen, of een zijner neven, een rijk oudvrijer, zoude het zich tot pligt rekenen, zijn borg te worden. De post verkregen zijnde, zoude het huwelijk den volgenden dag voltrokken worden. Hendrik huppelde op zijn stoel; elize's bevallig gelaat was purperrood geworden, en hare hand, onder de tafel gestoken, drukte de hand van den gelukkigen hendrik. Hij ging niet van haar, dan om naar den rijken neef te vliegen, wien hij, in den grond van zijn hart, de sraaije rol benijdde, welke deze, in zulk eenen toestand, te spelen had. De oude bloedverwant hoorde hem zeer aandachtig; met veel omhaals sprak hij met hem over zijnen vader, zijne moeder en zijne geheele familie, en besloot met hem te verklaren, voor geene enkele kroon borg voor hem te zullen worden, Wanhopig keerde hendrik tot zijne elize terug; zij las haar vonnis op zijn gelaat; doch de vrees, haar moeders smart te zullen vermeerderen, deed haar spoedig eenige krachten verzamelen. ‘Ik zal zelve gaan,’ zeide zij; ‘ik zal dien verharden mensch gaan spreken; misschien heeft hendrik zich niet kunnen vernederen om hem te smeeken; maar mij zal niets te zwaar vallen, en mijne tranen zullen hem vermurwen.’ En, even als ware de hoop inderdaad in haar hart teruggekeerd, wist zij zich reeds met eene blijmoedigheid te
wapenen, welke zij aan haren minnaar en aan hare moeder wilde wedergeven. Zelfs bezat zij moeds genoeg, in den avond verscheiden Elzasser liedjes te zingen, welke zij in hare kindschheid geleerd had. In verrukking riep valentijn uit, dat het regt jammer was, dat zijn Kolonel, ook een Elzasser, en ingenomen met al wat hem zijn vaderland herinnerde, Juffer elize niet kon hooren. Gretig vernam de weduwe naar des Kolonels naam; valentijn noemde haar dien, doch die naam was haar niet bekend.
Eliza bragt het grootste gedeelte van den nacht door met

{==584==} {>>pagina-aanduiding<<}
het beramen van middelen, om voor hendrik's onden neef te verschijnen; eindelijk bepaalde zij zich bij den volgenden inval: deze Heer sormann was bijkans al wat hij bezat verschuldigd aan eene menigte kleine, niet zeer eerlijke speculatiën, doch die, als de belangrijkste, al zijne aandacht schenen te verdienen, zoodra hij er zich eenig voordeel van kon beloven. Sinds eenigen tijd was elize's meest geliefde bezigheid geweest, het kleed te borduren, welk zij op haren trouwdag zou dragen. Zij neemt dit kleed, het gezigt waarvan alleen diende om hare droefheid te vergrooten, en begeeft zich naar den gierigen sormann. ‘Mijnheer,’ dus sprak zij hem aan, ‘gij hebt geweigerd, borg te worden voor mijnen armen hendrik, uwen bloedverwant; de Hemel vergeve het u! Maar, omdat gij ons belet te trouwen, zult gij mij ten minste het pleizier doen, mij van mijn bruidskleed te ontlasten. Daar is het; geef er mij voor zoo veel gij kunt: want Mama is zeer ongelukkig.’ Sormann scheen zich een oogenblik te bedenken; elize meende, dat hij eenige wroeging had over zijne ongevceligheid; hij peinsde slechts op gelegenheden om het kleed ten duurste te verkoopen, nadat hij het voor den minst mogelijken prijs zou gekocht hebben.
In dit oogenblik trad er een Fransc Kolonel binnen; het was dezelfde, waarvan de F urier, die bij Mevrouw klingsberg gehuisvest was, tegen haar gesproken had. De Kolonel had eene kamer in het huis van sormann: uit zijn venster had hij een jong, mooi meisje zien binnentreden, en, onder voorwendsel van zijnen huiswaard goeden dag te zeggen, was zij het, welke hij zocht. In het eerst dacht hij, dat zij gekomen was om het kleed te koopen, dat op de tafel uitgespreid lag, en maakte haar een kompliment over haren goeden smaak; doch toen hij, in tegendeel, vernam, dat zij gekomen was om het te verkoopen, prees hij haar hoogelijk over hare bekwaamheid, en, over de volmaaktheid van het borduursel uitweidende, verklaarde hij, dat het kleed zes louïzen waardig was. - ‘Weet gij wel, wat gij zegt?’ riep de oude woekeraar: het is juist driemaal ‘meer, dan ik, in gemoede, haar kan geven; het borduursel geraakt uit de mode, en ...’ Reeds had de Kolonel de zes louïzen op de tafel gelegd, en, het kleed opgerold hebbende, nam hij het onder den arm. ‘Niet meer dan zoo veel is mijn werk waard, zeide elize, vier louïzen nemende. Zij

{==585==} {>>pagina-aanduiding<<}
neeg tegen den Kolonel, wierp op den onbarmhartigen sormann een oog, hetwelk scheen te zeggen: ‘Er is dan geene hoop meer voor mijnen armen hendrik?’ en verdween.
Naauwelijks was zij uit het vertrek gegaan, of de Kolonel deed sormann honderd vragen, op welke hij hem den tijd niet liet om te antwoorden, door zijne uitroepingen over het gelaat, de gestalte en houding der belangrijke elize te herhalen. Toen hij eindelijk naar zijnen huiswaard bedaard kon luisteren, verstond hij, dat het meisje de dochter was van eene Fransche vrouw, van eene der aanzienlijkste familiën, uit den Elzas, maar van alle hare bloedverwanten verlaten, omdat zij een huwelijk had aangegaan, hetwelk beneden haar fatsoen werd gerekend. ‘Voor het overige,’ voegde er sormann nevens, ‘het moet de arme vrouw wel zeer gespeten hebben, dat zij uit haar land is gegaan, sinds de Raad klingsberg haar weduw heeft gelaten met drie kinderen. En, tot overmaat van smart, heeft die elize, welke gij zoo zeer bewondert, in haar hoofd gekregen, met zekeren hendrik te trouwen, mijn bloedverwant inderdaad, en een zeer aardige jongen, maar die geen dukaat in de wereld heeft.’
De Kolonel scheen niet meer naar den ouden sormann te luisteren; hij liet hem den naam van den Raad klingsberg herhalen, en keerde vrij brusk naar zijne kamer terug. Zijn Fourier wachtte aldaar op hem: met eene deelneming, welke hij niet kon ontveinzen, vernam hij van hem de bijzonderheden, welke er, sedert twee dagen, in dit ongelukkig huisgezin waren voorgevallen.
In het naar huis gaan was elize over de markt gegaan, op welke de mooiste kramen waren opgeslagen; haar viel in, dat haar lieve karel en hare kleine karolina de éénige kinderen zijn zouden, die niet deelden in de algemeene vreugde; straks, zonder dat zij er aan dacht, was meer dan de helft van den prijs van haar bruidskleed aan Kerstijd-giften besteed. Het denkbeeld van het levendig vermaak, waarmede dezelve zouden ontvangen worden, vervrolijkte haar eenigzins. Zij liep naar hare moeder: hendrik was bij haar, en hun gesprek scheen zeer treurig geweest te zijn. Om hen te verstrooijen, verhaalde hun elize haar bezoek bij den ouden sormann; met warmte schilderde zij het kontrast tusschen het gedrag diens onmen-
{==586==} {>>pagina-aanduiding<<}
schelijken bloedverwants en de edelmoedigheid des Kolonels, dien zij bij hem ontmoet had. Rampspoed maakt dikmaals onregtvaardig, en hendrik was uit den aard jaloersch. Hij liet zich eenige scherpe woorden ontvallen, rakende de galanterie der Fransche krijgslieden, en hoe gemakkelijk een mooi meisje bij hen bescherming kan vinden. Elize's blozen en een traan bragten hem tot zwijgen; hij zweeg, doch verdween spoedig met eene barsche houding.
Elize, alleen gebleven, aanvaardde valentijn's aanbieding, om haar te helpen tot het gereed maken van de kamer, waarin het kleine feest aan de kinderen zou gegeven worden; hij verzocht, als eene gunst, verlof, zijne geschenken te mogen voegen bij de gene, welke voor de kinderen bestemd waren. Eensklaps trad de Kolonel binnen: zekere gemoedsbeweging stond op zijn gelaat te lezen. Elize scheen zulks niet op te merken, maar bragt hem aanstonds bij hare moeder.
Niet lang leed het, dat hendrik zich zijne kwade luim verweet; met verhaaste schreden kwam hij terug, om zijn meisje vergiffenis er voor te vragen. Hij opent de deur; en het eerste voorwerp, welk hem in het oog valt, is elize, in de armen van den Kolonel! Hij wil een schreeuw geven, en de stem besterft hem op de lippen; hij wil vlugten, en de krachten ontbreken hem; hij staat als een blok. Doch reeds is elize, uit des Kolonels armen, in de zijne gevlogen. ‘Lieve hendrik,’ zegt zij tot hem, ‘gij ontbraakt aan ons geluk. Weet gij, wie de beschermer, de vader is, dien de Hemel ons toeschikt?’ Mevrouw klingsberg, met den zakdoek in de hand, en in tranen zwemmende, vertoont zich, door eene menigte aandoeningen geschokt, en spreekt niets anders dan woorden zonder zamenhang. De Kolonel vat het woord; in weinige woorden ontvouwt hij den jongeling de oorzaak van al wat hij zag. Mevrouw klingsberg, namelijk, had in hem eenen broeder wedergevonden, van welken zij geloofde voor altijd vergeten te zijn. Reeds had de edelmoedige krijgsman het geluk van elize en hendrik voor zijne rekening genomen; voortaan wilde hij voor het bestaan zijner zuster zorgen, welke hij tot verblijfplaats het landgoed aanbood, waarop zij in den Elzas geboren waren. ‘Mijne lieve nicht,’ zeide hij tot elize, ‘gij, die heden zulke lieve Kersgisten aan de kinderen schenkt, zult de mijne niet weigeren.’ En hij maakte het opgerolde kleed

{==587==} {>>pagina-aanduiding<<}
los. ‘Ik zal het al mijn leven bewaren,’ antwoordde elize, hetzelve met haar ooms hand tegen haar hart drukkende; ‘het zal mij bij aanhoudendheid herinneren, hoe zeer ons lot in een enkelen dag kan veranderen!’
Niet zoo dra had de oude sormann het gelukkig voorval vernomen, waarvan Mevrouw klingsberg's huis het tooneel geweest was, of hij kwam zich tot borg voor den jongen hendrik aanbieden, en zichzelven ter bruiloft noodigen. Met het optrekken der schouderen, uit medelijden, werd zijn geld van de hand gewezen, en zijne plaats aan de bruiloftstafel den goeden valentijn toegewezen.




Voltaire en lekain.

De beroemde Tooneelspeler lekain gaf de eerste maal blijken van zijne vermogens in die, door velen aanvaarde, en door zoo weinigen met grooten lof uitgeoefende kunst, op het Tooneel, 't welk voltaire aan zijn huis had. Hij speelde daar de rollen van seïd en van mahometh. Hij spreidde in de uitvoering blijken ten toon van de beginsels te bezitten der uitstekendste tooneelbegaafdheden, schoon vermengd met vele gebreken, die noodwendig in den aanvange plaats grijpen.
Na deze eerste proeve vroeg voltaire hem, op een vriendelijken toon, welk een levensberoep hij ten oogmerk had te aanvaarden. Lekain antwoordde, dat hij geen beroep liever zou omhelzen dan dat eens Acteurs; dat het lot hem in vrij ruime omstandigheden geplaatst, en hij reden had om te hopen, dat hij bij het verlaten van het beroep zijns vaders (die een Goudsmit was) geen groot nadeel zou lijden, mits hij, ten eenigen dage, onder de Fransche Tooneelspelers mogt aangenomen worden en optreden. - ‘Ach, mijn waarde Vriend! doe dat nimmer. Speel voor uwe uitspanning, doch laat het nooit uw beroep worden. Om een goed Tooneelspeler te zijn, worden de grootste, de zeldzaamste en de moeijelijkst te verkrijgene talenten vereischt. Om 's Hemels wil, verschijn nimmer op het openbaar Tooneel!’
Lekain volgde dezen raad van voltaire niet op. Hij keurde 't beter, het openbaar Tooneel te verkiezen; en zijne

{==588==} {>>pagina-aanduiding<<}
land- en tijdgenooten hadden reden zich des te verheugen: het Fransch Tooneel zou een van zijne grootste sieraden gemist hebben.

Anecdote van Diderot.

Diderot was, gelijk men weet, een vijand van de Vorsten. Er waren slechts weinigen onder dezelve, van welke hij goeds sprak, en hij ontweek zorgvuldig de ontmoeting van al de overigen. Zekere Duitsche Erfprins wenschte, in PParijs zijnde, hem te leeren kennen; terwijl de Heer van grim het op zich nam, den Prins gelegenheid daartoe te verschaffen. Verscheiden pogingen mislukten; maar eindelijk gaf diderot zelf zijn verlangen te kennen, om eenen jongen Duitschen Prins te zien, van wiens uitstekende talenten men hem telkens nieuwe trekken verhaalde en hij beloofde den Heer van grim met hem in een gezelschap te zullen gaan, alwaar de Prins zich insgelijks zou bevinden. Vóór den afgesproken dag, echter, begaf zich de Heer van grim, verzeld door de Prins, naar diderot, hem dien als eenen Duitschen Graaf voorstellende, die eerst binnen kort te Parijs gekomen was. Het gesprek werd oogenblikkelijk belangrijk, en de vreemdeling verraadde zoo veel vernuft en zoo uitgebreide kundigheden, dat de oude Wijsgeer een paar uren zeer opgeruimd voortpraatte, en bij het weggaan zeide: ‘Ik bid u, heer Graaf! mij toch vooral dikwerf te willen bezoeken.’
‘Apropos, van bezoeken gesproken,’ zeide de Heer van grim; ‘gij wildet immers met mij naar Mevrouw ** gaan, om den Erfprins van ** te leeren kennen.’ - ‘Ach, loop heen met uwen Prins!’ hernam diderot half gramstorig; ‘gij ontneemt mij het gezond verstand, en geeft er mij niets voor weder.’ - ‘Nu, zoo heb ik de eer, u hiermede den Erfprins van ** voor te stellen,’ voer de Heer van grim voort. - Zonder een oogenblik in verlegenheid te zijn, zeide diderot: ‘Werp u den beminnelijken Prins te voet, Mijnheer! en vraag hem vergiffenis voor de onbeleefdheid, die gij mij hebt doen zeggen.’

Bl. 546. reg. 10 van ond. staat reeds, lees rees.





{==589==} {>>pagina-aanduiding<<}

Mengelwerk.

Waarheid en onafhankelijkheid. eene redevoering, uitgesproken in de Maatschappij Felix Meritis,

door P. Chevallier, Predikant bij de Walsche Gemeente te Amsterdam.

Waarheid en Onafhankelijkheid zijn zeer naauw aan elkander verbonden. Men geniet de laatste, naar mate men de eerste hoogacht. De grondwet van deze Maatschappij plaatst dit beginsel in een helder licht (*). Die

{==590==} {>>pagina-aanduiding<<}
wet verwijdert alles, hetgeen aan nuttige verstandsbeschaving of betamelijke uitspanning nadeelig zoude kunnen zijn; zij verleent een onbelemmerden toegang aan een ieder, die door de eene of andere bijdrage tot wetenschap of kunst eenige leering of genoegen wenscht toe te brengen. Die wet duldt niet den minsten aanval op hetgeen eerwaardig onder de menschen is; zij slnit alle partijschap uit, onder welk een kleed of gedaante zich dezelve ook moge vertoonen; zij wil niet, dat hier de een heersche over den anderen; zij handhaaft dus de vrijheid, die aan waarheid en pligt verknocht is: ook zijn er geen knellender ketenen, dan beginselen, die het verstand benevelen, de zeden kwetsen, en het hart bederven. Bewaart, Mijne Heeren! deze grondwet, welke gij voorschrijft en mededeelt aan een ieder, die uw vereerend verzoek, om in het midden van u op te treden, gewillig aanneemt; bewaart dezelve zorgvuldig, en uwe Maatschappij zal meer en meer een treffend bewijs opleveren, dat waarheid en onafhankelijkheid ten naauwste aan elkander verbonden zijn.
Het is voor den menschelijken geest, en tot bevordering en zuivering van eigen kennis, dikwerf nuttig, om bij zulk een punt, als ik daar opgegeven heb, stil te staan. Er zijn oogenblikken, waarin deszelfs beschouwing licht, moed en opgeruimdheid geeft. Men vergeet bij zoodanig een onderzoek, hetgeen er knagend en verbrijzelend in dit leven is. - Mag ik dan mijne aangevoerde en door uw Genootschap gewettigde stelling in eenige hoofdtrekken zoeken op te helderen en te staven! Mag ik te dien einde u een en ander voorbeeld van die edele onafhankelijkheid, geboren uit onuitwischbare liefde tot het ware, goede en schoone, het-
{==591==} {>>pagina-aanduiding<<}
geen toch in den geest eener onvervalschte wijsgeerte één is, herinneren! Mag ik, getrouw aan mijn denkbeeld, en landen, en talen, en gewoonten, en begrippen, en levensstanden, en tijden voor uw en mijn oog doen verdwijnen, om eene van dat alles onafhankelijke denk- en handelwijze in eenige bijzonderheden te schetsen, en daardoor mij en u in die streelende overtuiging te bevestigen, dat waarheid en onafhankelijkheid ten naauwste met elkander verbonden zijn, en dat de laatste dáár het meest genoten wordt, waar de eerste de meeste achting vindt! - Verleent mij uwe gunstige en toegevende aandacht.
Eenige weinige wenken en voorbeelden, tot siaving mijner stelling onpartijdig gezocht en daargesteld, zullen genoeg zijn.
Tijden van onwetendheld, en algemeene onderwerping aan menschelijk lijk gezag, boeijen den vrijen geest. Hoe genoegglijk is het dan, in het midden der donkerheid en der slaafsche banden, bij de grootste tegenwerking, bij omstandigheden, weinig geschikt om eigene ontwikkeling te bevorderen, eenen man te zien opstaan, die denkt en gevoolt, geheel onafhankelijk van den geest zijner eeuwe, en die zich door alle hindernissen den weg baant tot het rijkelijk verspreiden van licht en waarheid! Zoodanig was, in de vijftiende eeuw, rudolph agricola. In eene geringe boerenwoning, niet verre van mijne vaderstad Groningen, geboren, was hij het, die, alleen geleid door het vroeg en naauwkeurig lezen van de beproefde schriften der ouden, vooral der Romeinen, meer dan iemand anders medewerkte, om de ingewikkelde en alles overmeesterende schoolsche wijsgeerte den bodem in te slaan, en alzoo Duitschland tot eene grootere hervorming voor te bereiden.
Bijgeloof, vernielende dweeperij, zich onophoudelijk achtervolgende volksberoetingen, burgerlijke tweedragt, onderling verdeelde raadsvergaderingen, door partijschap bestuurde geregtshoven, hevige godsdiensttwisten, en bij dit alles eene listige staatkunde, en de onmogelijkheid om onzijdig te blijven, - welk een geest zoude niet buigen onder zul-
{==592==} {>>pagina-aanduiding<<}
ke omstandigheden! Maar Frankrijks grootste Kanselier michel de l'hopital, maar de edele mornay bleven, in het midden dier stormen, onafhankelijk, zichzelven gelijk, der waarheid getrouw.
Met die zelfde effenbaarheid van geest, met die zelsde vrije hand, boven allen bedriegelijken indruk, boven alle bijzondere inzigten verheven, zoo geheel niets dan waarheid zoekend en bedoelend, schreef thuanus de geschiedenis van het zoo even gemelde tijdperk.
Huig de groot verloor en ambt, en staat, en goed, en vrijheid; maar zijn voor alle schokken ontoegankelijk vernuft gaf, bij zoo vele andere voortbrengselen, uit Loevesteins kerker aan zijn vaderland, aan de gansche wereld zijne, in meer dan veertien talen overgebragte, verhandeling over de waarheid van den Christelijken Godsdienst.
Nooit werkte de ziel van marcus tullius onder de ouden, en die van baco onder de lateren, onafhankelijker; nooit bereidde hunne wijsgeerte edeler voedsel voor de volgende eeuwen, dan toen zij beiden het wisselend lot der menschelijke staatkunde ondervonden.
Heete dorst naar kennis wordt door niets uitgebluscht. Steeds vermeerderend, wijkt hij zelfs niet in het midden der grootste gevaren. De Pharsalische velden zagen cezars nasporend oog den loop der starren gadeslaan; en, toen Syracuse onder marcellus zwaard moest bukken, bleef archimedes, bij het ontzettendst krijgsrumoer onbewogen, de diepten der wiskunde doorgronden.
Dit alles nu was de vrucht van onbeperkte zucht tot waarheid, en strekt ten bewijze, dat zij alleen de beste waarborg onzer onafhankelijkheid is. Maar er zijn nog meer wenken, nog andere voorbeelden te herinneren.
De eerste indrukken, die wij in onze jeugd ontvangen, onze bijzondere godsdienstige opvoeding, de stand, waartoe onze geboorte ons schikt, de wil en wensch van ouderen, die een hoogen rang bekleeden, de keus van den Vorst,

{==593==} {>>pagina-aanduiding<<}
de stem van het algemeen, - kan er iets beslissender voor ons toekomstig lot zijn? En echter was er niets, in dezen zoo dringenden zamenloop van omstandigheden, dat den jongen en in de pracht der wereld opgebragten william penn uit zijne baan konde rukken, en hem zijne aangenomene eenvoudige beginsels en levenswijze doen verzaken. Zoo onafhankelijk dacht hij, dat zelfs de spotternij van het gansche Hof op zijnen vasten geest geen den minsten invloed had; terwijl hij met onbegrensden moed en taai geduld zijnen weg voortwandelde, de wetgever van Amerika wierd, de ketenen der Canadasche stammen verbrak, een verbond met hen sloot, mogelijk het éénige, waaraan arglistige staatkunde geen het minste deel had, en hetwelk ook nooit geschonden is; terwijl zijn naam in Pensylvanië leeft, en ons de leerrijke gedachtenis van eenen waarlijk onafhankelijken geest voor het oog brengt.
Is het een onwedersprekelijk merkteeken van eene onafhankelijke denkwijze, welke weet over vooroordeelen te zegepralen, en alleen met waarheid en pligt raadpleegt, wanneer noch de hoogverheven stand, waarin men geplaatst is, noch de naauwste betrekkingen met hen, die aan het hoofd der regering zijn, noch het heerschend gevoelen, dat door de opperste magt bepaald is, in staat zijn, de minste schaduw van verandering in achting en genegenheid voor hen, die hunne zaak hebben zien vallen, te weeg te brengen, of de openlijke betuiging van die onverbrekelijke achting te beletten; - is dit onafhankelijk denken en handelen, dan dacht en handelde alzoo Vader willems Weduwe, de edele coligny, toen zij met eigen hand den braven, maar verbannen hoogerbeets moed insprak, en hem tot eene blijmoedige en standvastige onderwerping aan Gods wil vermaande.
Wanneer wij bij de uitgebreidste geleerdheid, bij een alles omvattenden geest, bij het diep doorzoekend en peilend verstand, smaak voor het hoogst eenvoudige vinden; wanneer men bij al het groote, hetgeen men bezit, en bij al den roem, dien men verkregen heeft, zich niet schaamt,

{==594==} {>>pagina-aanduiding<<}
dat eenvoudige openlijk de zuiverste achting te bewijzen, dan noemen wij dit onafhankelijkheid van geest; en deze onafhankelijkheid vertoonde zich in leibnits, toen hij aan het nederig geschrift van thomas a kempis den grootsten lof gaf, hetzelve onder de eerwaardigste en nuttigste voortbrengsels van het menschelijk hart stelde, en zijne eigen stichting daarin zocht.
Met die zelfde onafhankelijkheid, die alle vooringenomenheid te onder brengt, zag men den Schrijver van den jongen Anacharsis, den beroemden barthelemy, voor wien de gansche oudheid hare schatten had opengelegd, en wiens gevoel voor alle kunst zoo fijn was, de Zelfbeproevingen van Vader augustinus op den hoogsten prijs stellen, dat klein en voor de wereld zoo onaanzienlijk geschrift, te gelijk met den homerus en pindarus, hij zich dragen, en, in de ure des doods, den troost, dien het hem gaf, met dankbaarheid waarderen.
Nog eens. Het nasporen der natuurverschijnselen, het ontdekken van sommige harer wetten, het doorgronden van eenige harer geheimenissen, ging meer dan eens gepaard met eene kwalijkgeplaatste zelsvoldoening, die niet zelden op aanbidding van eigen vernuft uitliep. Er is geen ongelukkiger slaaf, geen kleiner noch afhankelijker wezen, dan de man, die zichzelven vergoodt. Alle ingebeelde waarde van den menschelijken geest schept kluisters, zwaar om te dragen, moeijelijk om te verbreken. Hoe vrij werkte dus de ziel van eenen haller, wiens doorziend oog, wiens vaste hand, in ieder punt der schepping, Hem, die zich verborgen houdt, eerbiedig ontdekte! - Even zoo vrij, en onafhankelijk van drukkenden hoogmoed, waren, onder ons, die groote mannen, wien het vergund werd, zoo diep in het heiligdom der nature in te dringen. Ik spreek van eenen huigens, nieuwentijd, leeuwenhoek, boerhave; namen, die ons, bij de gedachtenis van verbazende kunde, het zachte beeld van nederigheid en waarheidsliefde, en dus ook van de edelste onafhankelijkheid, voor den geest brengen.

{==595==} {>>pagina-aanduiding<<}

Met deze laatste schets verbindt zich op het naauwste de herinnering dier wijsgeerte, die, zonder twijfelarij, edelmoedig genoeg was, om te bekennen, dat zij alleen een klein, zeer klein gedeelte der zaken kende. Matigheid was het kenmerk van haar onderzoeken en van haar beslissen. Zij had weinig teleurstellingen te vreezen, omdat zij niet meer zocht dan geoorloofd was. - Ja, dat was ware onafhankelijkheid, wanneer men grenzen erkende en eerbiedigde, en tegen den vrijen geest durfde zeggen: Tot hiertoe en niet verder! - Zoo was de echte Socratische wijsgeerte, wiens grondvester, indien hij thans leefde en leerde, mogelijk door velen, die hem nu bewonderen, omdat hij een Atheniënser was, onder de armen van geeste zoude gerangschikt worden.
Eindelijk, ter proeve van onafhankelijkheid, met waarheidsliefde verbonden, strekke een der beschaafdste mannen uit de jongstverloopene eeuw, die, onverschillig, in welk een land, onder welk een volk, in welk eene taal hij het schoone vond, oude en nieuwe letterkunde zonder mate vereerde; en die, gevormd door horatius en maro, door theocritus en callimachus, door addison en shakespeare, door zoheir, mohamed en hafer, zoo wel in Rome als Athene, zoo wel in zijn vaderland als aan den Perzischen zeeboezem, zijnen kostelijken schat vergaarde. Ik spreek van william jones, den stichter der Aziatische Maatschappij van wetenschappen op de kust van Malabaar; welke stichting zoo veel tot roem der Oostersche letteren, en tot eer der openbaring en des Christendoms, heeft toegebragt.
Dit zij genoeg, Mijne Heeren, om, gelijk ik vertrouwe, eenigzins de stelling, waarmede ik voor u optrad, als een loffelijk en eerwaardig beginsel te doen beschouwen, en u en mij meer en meer te overreden, dat, in den ganschen aanleg en ontwikkeling van onzen geest, waarheid en onafhankelijkheid zeer naauw aan elkander verbonden zijn, en dat de laatste dáár het meest genoten wordt, waar de eerste den zuiversten eerbied en de getrouwste hulde ontvangt.

{==596==} {>>pagina-aanduiding<<}

Niemand onzer denke, dat het in de eeuw, waarin wij leven, minder noodig zij, op de waarde van dit beginsel aan te dringen, dewijl wij in wetenschap of letterkunde niet meer dien tegenstand ontmoeten, dien men in vorige tijden te overwinnen had.
Het is waar, (om alleen bij het wetenschappelijke en letterkundige te blijven) onze galileïs zullen om hunne ontdekkingen niet meer in den kerker geworpen worden. De ban, gelijk die van leo den X, zal niet meer het hoofd treffen van den man, die het wagen zoude, iets in den Ariosto te berispen. Wij durven, naar eigen inzien, naar eigen gevoel, het oude boven het nieuwe, en het nieuwe boven het oude, naar verschil der onderwerpen en der behandeling, vrijelijk verheffen. Wij mogen Trojes laatsten nacht, in maros schets, verre den voorrang geven boven het bloedige Parijsche Bruiloftsfeest, in voltaires Hendrik den IV. Wij kunnen veilig de verschrikkelijke toovermengsels in den Macbeth veel belangrijker keuren, dan alles, wat ons horatius van zijne Canidia, en lucanus van zijne Erichto zegt. De oordeelkunde durft, zonder schroom, met haar helder licht in alle gedeelten der letterkunde indringen. De stroomen van kennis vloeijen, zonder twijfel, van alle kanten zamen. - Echter vraagt men, met bescheidenheid: Bezitten wij inderdaad veel van dien geest van edele onafhankelijkheid, die in alle tijden zoo veel heerlijks, zoo veel onverderfelijks te voorchijn bragt? Ontvangt iedere wetenschap, iedere kunst, ieder nieuw opgehelderd inzigt, iedere door grijze ervaring gestaafde opmerking, de schatting, die haar toekomt? Wordt het oordeel, hetgeen wij vellen over menschen, zaken, eeuwen, stelsels en gevoelens, altoos door onpartijdigheid, het kenmerk van onafhankelijkheid, bestuurd? Zijn wij steeds billijk genoeg, om naar vaste en aan geene afwisseling onderhevige regels dat oordeel in te rigten? Vergeet ook wel eens eene latere eeuw, wat zij aan eene vroegere verschuldigd is? En wordt de bron, waaruit zoo veel
beekjes gedrenkt moeten worden, niet wel eens ver-
{==597==} {>>pagina-aanduiding<<}
achtelijk voorbijgezien? Geven wij aan ieder land, aan ieder volk, aan ieder vernuft de eere, die hun toekomt? Hebben wij het eenvoudige, dat heilig zegel der waarheid, lief; of knielen wij wel eens voor hetgeen zijnen roem, gelijk lucretius zegt (*), van zijne duisterheid ontleent? - Hoe dit ook zij, er zijn middelen om onze onafhankelijkheid te handhaven, en daardoor de eer der waarheid en haren invloed te bevorderen. Laat mij dezelve, tot ondersteuning en bevestiging van hetgeen ik gezegd heb, kortelijk mogen voorstellen.
Men raadplege tot dat einde de geschiedenis van het menschelijk verstand, niet naar zekere willekeurig geplaatste oogpunten, maar met onpartijdigheid en onbevooroordeeldheid; en meer dan één trek van miskende grootheid, meer dan één straal van verborgen licht zal zich aan ons oog opdoen.
Men erkenne in de oneindige verscheidenheid der nature het afbeeldsel der verschillende wijzigingen van den menschelijken geest, die hare indruksels opvangt, zich naar dezelve vormt, en, even gelijk zij, zich onder allerlei gedaanten vertoont.
Men eerbiedige in iedere wetenschap, in iedere kunst, zoo wel als in het vernuft, en de hand, die dezelve beoefent of daarstelt, de duidelijke sporen van eene onzigtbare magt en wijsheid, zonder welke de voorwerpen van kennis noch orde noch schoonheid zouden bezitten, en het vermogen ter bevatting en ter uitvoering krachteloos zoude zijn.
Men verlieze niet uit het oog, dat er een naauw en heilig verband is tusschen alles, hetgeen den menschelijken geest op eene waardige wijze bezig houdt, of zijn vernuft in werking brengt; - dat dit verband even onverbrekelijk is als dat van het geschapene, en dus alle verachting van eenige wetenschap of kunst zeer kwalijk berekend, en een blijk van weinig nadenken, of van eigenzinnig vooroordeel is.

{==598==} {>>pagina-aanduiding<<}

Men zwere niet bij zijnen meester, bij zijne eeuw, bij den heerschenden smaak, bij het gezag der overlevering, of bij eenigen vreemden indruk. Men make zich los van dit alles. Men zoeke niets dan waarheid, om 't even, op welk een grond, onder welk eene hemelstreek, in welk een jaargetijde de bloem te voorschijn kwam, door wien geteeld, door wien besproeid: zij heeft hare eigene, onafhankelijke waarde.
Men verbreke met heldenmoed het zamenweefsel van zelfbegoocheling en valschen waan, hetwelk ons het regt gezigt der voorwerpen belet, en den vrijen toegang tot een billijk onderzoek ontzegt.
Eindelijk, men gewenne zich, al het groote, goede en prijswaardige, waar wij het ook ontmoeten, als een bewijs van den oorspronkelijken adel onzer nature te beschouwen, als zoodanig er ons in te verheugen, hetzelve na te volgen, en door die belangstelling en dat gebruik hulde te doen aan de onveranderlijke waarheid.
Door dit alles, Mijne Heeren, wordt een nieuw en ruim veld aan het vlijtig en vrij onderzoek aangewezen. Hierdoor worden de palen van het schoon en zacht gebied der waarheid al verder en verder uitgezet. Hierdoor storten scheidsmuren, hoogten, en ter belemmering of verwoesting opgeworpene sterkten, ter neder. Hierdoor vormt zich allengs een onverbreekbare band tusschen alles, wat edel, groot en goed is. Verstand en hart worden voor alle heilzame indrukken en gewaarwordingen opengesteld. Ongekende genietingen spruiten voor ons, in het midden der doornen, uit de aarde voort, en scharen zich rondom ons. Hetgeen verloren scheen, komt weder; hetgeen in het stof gebogen en vergeten lag, beurt het vernederd, maar ongekrenkt hoofd op. Aloude wijsheid, aloude deugd herleeft. Meer dan eens ontleende de eik eene vernieuwde kracht van de bijl, die hem knotte (*).

{==599==} {>>pagina-aanduiding<<}

Men hope dus, men werke dus! Men beware zorgvuldig, en gebruike wijsselijk, hetgeen overbleef! En, mag ik hier, uit eene nog onlangs door een uwer Dichteren zoo meesterlijk daargestelde Allegorie, een goeden raad ontleenen, dan zeg ik: De vaderlandsche Zwaan, die zoo menige schoone veder in het laugdurig worstelen verloor, drage zorg, dat haar nog overgebleven en onverloren schoon niet bezoedeld worde!
Voor het overige, Mijne Heeren, willen wij, bij al hetgeen ons hart met diepen weedom vervult, bij den schok der driften, bij den voortslependen stroom der omstandigheden, bij het pijnigende der zorgen, bij het zoo dikwerf vernederend en verscheurend oordeel der menschen en het willekeurige hunner voorschriften, onze kalmte en de onafhankelijkheid van onzen geest behouden. Men prente dan onuitwischbaar in het hart de gedachte aan onze afhankelijkheid van eene hooger wet, en aan onze aansprakelijkheid voor eene hooger vierschaar!

Brief van Philalethes aan Euleptos, over het dierlijk magnetismus (*).

Bijna gelijktijdig met het 34 No. van den Algemeenen Konst- en Letterbode ontving ik uwe vriendelijke uitnoo-
{==600==} {>>pagina-aanduiding<<}
diging, mijne gedachten omtrent het eigenlijke wezen van dat tooververschijnsel, naar aanleiding van een in dat No. voorkomend Berigt, aan u mede te deelen. Gaarne voldoe ik aan het verlangen van mijn' vriend, daartoe deze gelegenheid te baat nemende, ten einde ook het publiek daaraan zoodanig deel kunne nemen, als hetzelve, uit een bedaard, verstandig en onbevooroordeeld standpunt willende uitgaan, zal vermeenen te behooren.
Tot de merkwaardigste verschijnselen inderdaad, hoezeer ook tot de natuurlijkste, wat aangaat derzelver wezenlijken aard, behooren die van het dierlijk Magnetismus; daar zij, in het toovergewaad van onverklaarbaarheid en mysticismus gehuld, uit de vroegere eeuwen van bijgeloof en dwaling als opgedolven, aan het schandelijkste eigenbelang, tot pleging van een eerloos en schadelijk bedrog, dienstbaar gemaakt, en, eindelijk, in het brein van ettelijke, wezenlijk kundige, doch al te zeer ligtgeloovige of tot dweeperij overhellende lieden, herrezen zijn! Het is waarlijk te bejammeren, dat het genie niet de éénigste hinderpaal kan gezegd worden, die de waarheid en de beschouwing der wezenlijkheid eener zaak in den weg staat. Aangevuurd door al te groote zelfwerkzaamheid van vernuft, aangemoedigd door eene gewaande oorspronkelijkheid van idéën, en opgewekt door eene overheerschende zucht om de natuur der waarheid altoos en overal te verwezenlijken, en alles, hoe ver ook buiten het gebied der zinnen gelegen, aan de rangschikking van het verstand en het alles afdoend besluit der rede te onderwerpen, zien wij echter het genie op verre na niet aan die gevaren onderworpen, waaraan eene lijdende verbeelding den ligtgeloovigen beschouwer, den dweeper blootstelt. Niet aangevuurd of opgewekt, maar veeleer weggesleept door het uiterlijk omhangsel der dingen, verlaat hij maar al te spoedig het standpunt, van waar het redelijk oog het verband en den wezenlijken zamenhang der voorwerpen rondom hem behoorde te overzien. Overgehaald door een al te spoedig geloof en wantrouwen op zijne eigen krachten, slaat hij minder acht op de objectieve waarde der

{==601==} {>>pagina-aanduiding<<}
zaak, dan op den toevalligen, steeds afwisselenden, ongewissen en altoos afhankelijken indruk, dien die zaak, enkel als verschijnsel beschouwd, op zijne zinnen heeft te weeg gebragt.
Ziedaar, mijn vriend! de zedekundige historie van het Magnetismus, en het droevig uiterste, waaraan zich sommige, kundige soms en welmeenende, maar al te weinig zelfdenkende aanhangers van hetzelve hebben schuldig gemaakt! Zien wij in het rustelooze genie eene altoos bezige geestkracht, een alomvattend vermogen om tot begrippen te geraken, een te levendig euthusiasmus werkzaam; de aanhanger van het mysticismus, onverschillig hoedanig zich hetzelve wijzige of op wat ook betrekking hebbende, teekent zich een vriend van ideälen, - neen! een najager van ijdele phantomen, een slaaf van het geloof aan wonderen, een twijfelaar aan de reäliteit van onloochenbare natuurwetten, een volger en aanhanger van duistere magtspreuken en geheimzinnige stelsels, met één woord, - een fanatist te zijn.
Wel verre dat ik alle aanhangers van het dierlijk Magnetismus, zonder onderscheid, onder deze rubriek wil tellen, kan en vermag ik echter niet te ontveinzen, dat de zwijmelwijn van geheimzinnige werkingen en wonderdadige verschijnsels niet zelden oorspronkelijk stevige vernuften hebbe aan 't wankelen gebragt; dat het gemakkelijker valt, de Icarische vlugt van een te stout genie te zien beteugelen, wanneer de zon der waarheid de tegen haren invloed niet bestaanbare vleugels smelt, en alsdan neder te dalen tot op die noodzakelijke hoogte, die de wezenlijkheid der dingen ons voorschrijft, dan van uit de diepte, waarin gebrek aan zelfdenken en geestkracht ons gestort heeft, na zich te hebben losgerukt van de banden des vooroordeels en des bijgeloofs, en alzoo bevrijd van alle boei, zich eigenmagtig te verheffen tot die hoogte, die ons het wezen der zaak meer van nabij doet zien. Het valt gemakkelijker te dalen dan te rijzen; de wet der zwaartekracht is niet alleen in de physieke wereld gegrond; en dat de over-
{==602==} {>>pagina-aanduiding<<}
gang van dweeper tot zelfdenker, tot een zelfstandig beoordeelaar, een gematigd euthusiast een zeldzaam verschijnsel is, ziet men door de onpartijdige geschiedenis van vroegere en latere eeuwen bevestigd. Gij weet het, euleptos! er bcstaat geene ziekte, die meerdere slagtoffers telt, dan het fanatismus; en dat de gewijde godgeleerdheid niet de éénige wetenschap zij, die daartoe een' genoegzamen voorraad oplevert, dit bewijzen de veelvuldige voorbeelden uit de staatkundige en wetenschappelijke wereld. Nog éénmaal herhaal ik, het is droevig, dat zich sommigen zoo weinig bepalen tot de kennis, die zij dragen van de natuuren ziektekunde des menschelijken ligchaams, en liever verlangen, een nieuw zenuw - bezielend beginsel, een' geheimzinnigen
Archaeus, een' bijzonderen aether te vooronderstellen, dan zich, ter verklaring van altoos natuurlijke verschijnsels, tot de alreeds bekende en eenvoudige grondwaarheden van prikkelbaarheid (vita organica), gevoeligheid (πνενμα ζωτικὸν, vita dynamica) en denkkracht (πνευμα ψυχικὸν, vita rationalis) te bepalen. Beha ve dit drietal vermogens toch, hetwelk alle verschijnsels van levens- en denkkracht bevat, kan er niet wel een nog afzonderlijk bezielend beginsel, eene eigenaardige vloeistoffe gedacht worden; of die algemeene wereldgeest moest (vooral wanneer wij van het uitwerksel tot de oorzaak mogen besluiten) de Ahrimanes der Perzianen zijn, waarmede wij verlichte Europeanen toch wel niet zullen willen dweepen.
Ik zoude nog veel, zeer veel over dit onderwerp in 't algemeen kunnen zeggen; doch de welvoegelijkheid eischt, dat ik het formelijke van een' brief niet overschrijde, en daarenboven heb ik mij voorbehouden, al ware het dan ook maar schetswijze, voor een gedeelte en zeer oppervlakkig, mijn' waarheidlievenden vriend in te lichten, niet in mijn gevoelen, in mijne meening, maar in die waarheden, die, terwijl zij de zwakke grondzuilen van het droomgebouw des dierlijken Magnetismus ondermijnen, ten onbedriegelijken leiddraad kunnen dienen voor de meening en het gevoelen van ieder - die denken wil.

{==603==} {>>pagina-aanduiding<<}

Naauwelijks weet ik, waar te beginnen, waar te eindigen. Inderdaad, mijn vriend! mijne voorraadschuur is te vol; ik kan u niet alles opdisschen. Behelp u dan maar vooreerst met een weinigje; welligt dat ik u bij eene volgende gelegenheid op het overige onthale. Wilde ik het Magnetismus, of liever de vooronderstelling eener dierlijk magnetische vloeistof, (voor zoo verre die vooronderstelling zich op de daaruit voortvloeijende verschijnselen grondt) aan een' volledig wijsgeerigen toets onderwerpen, - gij weet toch hoe verzusterd met de wijsbegeerte de geneeskunde is! - ik zou alleen daardoor reeds mijn bestek te buiten gaan; het zij genoeg, dat wij vooraf en a priori onderzoeken de mogelijkheid van het dierlijk Magnetismus, als te voorschijn brengende zoodanige verschijnselen, als men ons daarvan wil doen gelooven. Gij hebt wel opgemerkt, mijn vriend! dat de slotsom der verschijnselen, die dat proces gedurende den magnetischen slaap oplevert, daarop neêrkomt: dat de patient geenzins in een' staat van doffe gevoelloosheid verkeert, maar integendeel het hoogstmogelijk toppunt van zelfbewustheid bereikt; herlevende, als ware het, nog eens, of zich terugplaatsende in een voorleden, kennis dragende van het tegenwoordige, en - ô wonder! besef, voorgevoel hebbende van het aanstaande tijdvak. Wanneer deze verschijnselen niet het summum van ob- en subjectief bewustzijn opleveren, dan weet ik mij waarlijk geene andere hoogte van kennis te denken. Een en ander blijkt onder andere ook uit de proeven, die men te Groningen heeft in het werk gesteld, en waarvan ons het verslag in den Letterbode is medegedeeld. Het gevoel toch van buitengewone levendigheid en
opgeruimdheid, de vaste overtuiging - NB. gedurende de magnetische cuur - van door dit middel te zullen genezen worden, de in- en uitwendige werking der ziel, kenbaar, wat het eerste betreft, in de voorstelling van het gebeurde met de meestmogelijke naauwkeurigheid, en wat het laatste betreft, zigtbaar in de zinnelijke gemeenschap met de buitenwereld, (waarbij zich echter patiente F. éénmaal schijnt ver-
{==604==} {>>pagina-aanduiding<<}
gist te hebben, beäntwoordende, wat niet in den haak was, de vragen, ook door anderen gedaan, ofschoon niet met haar in een magnetisch rapport staande) de voorspelling, eindelijk, welke patiente E. deed, bepalende, met het beste gevolg, den juisten tijd harer genezing op den 14 dag; dit alles te zamen zal u, behalve de veelvuldige stukken en stukjes, proeven en proefjes, welke men aangaande het dierlijk Magnetismus heeft openbaar gemaakt, genoegzaam hebben doen inzien, dat de gemagnetiseerde voorkomt te kunnen oordeelen over den juisten staat zijns ligchaams, (dragende alsdan den verheven naam van helderziende) en over de voorwerpen, die hem omringen. Toetsen wij nu des gemagnetiseerden bewustzijn aan de eigenlijke vereischten van bewustheid, in de ware beteekenis van het woord; zien wij, of en in hoe verre hetzelve daarmede overeenstemt, en of, in gevolge van die vergelijking, de verschijnselen, die de magnetische slaap oplevert, kunnen gezegd worden kenmerken te dragen van bewustheid, d.i. van redelijk en zinnelijk gevoel!
Dat eene voorstelling zonder bewustheid niet kunne bestaan, is eene waarheid, die niet wel kan geloochend worden. De gemagnetiseerde wordt gezegd voorstellingen te hebben. Ergo draagt hij bewustheid daarvan! Ook dezen syllogismus, mijn vriend! zult gij mij moeten toestemmen. Bewustheid, evenwel, steunt op het verband der voorstelling zelve met het voorgestelde object en het voorstellende onderwerp; deze waarheid is zoo mathematisch zeker, dat dezelve zich zonder bewijs met de vorige genoegzaam vereenigt. Dit verband nu vooronderstelt eene kennis in den mensch, zoo van zichzelven of van zijn' eigen toestand, als ten opzigte van voorwerpen buiten hem. Subjectief bewustzijn kan voorts nog gezegd worden de kennis van onzen toestand, zoo als die zich aan ons, quä phaenomenon, voordoet; dat is: zoo als die ons door middel van den indruk, dien de organen des gevoels (de zenuwen) erlangen, wordt medegedeeld. Zekere kennis van onzen toestand erlangen wij nimmer, dan door objectief

{==605==} {>>pagina-aanduiding<<}
bewustzijn; dat is: kennis, die wij dragen van de voorwerpen buiten ons, in den breeden of physiologischen - en van de wezenlijke natuur dier voorwerpen en derzelver wezenlijk verband met onzen toestand. in den meer bepaalden, psychologischen of wijsgeerigen zin des woords. - Eene enkelvoudige, of [mag ik mij zoo uitdrukken] geïsoleerd subjectieve kennis, derhalve, kan nimmer dan zwak, of duister, of onvolledig zijn, zoo lang dezelve niet onderschraagd wordt door de zinnelijke aanschouwing van voorwerpen buiten ons, en door de objectieve kennis van derzelver verband en aaneenschakeling met onszelven.
Ziedaar, mijn vriend! eenige praemissen, waarvan ik de nadere ontwikkeling aan uw vatbaar en schrander oordeel overlate, en die ik meende te moeten laten voorafgaan, om ook a priori de onbestaanbaarheid van het dierlijk Magnetismus te staven. Passen wij nu dit een en ander op den gemagnetiseerden toe, dan zien wij, dat dezelve op verre na niet eene volledige kennis draagt van den toestand zijns ligchaams: immers dezelve kan niet anders zijn dan duister, zwak en onvolledig, omdat zijne bewustheid (ondanks zijn helderziend oog en zijn geïnspireerd vermogen) hem niet toelaat zichzzlven met de voorwerpen buiten hem in den vorm van tijd en ruimte te bevat en, omdat zijne magnetische bewustheid hem den dadelijk aanwezigen en passieven staat zijns ligchaams, benevens den tijd, de plaats, de gelegenheid noch ook de personen buiten hem voorstelt zoo als die wezenlijk zijn, maar zich alleen bepaalt tot hetgeen hij van den toestand zijns ligchaams, quâ phaenomenon, houdt, en even zoo, wat hij houdt van de ware natuur, bedoeling werkzaamheid en verband der objecten buiten hem. In den waren zin dan genomen, gaat de zoogenaamde magnetische slaap niet dan met een subjectief bewustzijn, d.i. eene gebrekkige en, door de veranderingen, die de zenuwen, en daardoor het sensorium, uit hoofde van de zinnelijke betasting, lijdt, hoogst pathologische kennis gepaard.
Het is niet om te schermutselen met diep afgetrokkene

{==606==} {>>pagina-aanduiding<<}
waarheden der wijsbegeerte, mijn vriend! dat ik u deze mijne parallelen mededeele; gaarne had ik zelfs de praemissen daargelaten, ware het niet, dat uit derzelver onomstootelijke waarheid eene door mij bedoelde en ongunstige gevolgtrekking, ten opzigte van de mogelijkheid of bestaanbaarheid dier zoo hoog geroemde, of liever, zoo algemeen beruchte verschijnselen van den magnetischen slaap, moest worden afgeleid. - Op den voorgrond plaatsende de vereischten van bewustheid in den mensch, en derzelver aard getoetst hebbende aan die verschijnselen, welke de magnetische slaap oplevert, waar zien wij dan die ware, duidelijke en algemeene kennis, die het aanwezen eener geheime vloeiftoffe en de onfeilbaarheid van haren invloed staaft? - Zinnelijk en dierlijk toch is het gevoel van buitengewone levendigheid en warmte; ligtgeloovigheid, de vaste overtuiging van te zullen genezen worden; duister en eenzijdig de inwendige - gebrekkig en wankelbaar de uitwendige werking der ziele; en het voorgevoel omtrent het aanstaande, bedrog, toevalligheid, of - een sprookje!
Vermoeit het u niet, mijn vriend! dat ik uwe aandacht medesleep, om nogmaals een uitstapje te doen in het gebied der wijsgeerige zielkunde, dan bid ik u eens acht te geven op het vernietigd verband, of de verbrokene aaneenschakeling tusschen zintuig, zinnelijkheid, besef en kennis, in den magnetischen slaap! - Zoo strijdig derzelver onderling vernietigde betrekking met het eindoogmerk der werkzaamheden in 's menschen zinnelijke en redelijke natuur is, zoo strijdig is het ook met de begrippen eener gezonde redeneerkunde, wanneer wij ons willen voorstellen, de ongeregeldheden in 's menschen organisatie (onverschillig van welk eene oorzaak ook herkomstig) door zoodanige afwijkingen van de vereischten ter voortbrenging eener heilzame gewaarwording, door zoodanige inbreuken op de wetten van opvolging en aaneenschakeling der denkbeelden, en door de hervoortbrenging van zulke eenzijdige prikkels, als de zinnelijke betasting, de gestadige en sluimering barende eenzelvigheid van aandoening, en de middelijke of on-
{==607==} {>>pagina-aanduiding<<}
middellijke opwekking der verbeeldingskracht, te zullen genezen. Het is door de aanschouwing, dat wij het eerst tot voorstellingen geraken; de zintuigen zijn hiertoe onmiddellijk werkzaam; zonder deze voorafgaande aanschouwing, bestaan er geene begrippen; derhalve ook zonder voorafgegaan zijnde aanschouwing, zoo van onszelven als van de objecten buiten ons, kan het verstand ons niet tot middelaar dienen, ten einde tot begrippen of middellijke voorstellingen te geraken. Dit al weder op den gemagnetiseerden toegepast zijnde, zal mijn vriend mij moeten toestemmen, dat de patient [al wilde men ook het opwekken of in beweging brengen en het doen
concentreren of termineren eener vooronderstelde magnetische vloeistoffe met den naam van opwekking eener hoogere zinnelijkheid bestempelen] geenszins kan gezegd worden tot kennis te geraken. Aangeborene voorstellingen zijn hersenschimmen; - ook bewijzen zij in dit geval niets. Het regelmatig en opvolgend verband tusschen de zintuigen, zoo in- als uitwendige, is verbroken, en het vooronderstelde bestaan eener zoogenaamde hoogere zinnelijkheid sluit het bestaan en daarom de noodzakelijkheid van bestaan van lagere trappen of eerste graden der zinnelijkheid of zinnelijke beschouwing geenszins uit. - Nog minder kan de gemagnetiseerde door alleenwerking zijner rede besluiten vormen, en zijne begrippen doen reägeren op zaken of voorwerpen buiten hem, of dezelve toepassen op zijn' eigen toestand, of op de dingen, die hem omringen. - Eindelijk nog kan de gemagnetiseerde niet gezegd worden kennis te dragen van zijnen toestand, alzoo men onder kennen verstaan moet de vertegenwoordiging eener zaak, als wezenlijk mogelijk; en deze vertegenwoordiging kan alleen door tusschenkomst onzer zinnelijkheid, d.i. door middel van het vrij en onbelemmerd gebruik onzer zinnen, geschieden.
Waar, vrage ik andermaal, zullen wij de verschijnsels van den magnetischen slaap, voor zoo verre die van de verschijnselen eener gewone rêverie, of halve sluimering, geacht worden te verschillen, onder rangschikken? - Vol-
{==608==} {>>pagina-aanduiding<<}
strekt onbestaanbaar met de duidelijke begrippen, die wij koesteren aangaande kennis en bewustzijn, schijnen zij eene afzonderlijke rubriek te vorderen, die wij hun dan ook gaarne in het brein van ligtgeloovige aanhangers van een in allen deele, en uit alle oogpunten beschouwd, onbestaanbaar, valsch en in de gevolgen zeer schadelijk stelsel inruimen! Ik zeg, ‘in allen deele en uit alle oogpunten;’ want het was mij niet te doen, mijn vriend! u alleen van voren mijne gedachten nopens dit onderwerp mede te deelen. Intusschen heeft de vloed mijner idéën de mij gestelde ruimte geheel verzwolgen; gaarne verbinde ik mij daarom, u in 't vervolg nog nadere bijzonderheden voor te dragen, hebbende ten doel, om, op gronden van ontleed-, natuur- en ziektekunde, op gronden eener zuivere ervaring daarenboven, het hersenschimmige van geheel het dierlijk Magnetismus te betoogen, in zoo verre men daarin eenig vreemd verschijnsel zoeken, of hetzelve, als een nieuw middel ter genezing, op het menschelijk ligchaam mogt willen toepassen; terwijl ik voorts nog, dit stelsel (duld ten laatsten male, dat ik het zoo noeme!) in deszelfs oorsprong, aard en gevolgen ontledende, mij voorbehoude, u, mijn vriend, bij eene nadere gelegenheid, oplettend te maken op de nulliteit der daadzaken, welke men aanvoert, in 't algemeen, en op die facta in 't bijzonder, waarvan een onlangs uitgekomen Berigt in den Letterbode melding
maakt.
Dan, genoeg, welligt reeds te veel, uw geduld gevergd! Hoezeer niet, zoo als gebleken is, onder de adepten mij kunnende rangschikken, mogt ik niettemin, door nog langer uit te weiden, uwe aandacht in uzelven doen concentreren, en mij daardoor aan de zonde eener magnetische slaap-bevordering schuldig maken. - ‘Manum de tabula!’ hoor ik de Mesmerianen roepen; en daarom, mijn vriend, om maar kort te besluiten, geloof mij opregt

Uw toegenegen

philalethes.


{==609==} {>>pagina-aanduiding<<}

Grondig berigt nopens het drukken in het gemeen, bepaaldelijk aangaande de stereötypie, en de Fransche stereötype uitgaven van boeken.

Hoeveel men ook stereötype-drukken ziet, leest en er over spreekt, zoo ontbreekt er echter nog een beknopt en grondig berigt daarover voor de boekliefhebbers, en kan hun het volgende gewisselijk niet dan aangenaam zijn, hetgeen, een paar jaren geleden, door den Parijschen boekhandelaar f. schöll, een man van kunde en oordeel, in de Fransche taal is uitgegeven.
Hij zegt: Dit berigt is niet geschreven voor drukkers en boekverkoopers, die uit hetzelve niets nieuws te leeren vinden; maar heeft het doel, om liefhebbers, en vooral buitenlanders, bekend te maken met eene kunst, die welligt minder roem heeft in Frankrijk zelf, dan in het overige Europa.
Mijn beroep, (zegt hij) en vooral de wijze van mijn bijzonderen handel, die mij met een groot aantal van geleerden in onderscheiden landen in betrekking gebragt heeft, hebben mij dikwijls de gelegenheid gegeven om op te merken, hoe onjuist en geheel verkeerd de denkbeelden zijn, die het grootste deel van hen zich vormt aangaande de stereötypie.
Ik zal dan beproeven, deze liefhebbers eenige duidelijker en bepaalder begrippen van de onderscheidene werkzaamheden bij de stereötypie te geven; waardoor zij in staat gesteld worden, zelven de ware of vermeende voordeelen dezer wijze van druk te kunnen schatten.
Men vergunne mij, vooraf ten opzigte van het drukken in het algemeen in eenig detail te treden, 't welk mij noodig voorkomt, tot beter verstand van het volgende - en ook op zich zelf voor menig lezer welligt niet overtollig is.

{==610==} {>>pagina-aanduiding<<}

De druk van een blad met losse of bewegelijke letteren vereischt de vereeniging van den vormsnijder, lettergieter en boekdrukker, die den kring der volgende bezigheden hebben door te loopen:
I. 1. De vormsnijder snijdt verheven op staal patrijzen, waarvan elke eene letter van het a, b, c voorstelt.
2. Hij bedient zich van deze patrijze, om de letter gediept in te slaan op den grond van een hol parallelipipedon (langwerpig vierkant blok, bijna kubisch, als een teerling, van gedaante) van koper, dat de matrijze genoemd wordt.
3. In deze matrijze of uitholling giet de lettergieter uit eene compositie van lood en antimonium (spiesglas) een parallelipipedon (of blokje), op welks eene oppervlakte zich nu de letter verheven vertoont, gelijk die op de stalen patrijze geweest, en daarmede op den grond der koperen matrijze ingedrukt was; en dit parallelipipedon wordt nu type of letter genoemd. Deze letteren, nadat zij eenige andere kleine bewerkingen ondergaan hebben, om haar juister en effener te maken, worden aan den boekdrukker gegeven, wiens werk nu dat van den vormsnijder en lettergieter vervangt.
4. De letteren, in hare vakken verdeeld, worden nu gebruikt, om daarmede regels en bladzijden van het blad, dat gedrukt moet worden, te zetten. Deze zijden of kolommen, naar de juiste orde, waarin zij op het gedrukt en gevouwen blad moeten voorkomen, gesteld en zaamgeperst, maken eene vaste tafel of vorm, welke men in haar geheel opnemen en verdragen kan.
5. Voor dat deze vorm afgedrukt wordt, moet hij gecorrigeerd worden, d.i. men moet de door den zetter begane feilen nagaan, aanwijzen, en hij moet dezelve verbeteren; waartoe doorgaans herhaalde proeven en revisiën noodig zijn.
6. Wanneer de correctie voltooid is, zet de drukker den vorm in de pers, en drukt (trekt) daarvan het bepaald aantal bladen (of afdrukken.)

{==611==} {>>pagina-aanduiding<<}

7. Is het afdrukken van dit blad geheel afgedaan, dan komt de vorm weder in handen van den zetter, die de letteren in hare vakken verdeelt, om ze tot het zetten van andere bladen te kunnen gebruiken. - Dit zijn de zeven voornaamste werkzaamheden, welke de gewone boekdrukkers arbeid vereischt.
Om met stereötypen te drukken, doen de Heeren pierre en firmin didot, die zoo wel het vormsnijden en lettergieten als het boekdrukken oefenen, de vijf eerste dezer opgegevene verrigtingen; doch met dit onderscheid, dat zij zich, om hunne letteren te gieten, bedienen van eene hardere stoffe, dan de gewone compositie, en dat de correctie niet geschiedt in eene tafel, gevormd door de vereeniging van verscheidene - 4, 8, 16, 32. enz. - zijden, maar op elke zijde afzonderlijk, vóór het ineenzetten. Op deze vijf gemeene werkzaamheden volgen dan de bijzondere voor de stereötypie, waarvan deze de voornaamste zijn:
II. 6. Elke in een ijzer raam bevestigde zijde wordt in eene weekere compositie van lood en tin ingedrukt, gelijk te voren de patrijze elker enkele letter in de matrijs, laat hier den indruk na van het geheel, en maakt dus eene nieuwe matrijze eener geheele zijde.
7. Door eene behandeling, welke de gieters kletsen noemen (clicher), giet men in deze zijd-matrijze (matrijze eener geheele zijde) eene stof, welke, koud en afgenomen zijnde, de letters verheven vertoont, en stevigheid heeft, om tot den volgenden afdruk te kunnen dienen. Deze maakt nu het vast ligchaam (στεϱὸν), waarnaar men het woord stereötypen enz. gevormd heeft. Men beschaaft de vaste zijden, en geeft aan de plaat eene volkomen egale verhevenheid; men rigt de zijden (door spalken en schroeven), zoo dat zij volkomen in het raam passen, waarin zij moeten gesloten worden, om een geheel blad te gelijk te drukken; en zoo bekomt men den vorm (I. 4.) voor het blad.
8. De aldus zaamgestelde tafel of vorm wordt op de gewone wijze (I. 6.) asgedrukt.
9. Eindelijk worden de bewegelijke letteren, die gediend

{==612==} {>>pagina-aanduiding<<}
hadden tot het zetten der eerste zijde, (welke als patrijze gediend en de zijd-matrijze gedrukt had) in hare eigene vakken verdeeld, gelijk na den gewonen druk. (I. 7.)
Van deze behandeling onderscheidt zich geheel die van den Heer hfrhan, die, namelijk,
III. 1. Zijne patrijzen op de gewone wijze (I. 1.) verheven op staal snijdt;
2. Daarvan matrijzen in koper afdrukt; doch met dit onderscheid, dat deze matrijzen niet inwendig hol zijn, om van binnen begoten te worden (als bij I. 3.), maar gelijk aan de typen, of gewone drukletters; zoo nogtans, dat hij op eene der kleine eindzijden van dit letterblokje (waarop anders de gewone drukletter verheven staat) de patrijze inslaat, en het indruksel der letter maakt.
3. Deze, even als anders de letters, in vakken afgezonderde matrijzen dienen om bladzijden te zetten. (I. 4.)
4. Op elke aldus uit matrijzen gezette zijde, waarop derhalve de letters verdiept voorkomen, kletst (II. 7.) de Heer herhan zijne stoffe af.
5. Deze gekletste (in compositie afgedrukte) zijden worden geeorrigeerd; en daarna
6. Geëffend, in ramen vastgezet, en tot den druk der bladen overgegeven.
7. De matrijzen, of in hol koper geslagen letters, die tot het zetten (n. 3) gediend hebben, worden uit elkaar genomen en in hare eigene vakken gelegd, gelijk na den gewonen druk. (I. 7)
Het valt door deze eenvoudige optelling in het oog, dat de gewone drukker zeven hoofdwerkzaamheden te verrigten hebbe, de Heeren didot negen, en hunne meer zamengestelde wijze van werken moet, in stede van uit te winnen, veel kostbaarder zijn. Bij de berekening dezer onkosten moeten wij nog de waarde stellen van het metaal, dat verbruikt wordt tot het vervaardigen der zijd-matrijzen en der daarop gekletste platen, althans hetgene men daaraan verliest, al smelt men dezelve weder. Ook moet het slijten der drukletters in aanmerking komen, welke minder zouden

{==613==} {>>pagina-aanduiding<<}
lijden, zoo zij slechts tot den druk op papier dienden, daar zij nu (II. 6.) in eene vaste massa ingedrukt worden. Eindelijk de gereedschappen en instrumenten tot deze onderscheidene behandelingen.
De Heer herhan, die niet de zijd-matrijzen van didot (II. 7.) heeft, maar zijne platen, tot den afdruk op papier, trekt van ineengezette losse letteren, (eigenlijk letter-matrijzen) heeft slechts zeven werkzaamheden: maar de correctie, welke bij de Heeren didot plaats heeft op de uit losse letteren zaamgestelde zijden, en alwaar het dan voldoende is, woorden of letters, die men verbeteren wil, slechts uit te nemen, geschiedt bij den Heer herhan even onmiddellijk op de vaste massa der stereötype zijde, opdat hij niet noodig hebbe, platen enkel voor proeven te maken, en zoo dikwijls op zijne matrijzen te gieten, als de zijde correctie noodig heeft: maar al deed men dit ook, dan kunnen toch de fouten, die men eerst bemerkt nadat de uit matrijzen gezette zijde weer uiteengenomen is, slechts op de afgedrukte platen zelve gecorrigeerd worden. De correctie neemt het fautive uit de plaat geheel weg, waarvan de plaats dan aangevuld wordt door gewone bewegelijke letteren, die aan de onderzijde van de plaat met dezelve vastgesoldeerd worden.
Zoo kunstig uitgedacht nu ook het werktuig zij, waarvan de Heer herhan zich hierbij bedient, zoo vereischt hetzelve toch nog steeds eene meesterhand, en men kan aldus zelfs de gewone bewegelijke letteren niet ontberen. Dit dubbel ongemak zal nog veel grooter voorkomen, wanneer men de talrijke toevallen in aanmerking neemt, waaraan de vormen vóór en gedurende den afdruk blootgesteld zijn. De minste stoot breekt eene letter, een woord, een regel, of veroorzaakt althans wanorde; dikwijls zelfs gebeurt zoo iets, terwijl de vorm onder de pers is. Bij dit toeval, indien het gebeure in den loop van een' afdruk op de gewone wijze, vult de werkman, zonder zijn werk geheel te onderbreken, de beschadigde letter of dat woord met andere letteren weder in, en herstelt dus zelf oogenblikkelijk de orde.

{==614==} {>>pagina-aanduiding<<}
Bij den Heer herhan kan dit zoo gemakkelijk niet gaan; want de zijde, welke eenigzins beschadigd is, moet, wijl zij een vast ligchaam uitmaakt, noodwendig geheel uit de pers genomen worden, en eene nieuwe zijde gevormd (gekletst), of het beschadigde door dat middel, 't geen wij zoo even vermeldden, ingevuld worden. Elk, die de handelwijs en de details der gereedschappen eenigzins kent, zal ligtelijk bevroeden, dat op deze wijze aanmerkelijk veel tijd verloren wordt; want zeer dikwijls zal de drukker genoodzaakt zijn, zijn geheelen vorm weg te leggen, en een nieuwen te nemen. Dit veroorzaakt eene verandering bij den geheelen toestel zijner pers, en een wezenlijk verlies voor den eigenaar des etablissements. Deze onaangenaamheid heeft de Heer herhan ondervonden; hij heeft gepoogd, dezelve daardoor te ontwijken, dat hij de inrigting zijnet persen, en der machine, die tot de correctie dient, zoo veel mogelijk vereenvoudigde, en deze zich dus met groote naauwkeurigheid laten aanwenden. Met dit al schijnt het ons een wezenlijk gebrek, dat, met een gelijk aantal van werkzaamheden, de handelwijze van den Heer herhan meer zamengesteld is, dan die van den drukker met bewegelijke letteren.
Het is waar, herhan heeft een voordeel boven didot; maar, bijaldien ook dit voordeel veel grooter ware, dan het ons toeschijnt, indien ook zelfs zich bewijzen liet, dat zijne handelwijze niet meer ingewikkeld zij, dan die van den drukker met losse letteren; zoo zijn toch de kosten van zijn eerste etablissement zoo aanmerkelijk geweest, dat zij buiten twijfel de voordeelen te boven gaan. Ook is het bekend, dat de Heer Graaf van s., wiens edele en belangelooze ijver herhan in staat gesteld heeft een etablissement te vormen en zijne kunst te volmaken, groote sommen opgeofferd heeft, zonder ander oogmerk, dan om eene uitvinding te begunstigen, waarvan hij zich gelukkige gevolgen voor den voortgang der menschelijke kennis beloofde. Het is ook bekend, dat herhan zelf niet dat voordeel had, hetwelk zijn onvermoeide arbeid en zijne talenten

{==615==} {>>pagina-aanduiding<<}
verdienden. Wanneer men de instrumenten van dezen kunstenaar nagaat, dan zal men gewis de eenvoudigheid en naauwkeurigheid der uitgevondene machines moeten bewonderen, zoo wel der werktuigen tot het vormen zijner parallelipipeda (blokjes voor de matrijzen), tot den indruk der matrijzen in de blokjes, tot het afdrukken (kletsen) der platen van de bladzijden, als ook tot het uitnemen en corrigeren dezer laatste. Maar men zal tevens ook inzien, dat er vele pogingen en proeven moesten voorafgaan, eer hij zijne uitvinding tot den noodigen trap van volmaaktheid bragt, om er eenig voordeel van te kunnen genieten.

(Het vervolg en slot hierna.)




Iets, over den oorsprong der vrijmetselarij. Door G.E. Lessing.

Falk. Hoe 't zij, ik zeg u, dat de naam van Vrijmetselaar, om een medelid onzer geheime verbroedering aan te duiden, vóór den aanvang dezer (der achttiende) eeuwe niet gehoord werd. Zoo veel ten minste is zeker, dat dezelve in niet één gedrukt boek voorkomt; en ik wil gaarne den man zien, die mij denzelven in eenige vroeger geschrevene oorkonde zal aantoonen.
Ernst. Gij meent, den Duitschen naam?
Falk. Neen, neen, ook het oorspronkelijke Free-Mason, en alle daarnaar gevormde vertalingen, in welke taal het ook zijn moge.
Ernst. Dat meent gij niet. - Denk eens na! In niet één gedrukt boek, vóór 't begin dezer eeuwe? In niet één?
Falk. In geen.
Ernst. Evenwel heb ik zelf.....
Falk. Zoo? Is ook u van het stof iets in de oogen gewaaid, dat men nog niet ophoudt rond te strooijen?
Ernst. Maar de plaats, die voorkomt in.....
Falk. In de Londinopolis, niet waar? - stof!

{==616==} {>>pagina-aanduiding<<}

Ernst. En de Akte van het Parlement onder hendrik den VI?
Falk. Stof!
Ernst. En die groote Privilegie, die karel de XI, Koning van Zweden, aan de Loge van Gothenburg verleende?
Falk. Stof!
Ernst. En locke?
Falk. Wat voor een locke?
Ernst. De Wijsgeer: zijn brief aan den Graaf van pembroke; zijne aanmerkingen op een verhoor, door hendrik den VI met eigen hand geschreven.
Falk. Dat zal wel eene geheel nieuwe ontdekking zijn! Zij is mij onbekend. Maar wederom van hendrik den VI? Stof, en niets dan stof!
Ernst. Geenszins.
Falk. Weet gij eene zachtere benaming voor woordverdraaijingen en ondergeschovene oorkonden?
Ernst. En dat zou men zoo lang, voor 't oog der wereld, ongestraft hebben durven plegen?
Falk. Waarom niet? Het getal der schranderen is veel te gering, dan dat zij alle gekheden, dadelijk bij derzelver ontstaan, zouden kunnen wederleggen. Het is genoeg, dat zij zich niet laten om den tuin leiden. Het ware zekerlijk beter, dat men, voor 't publiek, geheel geene zotternijen zich veroorloofde; want het verachtelijkste is juist hierin gelegen, dat niemand de moeite neemt, zich tegen dezelve te verzetten, waardoor zij, na verloop van tijd, het aanzien van eene zeer ernstige, ja heilige zaak verkrijgen. Zoo heet het dan over duizend jaren: Zou men zoo in 't openbaar hebben durven schrijven, wanneer het niet overeenkomstig de waarheid geweest was? Men heeft deze geloofwaardige mannen toen niet tegengesproken, en gij wilt hen thans wederleggen?
Ernst. ô Geschiedenis! Geschiedenis! wat zijt gij?
Falk. De magere rapsodie van anderson, waarin de geschiedenis der Bouwkunst voor de historie der Orde on-
{==617==} {>>pagina-aanduiding<<}
dergeschoven is, kon er nog mede door. Voor eens, en voor dien tijd, mogt men het zich laten welgevallen; het goochelspel was toch ook te handtastelijk. Maar, dat men thans nog op dezen moerassigen grond voortbouwt; dat men nog altoos in gedrukte boeken beweren wil, hetgeen men mondeling aan een ernstig man zich zou schamen voor te dragen (*); ja, dat men, ter voortzetting van eene scherts, die men al voorlang moest hebben laten varen, zich eene forgery (vervalsching) veroorlooft, waarop, bijaldien het slechts een onbeduidend burgerlijk belang betrof, de pillory (de kaak) staat .....
Ernst. Maar zoo het nu eens ware, dat hier meer, dan eene woordspeling, ten grondslage lag? Zoo het nu eens ware, dat het geheim van de Orde, van oudsher, in 't homonyme (gelijknamige) van 't ambacht voornamelijk bestaan had?
Falk. Indien dit zoo ware.....
Ernst. En moet het niet waar zijn? Hoe kwam de Orde anders daaraan, om hunne symbolen juist van dit handwerk te ontleenen? Juist van dit, en waarom niet van een ander?
Falk. De vraag is in alle opzigten netelig.
Ernst. Zoo iets moet toch eene oorzaak hebben.
Falk. En heeft die ook.
Ernst. En heeft die? En eene andere oorzaak dan de vermoede?
Falk. Eene geheel andere.
Ernst. Zal ik raden, of mag ik vragen?
Falk. Indien gij mij vroeger eene geheel andere vraag gedaan hadt, en die ik reeds lang verwachtte, zoo zou u het raden niet moeijelijk vallen.
Ernst. Eene vraag, die gij reeds lang verwachtte?....
Falk. Immers, zoo ik u zeg, dat hetgeen, wat Vrijmetselarij is, niet altijd Vrijmetselarij geheeten heeft, wat was natuurlijker en nader -

{==618==} {>>pagina-aanduiding<<}

Ernst. Dan te vragen, hoe het eertijds geheeten hebbe? - Gij hebt gelijk; ik vraag het u daarom thans.
Falk. Hoe de Vrijmetselarij geheeten hebbe, eer zij Vrijmetselarij genoemd werd, vraagt gij? Massoney.
Ernst. Nu ja; Masonry in 't Engelsch.
Falk. In 't Engelsch niet Masonry, maar Masoney; niet van Mason, de Metselaar, maar van Mase, den disch of tafel, afgeleid.
Ernst. Mase, den disch? in welke taal?
Falk. In die der Angelsaksen; doch niet alleen in deze, maar ook in 't Gothisch of Frankisch, gevolgelijk een oorspronkelijk Duitsch woord, waarvan nog heden zoo velerlei afstammingen gebruikelijk zijn, of nog voor weinige jaren gehoord werden, als: Maskopie, Masleidig, Masgenosse. Zelfs Masoney was ten tijde van luther nog zeer gewoon; het had maar zijne goede beteekenis verloren, en was ontaard.
Ernst. Ik weet noch van zijne goede, noch van zijne slechte beteekenis.
Falk. Maar het gebruik onzer voorvaderen kent gij toch, om de gewigtigste zaken aan den disch te overleggen? - Mase is dan ook de disch, en Masoney een besloten dischgezelschap. En hoe uit een besloten en vertrouwd dischgezelschap een drinkgelag ontstond, voor welks begrip agrikola het woord Masoney bezigt, kunt gij gemakkelijk nagaan.
Ernst. Zou het, voor eenigen tijd, met den naam Loge wel veel beter zijn gegaan?
Falk. Voorheen echter, alvorens de dischgezelschappen grootendeels ontaardden, en daardoor in de goede meening des volks daalden, stonden zij in zeer groot aanzien. Daar was geen Hof in Duitschland, het zij klein of groot, dat niet zijn dischgezelschap had. De oude liederen en geschiedverhalen strekken hiervan tot getuigen. Op zich zelf staande gebouwen, die met de sloten of paleizen der regerende Heeren verbonden of naastaangelegen waren, ontleenden van dezelve hunne benaming, van welke men, in la-
{==619==} {>>pagina-aanduiding<<}
ter tijd, zoo vele ongegronde verklaringen gegeven heeft. - Maar wat behoeve ik tot derzelver roem meer te zeggen, dan dat het gezelschap van de ronde tafel de eerste en oudste Masoney was, van welke zij alle afstammen?
Ernst. Van de ronde tafel? Dat klimt tot eene zeer fabelachtige oudheid op.
Falk. De geschiedenis van Koning arthur mag zoo vermengd met fabelen wezen, als zij wil: de ronde tafel is zoo fabelachtig niet.
Ernst. Arthur zou dan de stichter van dezelve geweest zijn?
Falk. Geenszins; ook niet eens volgens de fabel. Arthur, of zijn vader, had het van de Angelsaksen overgenomen, zoo als reeds de naam Masoney vermoeden laat. En wat is klaarder, dan dat de Angelsaksen geene gebruiken naar Engeland overbragten, die zij ook in hun vaderland niet achterlieten? Ook ziet men het aan andere Duitsche volken van dien tijd, dat de neiging, om in en bij de groote burgerlijke maatschappij kleine vertrouwde gezelschappen op te rigten, hun eigen was.
Ernst. Hierdoor meent gij....
Falk. Alles, wat ik u thans maar vlugtig, en misschien niet met de vereischte naauwkeurigheid, gezegd heb, reken ik mij verpligt, de eerste maal, dat wij te zamen, in de stad, bij mijne boeken elkander zullen zien, met zwart op wit te staven. Hoor mij thans slechts aan, gelijk men het eerste gerucht van eene groote gebeurtenis, ergens voorgevallen, verneemt. Het wekt de nieuwsgierigheid meer op, dan dat het dezelve bevredigt.
Ernst. Waar blijft gij?
Falk. De Masoney was eene Duitsche gewoonte, welke de Saksen naar Engeland verplantten. De geleerden zijn oneens, wie de Mase-thonas onder hen waren: naar allen schijn waren het de Edelen der Masoney. Deze Duitsche gewoonte dan sloeg zulke diepe wortelen in dezen nieuwen grond, dat zij onder alle opvolgende staatsveranderingen gevestigd bleef, en van tijd tot tijd de heerlijkste

{==620==} {>>pagina-aanduiding<<}
bloesems vertoonde. Vooral waren de Masoneyen der Tempelheeren, in de twaalfde en dertiende eeuw, in zeer groot aanzien. En het was zulk eene Masoneg van Tempelheeren, die zich tot aan het einde der zeventiende eeuwe, in weerwil van de opheffing der Orde, midden in Londen had staande gehouden. Hier treden wij een tijdperk in, waarvan ons de bewijzen en ophelderingen, welke eene opgeteekende geschiedenis geven kan, ontbreken; doch eene naauwkeurige overlevering, die zeer vele blijken van waarheid heeft, is gereed, dit gebrek te vergoeden.
Ernst. En wat verhindert, om deze overlevering eindelijk eens, door schriftelijke ophelderingen, tot den rang van geschiede is te verheffen?
Falk. Wat verhindert? Niets; alles spoort veeleer hiertoe aan; ten minste ik vinde mij bevoegd, ja verpligt, om voor u en velen, die zich met u in 't zelfde geval bevinden, niet langer een geheim hiervan te maken.
Ernst. Welaan! Ik ben in de grootste verwachting.
Falk. Die Masoney van Tempelheeren dan, die nog bij 't eind der zeventiende eeuwe in Londen bestond, maar in 't geheim bestond, had het huis harer vergaderingen in de nabijheid der St. Paulskerk, die toen nieuw gebouwd werd. De bouwmeester dezer tweede kerk der wereld was -
Ernst. Christoffel wren.
Falk. Gij hebt den schepper der geheele tegenwoordige Vrijmetselarij genoemd.
Ernst. Hij?....
Falk. Ja, wren, de bouwmeester der St. Paulskerk, in welker nabijheid eene aloude Masoney, van onheugelijke jaren, zich verzamelde, was lid dezer Masoney, die hij, de dertig jaren lang, dat de opbouw duurde, meer dan voorheen bezocht.
Ernst. Ik begin een misverstand te vermoeden.
Falk. Niets anders. De ware beteekenis van het woord masoney was bij het Engelsche volk vergeten en verloren. Eene Masoney, die in de nabijheid van een zoo belangrijk gebouw lag, die door den Architekt zoo vlijtig bezocht

{==621==} {>>pagina-aanduiding<<}
werd, wat kon die anders zijn dan eene Masonry, dan een gezelschap van bouwkundigen, met welke wren de voorkomende zwarigheden bij het werk overleide?
Ernst. Natuurlijk.
Falk. In de voortzetting van zulk een werk, als deze kerk, stelde geheel Londen belang. Om berigten daarvan, uit de eerste hand, te ontvangen, bevlijtigde zich elk, die eenige kennis der bouwkunst meende te bezitten, om toegang tot deze vermeende Masonry te verkrijgen; maar te vergeefs. Ten laatste - gij kent wren, niet blootelijk bij naam; gij weet, welk een vindingrijke en werkzame kop hij was. Hij had, vroeger, het plan tot eene maatschappij van wetenschappen helpen ontwerpen, die speculative waarheden algemeen-nuttiger en voor 't burgerlijk leven vruchtdragende zou maken. Op eens viel hem de gedachte in tot het oprigten van een hier tegen overstaand gezelschap, dat zich van het ondervindelijke des burgerlijken levens tot bespiegeling zou verheffen. ‘Daar,’ dacht hij, ‘worde onderzocht, wat onder het ware bruikbaar, en hier, wat onder het bruikbare waar zij. Hoe! wanneer ik eenige grondstellingen der Masoney exoterisch maakte? Hoe! bijaldien ik datgene, 't welk zich niet exoterisch maken laat, onder de hieroglyphen en symbolen van dit handwerk verbloemde, en, hetgeen men thans onder het woord masonry opneemt, tot eene Free-Masonry (Vrijmetselarij) uitstrekte, waaraan meerderen deel konden nemen?’ Zoo dacht wren, en de Vrijmetselarij ontstond. - Ernst! hoe gaat het u thans?
Ernst. Als een' blinden.
Falk. Gaat er eenig licht voor u op?
Ernst. Eenig? Te veel op eens.
Falk. Begrijpt gij nu -
Ernst. Ik smeek u, vriend, niets meer!

C.


{==622==} {>>pagina-aanduiding<<}

Eene mijmering.


Qualibus in tenebris vitae quantisque periclis 
Degitur hoc aevi quodcumque est! 
 
lucret. 

Ik heb weinig op met de Schrijvers van Droomen; dewijl het mij voorkomt, dat er iets onnatuurlijks is in de vooronderstelling, dat dusdanige voortbrengsels des verstands, waarin zulk eene aaneenschakeling van denkbeelden voorkomt, dat dezelve, over 't algemeen gesproken, afgetrokken en zinnebeeldig genoeg zijn, om het verstand en de bevatting eens wakenden lezers werk te verschaffen, de uitwerksels zouden wezen der verbeelding, in uren, wanneer dezelve het minst wordt bijgestaan door rede en geheugenis. Het zou echter jammer zijn, wanneer eene levendige verbeelding altoos zich bepaald en omheind zou vinden binnen de enge perken om Proeven en Vertoogen te schrijven, ten einde deze ongerijmdheid in de benaming te vermijden.
Men zou, dunkt mij, met veel eigenaardigheids, voor het woord Droom, dat van Mijmering kunnen bezigen, welke bij lieden, die hunner verbeeldingskracht botvieren, een geruimen tijd kan aanhouden, met zulk eene verscheidenheid van omstandigheden en zoodanig eene afwisseling van kleuren, als het in vocht van slaapbollen gedoopte penseel van morpheus immer in staat is voort te brengen.
Het sta mij, derhalve, vrij te zeggen, dat ik, op een namiddag van dezen zomer, in eene diepe mijmering geraakte, onder het zacht geritsel der bladeren, het geruisch van eene beek, en het gezang der vogelen. De grond, rondom mij met geurig-riekende bloemen bezet, streelde mijnen reuk. Met één woord, ik bevond mij in een regt dichterlijken toestand. Het boek, waarin ik gelezen had, zou, daarmede overeenstemmende, ovidius of petrarcha hebben moeten wezen: maar het was Zondag, en, met verlof van de groote wereld, ik had in den Bijbel, en wel in het boek, de Prediker genaamd, gelezen.
Het bevallig tooneel rondom mij overziende, was ik eindelijk met lezen uitgescheiden: dan, mijne gedachten waren nog

{==623==} {>>pagina-aanduiding<<}
geheel vervuld met vele schoone beelden over de nietigheid en ijdelheid des menschelijken levens.
Daar is zoo veel bepaalds en teffens zoo veel schaduwachtigs in ons bestaan, dat de hemelsche straal des verstands, welke ons vertoont wat het is, ons bijkans een' afkeer van het leven zou doen krijgen, waren wij aan hetzelve niet verknocht door zoo vele teedere en sterke banden, als onze zucht voor 't zelve staag gaande en levendig houden. - Beklagelijke staat! dus voer ik voort in eene treurige alleenspraak: In welk eene ellendige wereld dwalen wij om! Aan welke nietige voorwerpen blijven wij verbonden! Hoe weinig kunnen wij op onzen levensweg vooruitzien! Door welk eene wildernis van dwalingen loopt het enge pad der waarheid! naauw en lang! - Lang? Waarom is het dan zoo vreemd, dat iemand niet op ééns naar het einde stappe? - 't Zij ons genoeg, dat onze voortgang trapswijze toega. - Maar, welk eene dikke haag is hier aan wederzijden! Hoe veel vermakelijker zou het wezen, daardoor heen te breken, en de schoone verscheidenheden des Heelals onder het voortgaan te zien! - Vooronderstel die haag geheel weggenomen. Hoe zoudt gij dan, te midden van dit wijduitgestrekte perk, uwen weg vinden? Doet deze rand eener steilte, welke gij voorbij moet, uw hoofd niet draaijen? Wenscht gij niet de voorgaande veilige omheining weder? - Goed; maar hier is het pad veilig en open. - Vermaak u; zie rondom! - Mijn eigen pad staat mij niet aan. - Ginds is een veel schooner, loopende over eene veel voortreffelijker hoogte. - Mijn weg behaagt mij minder dan ooit. Ik zie nog niet ver genoeg. - ô, Gij geest van wanorde en verwarring! Kunt gij niet te vrede zijn met den weg, u toegeschikt? Wijk dan af, en loop in uw verderf! Menig een bogtig loopende weg doet zich te wederzijden op: wilt gij het op een derzelven wagen? Neen, laten wij het veiliger algemeene pad bewandelen. Moeten wij ook donker en vochtig weder hebben; dit is onvermijdbaar; zulks behoort tot 's menschen lot in het Heelal. De regen, welke u hier mishaagt, voedt de aangename kruiden en
lekkere vruchten, welke u, eenige mijlen voortgegaan zijnde, zullen verkwikken. Merk nu het voordeel op van deze verachtelijke dingen, met welke uw levenspad omgeven is. Deze dorens, welke u somwijlen terug doen treden, zijn dikwerf versierd met veelvuldige fraaije bloemen, om u

{==624==} {>>pagina-aanduiding<<}
den anders vervelenden weg te korten. Die dikke boomen, welke uw oog in het uitzigt belemmeren, zijn met een zacht groen bekleed, 't welk uw gezigt versterkt en in staat stelt om te beter genot te hebben, door de takken, van voorwerpen, welke het oog, zonder allengskens sterker geworden te zijn, niet zou hebben kunnen verdragen.
Onder een' cipresseboom lag een misnoegd Wijsgeer, die, op den toon der ontevredenheid, uitriep: ‘Dwaze wandelaars, wie gij ook zijn moogt! kent uwe eigene ellenden. Het is onmogelijk, eenig redelijk genot te smaken in dezen uwen verachtelijken levensstaat. Verbant vrij alle gedachten van troost en opbeuring. Gij zijt allen ellendelingen. Gelukkig te wezen, is een lot, niemand uwer beschoren: in uw staat getroost te zijn, is eene ongerijmdheid. Gindsche bloesems zijn vergankelijk en ras voorbijgaande als de lente; die vruchten, welke gij plukt onder het vervorderen van uwen weg, behoorden nwe aandacht geen oogenblik bezig te houden, of af te trekken van die edelgesteenten, welke boven uw hoofd glimmen, en uw ware schat zijn. Die schrale vruchten, wat beteekenen zij?’ - Een eenvoudig man, daar voorbij gaande en dit hoorende, zeide: ‘Deze vruchten ondersteunen en sterken ons van stap tot stap, en onze voorraad van edelgesteenten neemt van tijd tot tijd toe, wanneer wij bestendig den regten weg houden, en zachtkens, met geduld, de dorens en distels wegweren, welke ons belemmeren, als wij naar het Rijk der Diamanten gaan.’
Mijne mijmering voerde mij daarop naar eene Jaarmarkt. Lange reeksen van kramen, elkander in regte hoeken kruisende, vormden zeer geregelde vierkanten: eenige dezer zagen er net uit; andere vertoonden zich slordig. Verscheidene kraamsters liepen met pakken en manden, gemerkt met de namen der eigenaren. Onder andere ontmoette ik eene vrouw, die een zeer ongunstig uitzigt had, door den last der jaren geheel krom gebogen; haar gelaat was vol rimpels, en taankleurig door den zonneschijn. Dit gezigt mishaagde mij ten hoogste; doch zij was niet te ontwijken. Zij bood mij eene morsige mande, boven op met doornen gevuld, aan. Ik trad achterwaarts, en zeide, dat zij met hare koopwaren kon henen gaan. ‘Neen,’ sprak zij, ‘gij moet ze hebben!’ en wierp de mande naar mij toe. Doch toen zij henen ging, vervrolijkte een glimlach

{==625==} {>>pagina-aanduiding<<}
haar voorheen leelijk gelaat, en alles deed mij ontwaren, dat zij de Toovergodesse Ondervinding was. Met de bemoediging, door deze ontdekking mij geschonken, zat ik neder, en begon de mande te onderzoeken. De dorens, welke alles overdekten, kostten mij veel tijds om ze te ontwarren en met veiligheid voor mijne vingeren er uit te nemen; maar ik herinnerde mij onderscheidenlijk, dat elke doren zoodanig een was, als mij gehinderd en mijne kleederen gescheurd had, wanneer ik langs een eng pad ging, en waarvan ik de toppen had afgebroken. Ik stond verwonderd dezelve dus verzameld te vinden; eindelijk kwam ik op den bodem der mande, waar ik eene streng allerschoonste paarlen vond. Nevens dezelve lag een papier, waarop ik deze woorden las: Wijsgeerte, en gelijkmatigheid van gesteltenisse, zijn parels, welke wij koopen voor den prijs van die kwellingen en moeijelijkheden des levens, welke ons elken dag op onze loopbaan ontmoeten. Geen ding in deze wereld is voor niets te krijgen. Elke zwarigheid, welke wij te boven komen, is de koopprijs van eenig voordeel. Ga door de Kermis heen, en zie!
Ik ontwaarde, dat een goede Genius digt bij mij stond, en verzocht dezen mijn leidsman te wezen. Wij gingen door de kramen, en sloegen het oog op de koopen, welke daar geschiedden. Hier droeg het zilvergeld, voor gezondheid, gemak en vrijheid van stoornis betaald, den muntslag van bezorgdheid en voorzigtigheid. Daar was het kopergeld van sterk en aanhoudend werken de prijs voor rijkdom, eer, geleerdheid en begaafdheden. - In een hoek van de Kermis was de vodde- en kleeder-markt, waar de menschen hunne oude slechte kleederen voor nieuwe verruilden, en dus beter in den dos kwamen: doch zij schenen te denken, dat de ruiling hun wat hoog te staan kwam: bij het aantrekken der nieuwe kleederen trokken zij veelal zulke vreemde gezigten, dat een caricatuurschilder er vele trekken uit zou hebben kunnen ontleenen. - Het was droevig om te zien, hoe zeer de kermisgangers in de waarde der dingen mistastten; hoe zij menigmaal met eene versmadende houding die goederen voorbijstapten, welke zij in 't eerst voor een zeer lagen prijs zouden hebben kunnen koopen, en nimmer derzelver waarde kenden, voor dat er andere bieders zich opdeden, of de prijs vrij hoog klom, of dat zij reeds te verre waren voortgeloopen, eer zij het in den zin kregen om

{==626==} {>>pagina-aanduiding<<}
weder te keeren, en zij den terugweg niet konden vinden zonder geleidster. Op de geheele Kermis was er slechts ééne te vinden; en deze van een zoo afstuitend aanzien en onaangenaam onderhoud, dat dit het gezelschap hoogst ongevallig viel. Zij bestrafte, op een' strengen toon, hunne dwaasheid, en wilde, dat zij het gekochte, waarop zij het hart gesteld hadden, zouden wegwerpen. Zij bragt hen naar de kramen terug, langs een ruwen en bogtigen weg, om die goederen te koopen, welke zij in den beginne versmaad hadden. Eenigen tijd zich daar opgehouden hebbende, begon die geleidster een vriendelijker gelaat aan te nemen; en zij vonden zoo veel baats bij de verwisseling hunner koopwaren, dat zij, ondanks de harde behandeling, het Berouw voor eene allernuttigste vriendinne hielden.
Ik ontdekte, dat Tijd een metaal was van meerder of minder waarde, naar gelange van den daarop gedrukten stempel; en als ik zag, welke verwonderlijke kostbaarheden er voor gekocht werde, door lieden, die met deze waar wel wisten om te gaan, werd ik zoo veel te meer geërgerd, op het gezigt, hoe veel er nutteloos werd weggeworpen. Dan, dit was niets, in vergelijking met de onzinnige dwaasheid der zoodanigen, die diamanten bij handvollen wegsmeten, om dezelve ruim en vrij te hebben tot het vangen van - kapelletjes.
In eenige hoeken van de Kermis scheen ieder zijn best te doen om verkeerden handel te drijven. De kostbaarste edelgesteenten werden weggeworpen voor beuzelingen, welke men echter niet magtig konde worden, en beuzelingen voor juweelen van de hoogste waarde aangeboden. Ik ontdekte mijnen Vriend F***, den Oudheidminnaar, onder eene menigte van denzelsden stempel, die zulk een voorraad van tijd en vlijt kocht, als waarvoor hij het kostbaarste op de geheele Jaarmarkt zou hebben kunnen bekomen, en dit alles verkwistte voor een kabinet met koperen penningen, waaraan nogtans één of twee ontbraken, om volledig te wezen. - Ik zag anderen van een vrolijker voorkomen, die eene bloem, of een veder, voor nog hooger prijs kochten. - In 't einde deden zich voor het oog mijner verbeelding eenige min schaduwachtige vertooningen op: dan, een geroep, om te letten op een aantal nieuw aangekomene kermisgasten, maakte aan mijne mijmering een einde.


{==627==} {>>pagina-aanduiding<<}

De bevolking der zee.

De bevolking der zee onder alle luchtstreken is zoo groot, dat het land, daarmede vergeleken, eene ledige, onbewoonde woestijn schijnt te wezen. Zelfs in de koude luchtstreek wemelt de zee van even zoo vele millioenen dieren, als de andere deelen der wereld, welke aan de loodregt vallende stralen der zou blootgesteld zijn. Zoo arm Groenland anders in schepselen is, zoo rijk integendeel is de zee aldaar, zoo wel in verscheidenheid als in menigte. De Groenlandsche oceaan bevat niet alleen zestig bekende soorten van groote visschen, van zwemmende zoogdieren en amphibiën, maar ook zestien soorten van zee - pissebedden en kreeften, en over de honderd - en - veertig soorten van wormen, behalve nog de eigenlijke schaaldieren. En welke scharen van individuën leveren deze soorten! Men bedenke slechts de ongehoorde menigte van haring, welke zich in de IJszee, van IJsland af, tot in onze gematigde gewesten, bevindt! hoe vele millioenen worden hiervan niet door verschillende soorten van walvisschen verteerd, dewijl een eenige walvisch geheele tonnen op eens verslindt! - Uit Bergen in Noorwegen vervoerde men in één jaar dikwijls twaalfduizend eentenaars kabeljaauw en stokvisch.
Gaat men lager naar beneden, dan komt men westelijk aan de beroemde zandbank van Newfoundland of Nieuwland, van waar het grootste gedeelte van Europa met stokvisch van allerlei aard voorzien wordt; en oostelijk zijn de stroomlingen niet minder in eene ontelbare menigte aan de Lijflandsche kusten. De zeeën van het gematigder Europa leveren gelijke voordeelen op. De tonijn (*), sardijn, sprot en andere geven aan de voornoemde soorten in rijkdom niets toe. Niet minder rijk is de Zuidzee. George forster, die groote natuurkenner, welke de wereld rondgezeild heeft, ontdekte, ofschoon hij geene bekwame visschers aan boord had, en zich aan de meeste plaatsen slechts eenen korten tijd ophield, vier-en-zeventig nieuwe soorten. Cook, de beroemde reiziger rondom de wereld, vond de ijsvelden tusschen Noordamerika en den Tschukten (†) vaak geheel met zeeleeuwen en phoken bedekt. De

{==628==} {>>pagina-aanduiding<<}
grootste zeedieren, bij voorbeeld, walvisschen, trest men niet alleen in de koude en gematigde, maar ook in de verzengde luchtstreek aan, in de wateren van het groene voorgebergte, van Madagaskar, Sylan, aan de Kaap de Goede Hoop, aan de kusten van Congo en Brazilië.
Binnen den zeven-en-zeventigsten en negen-en-zeventigsten graad noorder breedte werden vaak in twee maanden omtrent tweeduizend walvisschen gevangen. Waar vindt men ergens in de vijf werelddeelen eene landstreek, die, binnen den omtrek van zoo weinig vierkante mijlen, zoo veel vleeschetende monsters voortbrengt? De grootste landdieren, bij voorbeeld, de olifant, het rivierpaard, al het rundvee, de kameel, de antilopen, de paarden, de tapir, zijn allen vrucht- en kruidetende dieren. De groote of reuzenslang, de krokodil en de alligator leven wel van dieren; doch van de eerste zijn er maar weinig individuën, en de twee laatste dieren bewonen eigenlijk groote rivieren. Leeuwen, tijgers, adelaars en gieren zijn dwergen, in vergelijking van de genoemde groote zeemonsters, die elk op zichzelven in éénen slok verscheidene tonnen kleinere visch verslinden.
Uit Bergen vervoerde men dikwijls in één jaar zestien scheepsladingen kabeljaauwskuiten. Van deze kuiten gaan omtrent zeven korrels in een grein, derhalve veertigduizend driehonderden-twintig in een pond, en in een schippond elf millioen tweemaal honderd negen-en-tachtigduizend zeshonderd; maar hoeveel schipponden zijn er niet in eene lading vervat! Zeker natuuronderzoeker vond in eenen makreel vijfmaal honderd zesen-veertigduizend zeshonderd zeven-en-tachtig, in eene schol een millioen driemaal honderd zeven-en-vijftigduizend vierhonderd eijeren. De kuit van eenen steur weegt vaak tweehonderd pond. Daar nu vijf kuitkorrels omtrent een grein wegen, zoo bevat een pond acht-en-twintigduizend achthonderd, en tweehonderd pond derhalve den aanleg tot vijf millioen zevenmaal honderd-en-zestigduizend visschen. Hoe ware het ook anders, zonder deze ontzaggelijke vruchtbaarheid der visschen, mogelijk, dat de Noordzee alleen jaarlijks over de driehonderd schepen met stokvisch konde opleveren? dat in eene kleine streek, niet ver van Bergen, somtijds in éénen togt tienduizend tonnen haring gevangen werden? dat in verscheidene jaren omtrent vijftienduizend tonnen traan van versch ge-
{==629==} {>>pagina-aanduiding<<}
kookte haringen van de Zweedsche kusten uitgevoerd werden?
Bij deze ongehoorde menigte van zeedieren is het eene wijze inrigting in de natuur, dat de meeste vleeschetende dieren zijn, die dag en nacht in eene onophoudelijke werkzaamheid leven, en in eene gestadige beweging op roof uitgaan. Ware dit zoo niet, dan zouden de tallooze lijken der dieren aan het zeewater een algemeen bederf mededeelen, de oceaan een stinkende modderpoel worden, en verpestende, ja doodelijke dampen over het gansche land verspreiden. De dampkring zou aangestoken en besmet worden, de planten zouden verwelken, al de dieren sterven, en de gansche aardbodem zou in een' dooden, rottenden, afschuwelijken klomp verkeeren.

Nationale antipathie.

(Monthly Repertory, 1813.)

Een rijk Engelschman, peters genaamd, was afkomstig uit eene katholieke familie, en kreeg de gril, de heilige orden te omhelzen. Hij vertrok naar Spanje, waar hij zich vleide, onder de vleugelen der heilige Inquisitie, zijnen Godsdienst te zien bloeijen. Gedrongen door zijnen ijver, verwaarloosde hij vóór zijn vertrek ten minste een weinig Spaansch te leeren, hetgeen hem, van het oogenblik zijner ontscheping in Spanje af, aan vele onaangenaamheden blootstelde.
Gelukkig, dat in de kweekschool, waaraan hij adres had, zich een Iersch student bevond, die zeer schraal bij kas was. De arme katholieke landlieden in Ierland verbeelden zich het Paradijs te winnen en hunne familie zeer in de hoogte te brengen, door ten minste één hunner kinderen tot priester te laten studeren; en deze arme jonge lieden, eenmaal met theologie wel opgevuld zijnde, bevinden zich tot niets meer in staat, ten zij om uit liefdadigheid onderhouden te worden, het zij in vreemde collegies, het zij op sommige sloten, waar men hunnen Godsdienst belijdt, en waar zij de rol van schamele aalmoezeniers spelen. De Ier stemde dus met drift toe, zijnen medgezel het Spaansch te leeren, en onderwijlen werd hij zijn tolk. Spanje reeds sedert verscheiden jaren bewonende, druk-
{==630==} {>>pagina-aanduiding<<}
te hij zich in die taal gemakkelijk uit, en kende van het Engelsch al wat een Ier er ooit van weten kan.
De onderlinge overeenkomst versterkte van tijd tot tijd hunne gemeenzaamheid. Beiden waren zeer geschikte lieden, en verstonden elkander zeer goed. De inkomsten van peters, die wél waren en zeer geregeld aankwamen, dienden voor beiden. De gewoonte is eene tweede natuur; toen zelfs de Engelschman het Spaansch goed sprak, vond hij volstrekt geene reden om met den beleefden Ier te breken. Beiden van hun vaderland verwijderd, hadden zij elkander hunne geheimen en hunne uitzigten medegedeeld. Beiden hadden gezamenlijk de heilige ordening ontvangen; doch eindelijk riepen familie-schikkingen peters terug naar Engeland. Hij kon zijnen makker, aan wien hij zich nu eenmaal had gewend, niet achterlaten. Bovendien wilde hij den reuk van heiligheid en weldadigheid, welken hij dacht na te laten, niet krenken. Hij verklaarde dan den armen Ier, in tegenwoordigheid der oversten van het huis, dat hij voor hem zou zorgen, indien hij hem volgen wilde. Deze stemde daarin gretig toe, hem overladende met dankbetuigingen, en bekennende, dat hij, van zijnen edelmoedigen broeder verlaten zijnde, van honger zou moeten sterven, hebbende zelfs niet het noodige om naar zijn land terug te keeren.
Onze twee reizigers komen te Londen aan, en, zoo wel in deze hoofdstad als in het gewest waar peters zijne goederen had, strekt hunne eensgezindheid, hunne Christelijke liefde tot stichting van allen, die hen kennen. Eensklaps wordt peters aangevallen door eene zware ziekte, gedurende welke de Iersche priester aan zijnen broeder alle de zorgen te koste legt, welke men van eenen Christen en van eenen vriend kan verwachten. De kwaal neemt toe, en welhaast is peters in het geval van orde te moeten stellen op zijne zaken voor deze en de andere wereld. Hij ontvangt den geestelijken bijstand van zijnen vriend; maar hij scheen steeds een zwaar pak op zijn geweten, en de behoefte te hebben, om zich daarvan te ontlasten. Hij deed eindelijk den Ier naderen, en, alle de omstanders zich verwijderd hebbende: ‘Mijn zeer lieve vriend en goede broeder, zegt hij, het hangt van u af, dat ik in vrede sterve: sta mij uwe vergiffenis toe, ik bezweer het u, opdat gij op uwe beurt vergiffenis erlange!’

{==631==} {>>pagina-aanduiding<<}

‘Mijn waardige vriend, antwoordt de Ier, gij hebt mij nimmer de minste beleediging aangedaan; maar, zoo de rust van uw geweten er van afhange, vertrouw mij de verwijtingen, die gij meent u te doen te hebben, en wees verzekerd, dat ik u zal vergeven.’
Toen zeide de stervende: ‘Ik ben de grootste huichelaar, dien de aarde ooit gedragen heeft. Uwe hoedanigheden maken u der vriendschap waardig van al wat leeft; gij hebt mij bestendig dienst gedaan; gij hebt er u zelfs op toegelegd, om alle mijne verlangens te voorkomen; en, schoon ik er in schijn erkentelijk voor ben geweest, zoo moet ik bekennen, dat gij de man zijt, dien ik het meest haat en veracht; alles in u, tot uwe voorkomendheid toe, mishaagt mij, en honderdmaal heb ik, in het diepst van mijne ziel, u voor alle duivels gewenscht. De behoefte, die ik in Spanje aan u had, verpligtte mij om u te naderen, en u niet weer te verlaten; eene zekere schaamte, eene werktuigelijke behoefte, welke ik vervloekte, deed mij de betrekking aanhouden, en u eindelijk mede naar Engeland nemen. Ik vond het gemakkelijker, een huichelaar en een valschaard te zijn, dan mij van u te scheiden. Ik heb getracht dezen diepen tegenzin te boven te komen; maar alle de pogingen van mijne rede en mijnen godsdienst hebben schipbreuk geleden op mijnen haat. Gij zijt een Ier. Het is mij niet mogelijk geweest eenen nationalen afkeer te boven te komen, met de moedermelk ingezogen, naderhand versterkt door alle de spotternijen, door alle de vertelsels, die mij, van de school af, tot in den omgang der wereld vervolgd hebben, ten koste van uw land. Ik heb, sedert verscheiden jaren, op den loer gelegen naar eene gelegenheid, naar een voorwendsel om u eene groote beleediging aan te doen, die op uwe natie mogt terugwerken; maar het heeft God, zekerlijk voor het behoud van mijne ziel, behaagd, het oogenblik van mijnen dood te doen naderen voor dat van die zonde te bedrijven; ik heb intusschen nog dien trap van bekeering en berouw geenszins bereikt, welken ik noodzakelijk acht, en ik verwacht mijne zaligheid slechts van uwe onontbeerlijke vergiffenis. ô Mijn broeder! bij de Goddelijke barmhartigheid, welke gij voor uwe eigene zonden
hoopt, sta mij de vergiffenis der mijne toe!’
De Iersche priester, na hem bedaardelijk te hebben aange-
{==632==} {>>pagina-aanduiding<<}
hoord, nam het woord, en antwoordde hem zonder de minste ontroering: ‘Sterf in vrede, mijn lieve broeder; ik vergeef, en vraag u dezelfde vergiffenis op mijne beurt. Mijne nooden waren zoo groot, dat ik, zonder u, niet zou geweten hebben waarheen; maar de smarte, van aan eenen Engelschman eenige verpligting te hebben, was voor mij zoo sterk, dat ze altijd de dankbaarheid verwonnen heeft, welke ik mijnen weldoener schuldig was. Wanneer ik aan de slechte behandelingen dacht, welke mijn land van het uwe ondergaat, kon ik het goede, dat gij mij deedt, niet anders beschouwen, dan als eene zeer geringe vergoeding voor de rampen, aan welke wij, uwenthalve, ter prooije zijn. Ik geloofde u niet meer dank schuldig te zijn, dan de profeet elias verpligt was aan de raven, die God gezonden had om hem zijn voedsel te brengen. Alle de strijdige gevoelens, welke ik u vertoond heb, waren loutere leugens. Zoo uw nationale afkeer verregaande is, de onze is het niet minder; maar wij hebben, boven u, de spijt, dat, zoo gij ons haat, ten minste uw gedrag over het geheel instemt met uw gevoelen; waartegen wij, in Ierland, u behandelen met eene gastvrijheid, het gevolg onzer bevreesdheid en onzer zotheid, schoon wij in den grond geenen minderen haat tegen u, noch minder nationaal-trots hebben. Aldus, mijn zeer lieve broeder, hebben wij elkander niets te wijten: moge het graf ons wederkeerig onregt uitwisschen; ik voor mij zal alle mogelijke pogingen doen om u in de andere wereld te beminnen.’
Op deze verzekering gaf de Engelschman den geest, slechts tamelijk voldaan.

Iets, rakende den vermaarden wijsgeer kant.

Eens vroeg mij (den blinden l. von baczko) kant: of mij het bezoek van den Schouwburg genoegen verschafte? Ik bevestigde dit, en voegde er bij, dat, zoo slechts de misleiding door geene verkeerde declamatie gestoord wierd, mij de verbeelding de schouwplaats en de handelende personen zoo levendig afmaalde, dat welligt hierdoor mijn genot van dat des zienden weinig verschelen zou. - ‘Ik zeg dit niet om u te weerspreken,’ antwoordde kant; ‘doch ik wenschte inder-
{==633==} {>>pagina-aanduiding<<}
daad, dat een blinde, een doove, en een man, die de landstaal niet verstond, gemeenschappelijk den Schouwburg bezochten, en, zonder eenige afspraak te maken, hun oordeel mogten vellen. De blinde zou enkel op de declamatie, de doove slechts op de decoratie en de gebaren, en de uitlander, behalve deze twee laatste, ook nog op de modulatie (de stemleiding) kunnen letten; en ik geloof, het oordeel dezer drie mannen, voorondersteld dat het beschaafde lieden waren, zou hoogst belangrijk zijn.’

Kant was zeer gesteld op eene voegzame en nette kleeding, en had juist een nieuw gewaad aangetrokken, als hem eene keukenmeid onvoorzigtiglijk met spoelwater begoot. Hij uitte niet slechts zijne ontevredenheid zeer levendig, maar ging terstond het huis in, daar de dienstmaagd, terwijl hij voorbij ging, uit gekomen was. De dochter des huizes ontving hem met vele ontschuldigingen, zeide, dat welligt de schade door oogenblikkelijk afwasschen kon voorkomen worden, en nam terstond deze bezigheid op zich. Kant schold nog steeds op de lompheid der meid, tot eindelijk, door de bemoeijing der jonge jufvrouw, het kwaad ten volle weggenomen was. Zij, die hem heel goed kende, vroeg uit schalkschheid naar zijnen naam, en zeide, toen hij zich genoemd had: ‘Het doet mij oneindig veel vermaak, u bij deze gelegenheid te hebben leeren kennen.’ - ‘Ook uwe kennis,’ antwoordde kant, ‘is mij aangenaam; schoon de gelegenheid waarlijk geenszins!’ - ‘Mij,’ antwoordde de dame, ‘is juist ook deze gelegenheid zeer welkom; want, zoodra mij nu iemand, wegens de zorgvuldigheid voor mijne kleeding, het verwijt van ijdelheid naar het hoofd werpt, zal ik mij door het voorbeeld van den beroemden kant regtvaardigen.’

Kant kon tegenspraak verdragen; doch, wanneer ze door geene gronden onderschraagd werd, was hij gewoon te zwijgen, en daarna niet zelden door eene Anecdote, welke hij geheel toevallig scheen daarheen te werpen, den wederspreker te regt te wijzen.
Zoo was hij eens bij zijnen vriend motherby, een' En-
{==634==} {>>pagina-aanduiding<<}
gelschman, die alles, wat uit zijn vaderland was, en ook Engelands Constitutie, voor onverbeterlijk verklaarde.
Kant uitte bij deze gelegenheid, dat het toch wel goed zou zijn, dat de Natie zelve, en niet de Ministers, de schattingen oplegden. De Engelschman wees deze tegenwerping alleen door de, eenige malen herhaalde, verklaring van de hand: ‘Het is immers even veel, wie mij schat!’ - Kant zweeg; doch na een paar minuten vertelde hij het volgende sprookje:
‘Bij eenen landprediker komt een man, met het verzoek, het geld voor een zwijn, dat hij gestolen had, den eigenaar te behandigen. De prediker vermaant hem, doch prijst intusschen zijne naauwgezetheid. Doch toen het volgend jaar hetzelfde tooneel herhaald werd, haalde hij den berouwhebbenden zondaar geen kleintje door. Nogtans kwam deze het derde jaar weder met hetzelfde verzoek. Thans raakte de prediker geheel van zijn stuk: ‘Want,’ zeide hij, ‘ik weet volstrekt niet, waarom gij dus handelt. Is het niet hetzelfde, of gij het zwijn terstond van den eigenaar koopt, of het hem thans betaalt?’ - ‘Uw Hoog Eerw. vergeve mij! het onderscheid is tamelijk groot; want, koop ik het zwijn van den eigenaar, zoo schat hij het; steel ik het in tegendeel, zoo wordt het door mij geschat, wanneer ik het hem daarna vergoeden laat.’

Muzikaal grafschrift.

Mademoiselle miré, vermaarde Danseuse te Parijs, was zoo uitsporig in hare minnarijen, dat meer dan één Galant het offer werd van zijne onbezonnenheid. Dit lot trof desgelijks eenen Muzikant. Een zijner kameraden een grafschrift verlangende voor zijnen armen vriend, sloeg zekere beroemde Actrice het volgende voor:
LA MI RÉ LA MI LA.

La Mi-ré l'a mis là.


{==635==} {>>pagina-aanduiding<<}

Gestrenge strafoefening.

(Het Engelsch van hume gevolgd.)

Een rijke gierigaard, schier van gebrek gestorven, 
Doch die een eerlijk graf, met staatsie, had verworven, 
Kwam, in gezelschap van een' nieuwen geestenstoet, 
Bij stuurman Charon, aan den Acheronschen vloed, 
Die, op hun aller wensch, hen hier zou overhalen: 
Doch, toen nu elk aan hem het veergeld moest betalen, 
Beefde onze vrek van schrik: die som was hem te groot. 
Wat nu te doen! Hij springt in 't water uit de boot, 
Om, ware 't mogelijk, ondanks 't geweldig stroomen, 
Door worstlend zwemmen, aan den overkant te komen; 
Daar 't hem, in weêrwil van 't misbaar aan allen kant 
En 't schreeuwend schimmenrijk, gelukkig brengt aan land. 
‘De Goden (roept men) zullen ons wel wraak verschaffen, 
En zulk een onverlaat straks naar verdienste straffen!’ 
Men grijpt en sleept hem voor het onderaardsch geregt, 
Daar 't al in gramschap blaakt, elk zijn gevoelen zegt: 
Men moest hem aan de rots doen bij Prometheus boeijen; 
Hij moest met Sisyphus zich aan den steen vermoeijen; 
De Danaïden bij het bodemlooze vat, 
Of zelfs Ixion vergezellen op het rad. 
‘Neen, neen, (zegt Minos, met vergramde en norsche blikken:) 
Die straf is niet genoeg, om snoodaards af te schrikken. 
Dat hij ten spiegel strekk', die 't eerst dit ondernam! 
Men bann' hem wederom naar de aard, vanwaar hij kwam; 
Dat hij getuige zij, hoe, na 't gewenschte sterven, 
Zijn zuurgewonnen schat verspild wordt door zijne erven!’ 



{==636==} {>>pagina-aanduiding<<}

Puntdicht.


‘De bitse chévrier, wiens hekel elk deed beven, 
Heeft,’ meldde er een met drift, ‘zoo straks den geest gegeven; 
En, naar men mij in 't heimlijk heeft berigt, 
Door scherp venijn derft hij het levenslicht.’ 
Wat zegt gij! riep een snaak: heeft men u niet bedrogen? 
Dan heeft hij wis zijn pen, bij 't schrijven, uitgezogen. 


Berigt aan het Publiek.

Men verlangt een Betoog van het Goddelijk gezag van den Brief van Jacobus, waarbij ook de nieuwste bedenkingen, zoo binnen- als buiten-lands daartegen ingebragt, in overweging genomen worden; met toezegging van driehonderd Gulden, als Eereprijs, aan den genen, die, naar het oordeel van daartoe gekozene geleerde Mannen, het vereischte betoog op de overtuigendste wijze zal hebben ingerigt.
De Schrijvers, die naar den prijs zullen dingen, worden verzocht, de Verhandelingen, of in de Latijnsche, of Fransche, of Nederduitsche, of ook wel Hoogduitsche taal, mits de laatstgenoemde met Romeinsche letters, niet met hunne eigene hand geschreven, vrachtvrij te zenden aan T.N.S., onder adres van de Boekverkoopers haak en comp. te Leyden, en wel vóór den eersten December 1814.
De namen en woonplaatsen der Schrijveren moeten gemeld worden in een bijgevoegd verzegeld briefje, met dezelfde spreuk tot opschrift, waarmede de Verhandelingen onderschreven zijn.
De ingezondene stukken worden door deze overgave gerekend, geheel en alleenlijk aan den genen, die den prijs uitlooft, als wettig eigendom ter gemeenmaking overgegaan te zijn.





{==637==} {>>pagina-aanduiding<<}

Mengelwerk.

De behoefte en hulpeloosheid van den mensch beschouwd als de bron van zijne grootheid en zijn geluk hier op aarde.

Door Jacob Vosmaer, Med. Doct. te Zutphen (*).

Het heeft de bedilzucht veler gemelijke wijsgeeren gaande gemaakt, dat, van alle bewoners dezer aarde, de mensch, aan zichzelven overgelaten, het zwakste, het behoeftigste, het hulpeloosste schepsei is. Zij beschouwen zijnen toestand daarom als ten hoogste rampzalig en beklagenswaardig, en durven zelfs beweren, dat er voor den mensch niets wenschelijker ware, dan nimmer deelgenoot van dit ellendig leven geworden te zijn. Met deze jammerklagt der philosophen stemmen vele bekrompene zielen in, die, de Godheid wanende te vereeren, door zichzelven en het geheele menschelijke geslacht te vernederen, dezen hulpeloozen toestand aanmerken als eene verdiende straf des Hemels, en een gevolg der onzalige overtreding van het eerste menschenpaar. Wanneer wij hen gelooven, dan komt de mensch daarom zoo weerloos en zoo ellendig op het tooneel der wereld, opdat hij, van zijne nietigheid overtuigd, zijnen blik niet dan bevend ten hemel sla, en zijn geheel leven, met eene slaafsche onderwerping aan hooger wil, in het slijk der aarde kruipe. - Zulke voorstellingen,

{==638==} {>>pagina-aanduiding<<}
ondertusschen, M.H., hoe gewoon bij sommige menschen, zijn niets minder dan Godslasterlijk, daar zij ons het volmaaktste Wezen, den Oorsprong van alles goeds, leeren beschouwen als een kwaadaardigen dwingeland, die lust schept in den zwakke en weerlooze wreedaardig te teisteren. Zulke voorstellingen zijn geheelenal strijdig met de eenvoudigste en heiligste waarheden; zij worden door de ondervinding wedersproken, en leveren voor elken nadenkende de blijkbaarste bewijzen op van een blind vooroordeel.
Neen! hoe zwak en hulpeloos zich het menschelijk geslacht op aarde vertoone, deszelfs voorregten zijn oneindig vele, en verheffen het verre boven eenigen zijner aardsche medebewoners. Die voortreffelijkheid vertoont zich zelfs in hetgene den mensch moest schijnen te verlagen, in zijnen hulpeloozen toestand namelijk; en wij mogen het als eene groote en troostrijke waarheid aanmerken, dat 's menschen behoefte de bron is zijner grootheid en van zijn geluk hier op aarde. - Laten wij, M.V., ons daarvan nader overtuigen, en vergunt mij te dien einde uwe toegevende aandacht.
Mijne stelling is dan deze: behoefte is de bron van 's menschen grootheid en geluk hier op aarde; en, om deze stelling te betoogen, zal ik eerst moeten aantoonen, waarin die grootheid en dat geluk bestaan, en vervolgens, dat wij dezelve aan onzen hulpeloozen toestand te danken hebben.
I. De grootheid, waardoor de mensch zich van zijne aardsche natuurgenooten zoo zeer onderscheidt, is gedeeltelijk gelegen in de voortreffelijkheid van zijn ligchaam, de fijnheid zijner zintuigen, de volkomenheid zijner ledematen. Door dit alles heeft zijn geest een allergeschiktst werktuig, en vindt zich in staat om de stoutste ontwerpen te verwezenlijken. Maar het is vooral in dien geest, dat zijne voortreffelijkheid gelegen is; want niet alleen bezit hij die zielsvermogens, welke hij met de dieren gemeen heeft, in eene grootere mate, maar hij heeft er nog andere, die zij missen, en die hem een groot overwigt boven de schrander-
{==639==} {>>pagina-aanduiding<<}
sten hunner geven. De mensch oordeelt niet alleen bij onmiddellijke gevolgtrekking, maar hij weet ook de overeenkomst en het verschil zijner voorstellingen en begrippen, door vergelijking, uit te vorschen en te bepalen. Deze werking des verstands is den dieren geheel ontzegd, en opent voor den mensch eene onuitputbare bron van kennis en van hulpmiddelen, om zijnen staat te verbeteren, en partij te trekken van alles, wat onder zijn bereik valt. Dit zien wij vooral in de menigvuldige uitvindingen van het vernuft, welke, uit de ruwste beginselen ontsproten, niet zelden eene volkomenheid bereiken, dat zij de werken der natuur schijnen te evenaren. Door deze meerderheid van zijn vernuft is hij meester van alles, wat hem omringt, en heer over de dieren, van wier vermogens hij gebruik maakt tot volvoering zijner oogmerken. Maar, hetgene zijne grootste voortreffelijkheid uitmaakt, de mensch is ook heer over zichzelven, en heeft in zijn binnenste eene wet geschreven, welke het rigtsnoer is zijner daden. Hierdoor is hij onafhankelijk van de zinnelijke wereld; en, hoewel deze niet zelden, door velerlei aanlokkelijkheden, of ook door geweld, invloed heeft op zijne daden, is zij niet in staat, zijnen vrijen wil geheel te bedwingen en aan banden te leggen. Daarvan zien wij in de deugd en standvastigheid dier edelen, waarvan de
geschiedbladen gewagen, te overtuigende voorbeelden, dan dat wij ooit aan dezen adel van ons geslacht zouden mogen twijfelen. - De grootheid van den mensch hier op aarde bestaat vooral in zijne heerschappij over de natuur, en in zijne onafhankelijkheid van de wisselingen van het ondermaansche. Het is niet in den schitterenden glans des rijkdoms en der magt, dat men haar zoeken moet; zij kan zoo wel de eigendom van den geringsten bedelaar, als van den verhevensten monarch zijn. Zij blinkt sterker uit in de nuttige uitvindingen van den landbouw, de scheepvaart, de bouwkunst en andere kunsten; in de prediking en verdediging der verhevene en weldadige waarheden van den Godsdienst; in de verstandige en godvruchtige opvoeding der jeugd, dan in de krijgstropheën der hel-
{==640==} {>>pagina-aanduiding<<}
den, of het wijduitgestrekt gebied van dappere veroveraars. Bij eene bedaarde en naauwkeurige beschouwing moge die schitterende glans tanen, die de oogen der menigte verblindt; nimmer zal de verhevenheid van het menschelijk geslacht, als een geheel, ophouden ons te treffen, wanneer wij den mensch, midden onder de dieren, in opgeregte gestalte zien treden, en zoo wel in zijne statige houding, als fiere blikken, den meester der beneden-wereld ontdekken; waneer wij hem zich niet alleen zien verdedigen tegen de woede der elementen, maar die zelfs als middelen in zijne hand aanwenden ter bereiking zijner oogmerken, daar het woeste water hem draagt, en hij den adem der winden weet te leiden, waarhenen hij verkiest; daar het alverdelgend vuur, door hem ontstoken, gevoed en weder in al zijn woeden gestuit kan worden; daar hij er zich van bedient, als eene borstwering tegen den aanval der wilde dieren, of met hetzelve zich de duistere en eeuwig bevroren poollanden bewoonbaar maakt, en zich een smakelijk en gezond voedsel bereidt uit onsmakelijke, harde en raauwe stoffen. Wij zullen vooral zijne voortreffelijkheid erkennen, wanneer wij hem, midden onder zijne vermoeijende bezigheden, zijne kennis
zien vermeerderen, zijn verstand opklaren, en den adel zijner nature ontwikkelen; wanneer wij, midden onder de onbeschaafde menigte, een' Palamedes in vernuft, een' Ulysses in schranderheid, een' Chiron in leerzame wetenschappen zien uitblinken; wanneer wij, als sterren aan den donkeren hemel, onder een woest volk, een' edelmoedigen Fingal, een' godvruchtigen Ossiaan zien schitteren; wanneer wij, door de geheele geschiedenis der menschheid, dezelfde sporen van menschenliefde, standvastigheid, trouw, en eerbied voor de Godheid, ontwaren.
Gelijk des menschen grootheid vooral in zijnen eigen boezem ligt, zoo is ook dáár voornamelijk de zetel van zijn geluk, zelfs hier op aarde. Het geluk van den mensch bestaat vooral in vrede des gemoeds en in eene weldadige evenredigheid tusschen zijne behoeften en begeerten. Wie in zichzelven geen rust heeft, zal vergeefs den vollen beker

{==641==} {>>pagina-aanduiding<<}
des genots aan zijne lippen zetten; zijne brandende begeerte zal niet verkoeld, niet gestild worden. Hoe velen zijn er niet, die onophoudelijk met gebrek en wanspoed kampen, zonder zich immer een' onbewolkten dag te kunnen bezorgen, en die echter een' hemel in hun hart omdragen, omdat zij zich geener groote misdrijven bewust zijn, en telkens verkwikt worden door de herinnering aan edele bedrijven; omdat zij door geene hartstogten geslingerd worden, maar door zelfverloochening en standvastigheid eene effen kalmte van geest bewaren! Hoe velen, daarentegen, die, in al den luister des voorspoeds, en in de bedwelming der zinnelijke vermaken, een' onverklaarbaren angst gevoelen, en telkens door de onverdoofbare stem van hun beleedigd geweten verschrikt en gefolterd worden! - Er is geen geluk, zelfs hier beneden, dan voor hem, die met zichzelven in vrede leeft.
Wij zijn echter ook, zoo lang wij op aarde zijn, deelgenooten harer goederen, en wij kunnen dezelve nimmer geheel ontberen. Het is er verre af, dat eene koele onverschilligheid omtrent de genoegens, welke zij biedt, en de smarten, waardoor wij hier niet zelden gepijnigd worden, ons aardsch geluk zoude bevestigen, daar zij veelmeer de bron der reinste genoegens, die der vriendschap en liefde, geheel doet uitdroogen. Neen! door een ander middel moeten wij ons uitwendig geluk bevorderen, namelijk door tevredenheid met ons lot, door onze begeerten in te toomen en onze behoeften te verminderen. Onze begeerten moeten altijd evenredig zijn aan onze ware behoeften; en de beste manier, om weinig te behoeven, is, weinig te begeeren. Hoe meer wij noodig hebben ter voldoening van onszelven, hoe sterker onze wenschen worden; doch hoe eerder tevens de mogelijkheid daar is, dat zij onvoldaan zullen blijven, dat wij ons te leur gesteld, in onze verwachting bedrogen zullen zien. En nimmer bevinden wij ons ongelukkiger, dan wanneer onze zoetste hoop onbevredigd blijft, en wij telkens vergeefs wenschen vormen. Hoe minder onze behoeften dus zijn, hoe meer wij ons gewennen,

{==642==} {>>pagina-aanduiding<<}
weinig te begeeren, hoe zekerder wij van ons geluk hier op aarde kunnen wezen. Wij hangen toch altijd van de omstandigheden af, doch op deze wijze het minst; en er is geen hooger trap van geluk hier beneden, dan de onafhankelijkheid van datgene, waarvan wij geene meesters zijn. Tevredenheid, derhalve, met onszelven en tevredenheid met ons lot zijn de waarborgen van ons aardsch geluk.
II. Het zal nu niet moeijelijk vallen, aan te toonen, dat de bron van 's menschen grootheid en geluk in zijne zwakheid en hulpeloosheid te zoeken zij, hoe tegenstrijdig dit in den eersten opslag moge schijnen. Voorzeker is het een vreemd kontrast, den magtigen heer der aarde, die de geheimen der natuur doorgrondt, hare schatten en hare krachten als zijn eigendom gebruikt, al wat op aarde leven en gevoel heeft voor zich doet nederknielen, van alle zijne natuurgenooten den zwakste, den behoeftigste te zien! En echter, beschouwt het kind, gaat de langdurige kindschheid des menschen na, hoe afhankelijk, hoe reddeloos, zonder den bijstand van anderen, zult gij hem vinden! Ja zelfs de stoutmoedige jongeling, de welberaden man, wat zijn zij, op zichzelven staande, ontbloot van hulpmiddelen tot onderhoud en ter verdediging van hun veege leven? Ja, wij kunnen het niet ontkennen, wij zijn zwak, wij behoeven hulp: maar hoe is dan daarin de oorzaak onzer grootheid en van ons geluk gelegen?
Niet minder dan eenig ander dier, kleeft den mensch de onweêrstaanbare zucht tot het leven aan; deze is, zelfs bij den ruwste en ongevoeligste, de magtige drijfveer zijner daden. Om dien kostbaren schat te bewaren, heeft hij duizende behoeften, die hem, als zoo vele scherpe prikkels, tot onophoudelijken arbeid noodzaken. Het is de wijze bestelling der Voorzienigheid, dat de mensch arm en zwak geboren wordt, om door zichzelven datgene te verkrijgen, wat andere dieren van de natuur ontvingen. Geen dier is er ongewapend, of niet behoorlijk toegerust tegen de woede van den dampkring, waarin het leeft; elk dier vindt zijn voedsel door de natuur zelve aangewezen en toebereid:

{==643==} {>>pagina-aanduiding<<}
maar het menschelijk geslacht ontving geene wapenen te zijner verdediginge, geen deksel ter bescherming van zijn ligchaam, dikwijls zelfs geen voedsel, dat het niet eerst moet toebereiden. Doch voor dat alles kreeg het een vernuft, waardoor het alle de vermogens der natuur tot zijn gebruik heeft. Wat echter, wat zoude dit baten, zoo niet de mensch door eene inwendige stem tot gestadige werkzaamheid als gedwongen wierd? Hij zoude immers, zoo alles hem toevloeide en zijn hart geene zorgen kende, in luije vadzigheid zijn leven slijten. De weldadige Schepper deed hem dan behoeftig geboren worden, om tot dien trap van ontwikkeling en beschaving te komen, welke hem in zijn aardsch verblijf bestemd is.
De behoefte ontwikkelt de krachten van ons ligchaam; zij vermeerdert onze kennis; zij verbetert en veredelt ons hart. - Niets is voor de gezondheid en kracht des ligchaams zoo nadeelig, als traagheid en werkeloosheid. Dit zien wij genoeg bevestigd, wanneer wij den luijen ledigganger, die zich baadt in overvloed, vergelijken met den nijveren handwerksman, die vaak met gebrek worstelt. Door de behoefte wordt het ligchaam gehard, worden de ledematen sterker en rapper, de zintuigen scherper en juister. De nood leert den Samojeed de felle koude verduren, den Koper-indiaan den honger dagen lang dulden; zij geeft snelheid aan de voeten der volken, die van de jagt leven, en maakt het water tot het element van andere. De nood leert den van dorst versmachtenden Arabier aan den verren gezigteinder een weldadig geboomte ontdekken, geeft den Irokees zulk een' fijnen reuk, dat hij er vriend en vijand door onderscheidt; zij scherpt het gehoor en gevoel bij blinden.
Zoo wel de handigheid onzer leden, als de fijnheid onzer zintuigen, wordt door oefening verkregen; en nimmer worden zij meer geoefend, dan als de zwakke mensch van dezelve zijn leven en alles, wat hem dierbaar is, verwacht.
Zoo ontwikkelt de behoefte de krachten van ons ligchaam, maar nog oneindig meer die van onzen geest. - Het is niet in de stille eenzaamheid, door werkelooze be-
{==644==} {>>pagina-aanduiding<<}
spiegeling, dat de mensch de eerste gronden leide dier kunsten, wier rijke vruchten wij nu dagelijks oogsten. De nood moest hem uit zijnen sluimer opwekken; op alles, wat hem omringt, opmerkzaam maken. Het was geene bloote weetgierigheid, die den veehoedenden Chaldeër, den landbebouwenden Egyptenaar, den zwervenden Arabier op den sterrenhemel de oogen deed slaan, en letten deed op de veranderingen, die de stand en loop dier hemelbollen aan het firmament vertoonen: veelmeer was het de noodzakelijkheid voor den een', om, op zijne togten, eenen koers te houden; voor den ander', om het bewerken van den grond naar de saizoenen te rigten. De aanval der woeste dieren deed den mensch naar wapenen grijpen, de honger naar middelen zoeken, om meester te worden van het wild. De eerste geneeskundige hulp werd door de smart ingeroepen en door het medelijden toegebragt; weshalve ook de kennis der behandeling van uitwendige beleedigingen die van inwendige ziekten voorafging. Zoo vond de behoeftige mensch, door opmerkzaamheid en aanhoudende vlijt, schatten, die hem het leven dragelijk, ja aangenaam maken; schatten, welke hij nimmer zoude gevonden hebben, zoo de natuur zelve hem gedekt en gewapend, of zijn voedsel toegeworpen had. Wij zien dan ook, dat die kunsten, welke van het algemeenste nut zijn, welke de mensch nergens ontberen kan, ook overal gevonden worden. Geen volk, dat niet gebruik maakt van het vuur, dat niet ten minste eenige wapenen heeft te zijner verdediginge, niet eenige kennis van den loop der hemelsche ligchamen, of waarbij geene geneesmiddelen of geneesmeesters gevonden worden. Doch daar de eene natie haar onderhoud heeft van den grond, eene andere van het vee, eene derde van het wild, eene vierde van de zee- en waterbewoners, zien wij ook hier de vischerij, daar de jagt, elders de
veeteelt, en wederom elders de verhevene kunsten van den landbouw beoefenen. Vooral bespeuren wij het verheven vernuft des menschen bij zulke volken, die in een' gestadigen strijd met de elementen leven; waarvan, in de vroegste tijden

{==645==} {>>pagina-aanduiding<<}
der geschiedenis, de Egyptenaren, en onder de hedendaagsche volken wij zelve een bewijs opleveren. Nergens toch is de kunst, om door middel van het water den grond vruchtbaar te maken, zoo verre gebragt geweest, als in dat gedeelte van Egypte, dat al zijnen rijkdom van den Nijl ontvangt; en nergens steeg de kunst, om dien zelfden grond aan de woede der baren te ontrukken, zoo verre, als in ons vaderland. En deze kunst, M.V., aan onze voorouderen door den harden nood geleerd, heeft onder ons eene der verhevenste wetenschappen gevestigd; zoodat er geen volk is, waar de wiskunde zoo algemeen beoefend wordt, of waar, in dezelve, zulke verstommende vorderingen gemaakt zijn, als in ons midden.
Het is niet genoeg, dat de behoefte des menschen geestvermogens ontwikkelt; zij veredelt ook zijn hart, en is voor hem eene rijke bron van deugden. - De wijzen van alle tijden erkennen eenstemmig, dat kommer en tegenspoed de beste school is voor den mensch, om zichzelven te leeren beheerschen. De ondervinding bevestigt deze uitspraak, daar zij ons de helden in edelmoedigheid, zelfverloochening en godsvrucht, niet zoo zeer onder de grooten en rijken der aarde, maar meer onder hen aanwijst, wier loopbaan met doornen bezaaid was. Ik wil hiermede niet zeggen, dat nijpende armoede wenschelijk zij voor onze zedelijke beschaving; maar die toestand, waarin wij, om te blijven leven en genieten, onszelven, onze gezondheid, onzen arbeid gestadig behoeven, waarin wij nimmer zonder zorg kunnen wezen, en telkens onze eigene zwakheid en onze afhankelijkheid van onzen Schepper gevoelen. Des menschen grootste deugd, de zuivere bron van alle overige, is het gevoel zijner afhankelijkheid van een hooger en beter Wezen, van den Algoede en Almagtige. Dat gevoel wordt door niets meer verdoofd, dan door de bewustheid van eigen kracht, van overvloed, door het gerust en onwankelbaar bezit en genot van schatten, van aanzien, en van alle de genietingen des geestes en der zinnen. Dat gevoel wordt door niets zoo zeer opgewekt, als door de be-
{==646==} {>>pagina-aanduiding<<}
wustheid, dat het ons ligt kan tegenloopen, dat één kwaad jaar ons bederven, ééne ziekte of iets dergelijks ons in ons bestaan krenken en onze verwachtingen kan te leur stellen (*). Dan worden wij eerst regt opmerkzaam op hetgene wij zijn, en met de ware godsvrucht treden alle deugden in ons gemoed.
Behoeven wij meer bewijs, dat in de behoefte de bron van 's menschen grootheid en geluk gelegen is? Doch, om er geheel van overtuigd te worden, slaan wij het oog op hen, die op het tooneel der wereld, of door hun vernuft en kennis, of door hune deugden en heldenmoed, hebben uitgeblonken. Was het in eene vadzige rust, dat de eerste helden van Griekenland en Rome die sterkte van geest verkregen, waardoor de eersten aan den magtigsten vorst der wereld weêrstand boden, de laatsten van eene horde bandieten, dat zij waren, meesters van het Oosten en Westen werden? Gehard in den krijg, zoo wel als te huis, gewend aan de sterkste inspanning van ziel en ligchaam reeds in hunne vroegste jeugd, onbekend met de weelde en het gemak, vlogen de zegevierende legioenen, met de vlugt des adclaars, midden door alle de hinderpalen, die de geheele wereld, die de geheele natuur hun tegenstelden. Maar ook was ieder hunner waardig te bevelen, ofschoon hij gehoorzaamde, en in staat de plannen zelf uit te denken, die hij slechts hielp volvoeren. Ieder hunner was geleerd in de school der onthouding en arbeidzaamheid; ieder hunner gemeenzaam geworden met het gebrek en den dood.
En uit dezelfde school kwamen, ook in ons vaderland, de beroemdste en edelste mannen voort. Ik zal, in het vak der wetenschappen, alleen uwe oogen vestigen op een' Spinoza en een' Boerhaave, die, hoewel zeer verschillende in den roem, dien zij verwierven, elkander gelijk waren in de ongunstigste vooruitzigten en den behoeftigsten toestand, waarmede zij hunne loopbaan intraden, en elkander evenaar-
{==647==} {>>pagina-aanduiding<<}
den in deugdzaamheid van beginselen, in lust tot onderzoek, in scherpzinnigheid en waarheidsliefde. Ik zal u de behoefte van een' Erasmus, een' Linnaeus, een' Copernicus, een' Cervantes, en hoe vele anderen! slechts herinneren, wier geleerdheid en wijsheid het menschdom deden verstomd staan, en die allen met het nijpendste gebrek te worstelen hadden. - En als wij dan onze oogen wenden naar de schitterende tooneelen der staatkundige historie, zien wij niet minder voorbeelden der groote waarheid. De natuur schijnt een genoegen te nemen, de grootste vernuften, zoo wel als de diepzinnigste staatsmannen en dapperste helden, uit het duister te doen voortkomen; alsof zij daardoor het menschdom telkens wilde herinneren, dat in geene uiterlijke voorregten, maar in den boezem des menschen zelven, de ware adeldom gelegen is. Zoo zien wij Sixtus den V van een' varkenshoeder tot het pauselijk purper verheven, en jaren lang met even veel beleid als standvastigheid den sleutel van Petrus voeren; zoo, in Spanje, Alberoni, in Frankrijk Mazarin en Richelieu, in Engeland den Kardinaal Wolsey, in Rusland Potemkin uit de laagste standen tot in de nabijheid van den troon geklommen. De grootste Romeinsche Keizers, uit de laatste eeuwen van dat beroemde rijk, hadden eene geringe afkomst, eene stormachtige en harde jeugd. En, in onze dagen, hebben wij zoo vele dapperen, wier namen nu niet zonder siddering en bewondering worden uitgesproken, als uit den vergeten burgerstand, of midden uit de rijen der soldaten, zien voortkomen, en zich door hunne verdienste zelfs troonen en schepters
verwerven. Voor een' Nederlander, echter, verschijnen, onder alle die doorluchtige helden, die in behoefte geboren en door het gebrek werden opgevoed, namen, welke nimmer zijne ooren treffen, zonder zijn gemoed hevig te ontroeren; en daaronder vooral de beroemde zeehelden, Piet Hein en De Ruiter, beiden uitmuntende door hunne krijgsbedrijven en door hunne deugden; doch de laatste vooral, de grootste zeeheld, dien ons vaderland, wat zeg ik? het verbaasd Europa immer zag, in alle zijne betrekkingen even

{==648==} {>>pagina-aanduiding<<}
groot, en een uitstekend voorbeeld van nederigheid, edelmoedigheid, ware standvastigheid en godsvrucht. Beiden uit de minste standen der maatschappije verrezen, zijn zij het schoonste bewijs der waarheid mijner stelling.
Maar het zijn niet alleen enkele personen; geheele volken getuigen, dat de nood 's menschen aanleg ontwikkelt en zijne waarde aan den dag legt. Wie, zoo wel onder de natiën der oudheid, als van latere dagen, hebben zich in de geschiedboeken het meest onderscheiden? Zijn het niet dezulke, die de natuur met eene stiefmoedelrijke hand scheen bedeeld te hebben? die zij, of in een dor en onvruchtbaar land plaatste, of afscheidde van alle andere volken, of in gestadigen strijd bragt met de elementen? Hoe achtbaar zijn, in de geschiedenissen der volken, het weelderige Tyrus, welks stoutmoedige kooplieden zich het eerst buiten de Middellandsche zee waagden, Brittanje en de westelijke kust van Europa en Afrika bezochten; het trotsche Carthago, dat zelfs Rome weêrstand bood en deed waggelen; het nijvere Nederland, dat in zijne moerassen de schatten der wereld vergaderde, en van zijnen overvloed de jaloersche volken, tot aan der wereld uiterste grenzen, mededeelde; het magtige Albion, dat de zee, als zijn grondgebied, opent en toesluit! Alle deze natiën vonden haren overvloed en rijkdom niet binnen hare landpalen, maar in hare nijverheid, hare standvastigheid en haren werkdadigen geest. Alle deze natiën vonden in haar gebrek en kommerlijk bestaan den eersten spoorslag tot hare werkzaamheid, en den eersten trap tot de ontzettende grootheid, waartoe zij gestegen zijn.
Zoo zien wij dan de behoefte als de leermeesteres van het menschelijk geslacht; doch hoezeer wij haar nu reeds als den oorsprong zijner grootheid en van zijn geluk zouden kunnen aanmerken, zoude dit echter nog niet voldoende zijn, daar de mensch, aan zichzelven overgelaten en zonder medehulp, altijd een zwak en krachteloos wezen blijft. Doch ook hier komt die hulpeloosheid hem te stade. Zij is het, die den band der maatschappelijke vereeniging vast-
{==649==} {>>pagina-aanduiding<<}
knoopt, en daardoor zoo wel het bestaan van het menschelijk geslacht hier op aarde verzekert, als de voorregten, die het ontving, handhaaft. De mensch is van nature een gezellig wezen; hij zoekt altijd deelgenooten van zijne genoegens en smarten en van zijne ontwerpen. Wie voor die mededeeling onvatbaar is, wie dezelve niet dringend behoeft, is naauwelijks den naam van mensch waardig. De eerste vereeniging was voorzeker het werk der liefde en de ingeschapen aandrift ter verzorging van het verworven kroost. De langdurige kindschheid maakt bij den mensch die zorg langer noodzakelijk, en de wederzijdsche behoefte haalt naderhand den band der vereeniging nog naauwer toe. Er behoeft zoo weinig te gebeuren, om zelfs den sterkste en vernuftigste te overtuigen, dat hij zonder de hulp van anderen niets is; dat de eerste gronden der maatschappij niet ver van de wieg des menschdoms kunnen af liggen. Eens vereenigd, was de menschheid in staat de wilde dieren weêrstand te bieden, en de heerschappij der aarde, die haar beschoren was, te aanvaarden. Hetgene noch het schranderst vernuft, noch de onvermoeide arbeidzaamheid van éénen kon ten uitvoer brengen, werd gemakkelijk, zoodra veler handen zamenwerkten. De hinderpalen, die de natuur de verspreiding van het menschelijk geslacht in den weg leide, werden weggeruimd; zij zelve genoodzaakt, hem schatting te geven, en zijne verhevene ontwerpen te helpen uitvoeren. Door de maatschappelijke vereeniging, daarenboven, werd de kennis des menschen, door
onderlinge mededeeling, vermeerderd, zijn oordeel gezuiverd, zijn vernuft geslepen. En gelijk daarin voornamelijk zijne grootheid uitblinkt, dat hij zich, zelfs reeds hier op aarde, onsterfelijk maakt door de werken van zijnen geest, wordt er hem tevens eene rijke en heldere bron van edele genoegens in geopend; genoegens, hooger te schatten, omdat zij onafhankelijk zijn van uiterlijke omstandigheden. Dit, ondertusschen, is een gevolg zijner zwakheid en hulpeloosheid, waardoor hij, van het begin zijner geboorte af, met de teederste banden verbonden wordt aan wezens, hem

{==650==} {>>pagina-aanduiding<<}
gelijk in waarde, en die met hem dezelfde wenschen koesteren, dezelfde genietingen deelen, dezelfde ontwerpen hebben en volvoeren. - Nog oneindig sterker verzekert onze zwakheid ons geluk, doordien zij ons van de genegenheid en liefde onzer medemenschen verzekert, en, reeds in onze vroegste jeugd, in ons eigen hart de teederste aandoeningen van dankbaarheid, eerbied, vriendschap en menschenliefde doet ontkiemen. Hierdoor voert zij ons eens tot het zaligste genot op, en verspreidt rozen, zelfs langs een rotsachtig pad. Er is voorzeker geen grooter genot voor het menschelijk hart, zoo het anders wél geplaatst is, dan dat, van alle zijne gewaarwordingen, zijn genoegen en smart, zijne hoop en vrees, zijne ontkiemende gedachte in een beminnend hart te storten, en dus, als 't ware, zijn leven te verdubbelen; en juist deze hemelsche vreugde, dit ware geluk der aarde, wordt geboren uit het gevoel onzer hulpeloosheid, welke ons dringt eene medegenoot van ons bestaan te wenschen en te zoeken. Deze voorstelling van het eerste en heiligste verbond onder de menschen vinden wij, reeds in de oudste oorkonde van ons geslacht, door het Goddelijk gezag gewettigd. Zoo wel in deze, als in de uitgestrektste maatschappijen, zien wij het bevestigd, dat het gevoel van zwakte en hulpeloosheid de menschen vereenigt, en ook daardoor den grond legt tot hunne grootheid en hun geluk hier op aarde.
Wanneer wij dan nu nog bij dit alles bedenken, dat de mensch niet het gewrocht is van het toeval, of van blinde natuurwetten, maar onmiddellijk gevormd werd door de hand van een verstandig Wezen, hoe groot en verheven verschijnt hij dan voor onze oogen! ja grooter en heerlijker, om zijne zwakheid. Allen zijne natuurgenooten gaf de almagtige en wijze Schepper wapenen en deksel en voedsel in ruime mate; maar den mensch stelde Hij in derzelver midden, naakt en ontbloot van alles; alsof Hij wilde, dat de mensch alléén alles door zichzelven zoude zijn, niets werkeloos van den Hemel verwachten mogt, maar alles integendeel van zijne arbeidzaamheid en zijn vernuft. Dit gaf

{==651==} {>>pagina-aanduiding<<}
Hij hem voor geweer en onderhoud, en scheen zijne hand verder van hem af te trekken. Zoo verlaat de volwassen zoon, die nu zelf het brood gaat zoeken, het huis zijner ouders, niets medenemende dan hunnen dierbaren zegen. Kan er grooter bewijs zijn voor de voortreffelijkheid onzer natuur? Kan er grooter bewijs zijn, dat onze behoefte en hulpeloosheid, wel verre van eene straffe des Hemels te zijn, een blijk is van zijne gunst, en van de hooge bestemming, waartoe de Almagtige ons het aanwezen geschonken heeft? Kan er, eindelijk, iets zijn, M.V., dat meer in staat is een' heiligen en ondoofbaren gloed in onze borst te ontsteken, om, door onze welmeenende pogingen, gestadig grooter en edeler, en dus ook meer vatbaar voor geluk te worden?

Tweede brief van Philalethes aan Euleptos, over het dierlijk magnetismus.

Uw antwoord op mijnen brief spoort mij aan, de eenmaal opgevatte taak te vervolgen, en, door de ontwikkeling mijner denkbeelden, aan derzelver invloed op het wezen der zaak, zoo veel mogelijk, kracht en klem bij te zetten. Gaarne getrooste ik mij, u, ten opzigte van sommige vragen, de noodige opheldering te geven. - Zekerlijk, mijn vriend! heb ik kennis en bewustzijn gestadig op den voorgrond geplaatst; maar zijn dit ook niet de éénig geldende physische en psychische verschijnselen, waaraan de opmerkzame waarnemer het al of niet wezenlijke, het al of niet nuttige, het al of niet geheimzinnige, eindelijk, en verklaarbare van het dierlijk Magnetismus behoort te toetsen? - Het resultaat van zoodanige waarnemingen moet op eene volledige overeenstemming, zoo van de zijde des omstanders als van de zijde des gemagnetiseerden, berusten; dan eerst verkrijgt hetzelve eene zekere waardij, en kan ons het spoor banen tot eene onbedriegelijke kennis aangaande het wezen en den zamenhang der zaak. Niet geheel ten onregte werpt gij mij tegen, dat ik, den magnetischen slaap als den ééni-
{==652==} {>>pagina-aanduiding<<}
gen toestand des gemagnetiseerden beschouwende, daaruit tot bewusteloosheid, of duistere en onzekere kennis en bewustheid besluite; zijnde, om zoo te spreken, die slaap niet dan de overgang tot eene meer verlevendigde inwendige, en daarna in en uitwendige kennis. Oppervlakkig beschouwd, heeft mijn vriend gelijk; doch ik bepaal mij nog niet tot eenige trappen of graden van dat verschijnsel, maar wil hetzelve bij voorraad in zijn geheel, en, te rekenen van het oogenblik af dat ob- en subjectieve kennis ophoudt, als het algeheele en alles in zich bevattende der magnetische toevallen beschouwd hebben. In dier voege dan vooronderstel ik, dat de gemagnetiseerden tot
dien trap van magnetisch bewustzijn gevorderd zijn, dat de daaruit voortvloeijende gevolgen een duidelijk merk dragen van den verlevendigenden invloed der kunstmatige behandelinge. Tot dien trap toe beschouw ik de verschijnselen, welke zich staande de behandeling openbaren, als slechts voorbereidende middelen, om tot den zoogenaamden vierden graad, of den toestand des slaapwandelens, te geraken.
Het weten vereischt voor- en onderwerpelijke gronden; het, niet schijnbaar, maar wezenlijk en waarachtig verband van den lijder met de buiten-wereld is, staande den toestand van den magnetischen slaap, (gij veroorlooft mij nog eenigen tijd met deze algemeene uitdrukking de magnetische verschijnselen te bestempelen?) bijna ganschelijk, althans grootendeels, verbroken. Al bestond er nu onderwerpelijke kennis in volle mate; waar blijft de voorwerpelijke grond, de betrekking, waarvan zich de lijder ten opzigte der voorwerpen buiten hem en derzelver zamenhang behoorde bewust te zijn? en hoe kan de, zoodanige kennis dervende, mensch gezegd worden te weten, welke en hoedanig zijn toestand zij? - Inderdaad, eenzijdig en onvolledig, ik herhaal het, is het bewustzijn, dat hij ten toon spreidt; en de ontwikkeling of openbaring van ieder verschijnsel, dat alleen van voor- of onderwerpelijke kennis getuigt, is niet anders dan eene pathologische aandrift zijner dierlijke natuur, eene ziekelijk verhoogde werkzaamheid zijner zin-
{==653==} {>>pagina-aanduiding<<}
tuigen, zijner zenuwen of van zijn sensorium te noemen.
Het weten dan en het kennen aan den gemagnetiseerden lijder betwist, en daardoor de kenteekenen van zoogenaamd verheven bewustzijn als geenszins geldig of bestaanbaar beschouwd hebbende, valt het niet moeijelijk, aan denzelven de mogelijkheid ook van het denken te betwisten. De voorwaardelijke voorzeggingen van den patient zouden moeten berusten op oordeel en beleid, op kennis van hetgeen bestaat en komen kan, en op het verband van meerdere begrippen in één bewustzijn. Dit alles vooronderstelt eene algemeene en al-omvattende aanschouwing, waarvan de patient, ondanks den nimbus, die, den magnetiseur omgevende, van dezen op hem afstraalt, zonder tegenspraak verstoken is. Denkkracht, kennis en wezenlijk bewustzijn dervende, ziedaar dan den mensch als een, ongelukkig genoeg, zeer geschikt middel tot ijdele proefnemingen gebezigd, en, hij zij werkzaam of lijdend, als de droevige oorzaak van redelooze en allezins schadelijke gevolgtrekkingen te beschouwen!
Zoo lang eene dergelijke zaak, als het dierlijk Magnetismus is, niet op gronden van bespiegeling en zuivere ervaring berust, zoo lang zij niet dien trap van zekerheid erlangd heeft, dien rede en voorzigtigheid vorderen, zoo lang achte ik de verbreiding van altoos twijfelachtige en duistere proefnemingen overtollig, en gevaarlijk soms voor de menschelijke maatschappij. De eeuwige zucht naar kennis en volmaking, het gestadig voortstreven naar waarheid en licht, dat kenmerk van de goddelijkheid onzer rede, beveiligt den dikwerf voorbarigen sterveling niet voor den wegslependen stroom en de onoverzienbare gevaren eener ligt ontvlambare verbeelding. Door de verblindende fakkel van mesmer's schaduw-wijsheid voorgelicht, verliest zelfs een lavater zich in het gebied der droomen, maar rukt nog bij tijds het valschelijk nagebootste beeld te Saïs den bedriegelijken sluijer van het schaamteloos gelaat! - Ten halve slechts verdoold op den onregten weg, blijft de schrandere hell op het pad van dwaling staan; herden-
{==654==} {>>pagina-aanduiding<<}
kende den weg, dien hij bewandeld heeft, staart hij in de verte, die hem nog te bewandelen overig blijft; verbaasd over zichzelven, en belagchende zijne ligtgeloovigheid, keert hij moedig om, ontwijkt het ongewisse spoor, en betreedt van nieuws af aan met vasten tred zijne vorige baan. De Genius van 't menschdom verborg wel voor dat geslacht de valsche en zinbedriegende mysteriën van het Magnetismus; maar de rustelooze geest van eigenbelang en dwaling delfde dien verborgen asgod uit zijn' donkeren schuilhoek op. Uit de assche van paracelsus zien wij een' mesmer herrijzen; de glans, die hem omgeeft, wordt hem te vergeefs door wakkere mannen betwist; waar bijgeloof en vooroordeel spreken, hoort men de opperpriesters der natuur en scheikunde, de orakelspreuken van franklin en
lavoisier niet meer. Vruchteloos kant zich de waarheid tegen die woelingen van volksverblinding en zelfbelang aan; de Mammon van 't menschdom vestigt zijn' zetel in den tempel des bedrogs, en waar de toovenarijen van een' albertus magnus aan het dweepend genie van gassner voedsel geven, zien wij een begoocheld menschdom, voor het eerloos bedrog en de schandelijke knevelarijen der cagliostro's en saint germain's, verstand, leven, bezitting en gezondheid koelbloedig en ligtvaardig verkwisten! Verder en verder leidt de dwaling den mensch van het spoor: geleerde onzin paart zich met de zoogenaamde geheimenissen der aloudheid; den steen der wijzen poogt men op nieuw te verkrijgen, en in de orakels van Delphos en den Dodonischen jupiter, in de goochelarijen en stuiptrekkende godspraken eener voorzeggende pythia, ja zelfs in de duistere Hieroglyphen zoekt en - omdat men het wil - vindt men de raadselachtig schijnende, maar niet moeijelijk op te lossen geheimen van het dierlijk Magnetismus gegrond.
Alles in de wereld berust op eene aaneenschakeling, eene gestadige opvolging van oorzaak en gevolg. Hoe vaster wij ons nu aan die keten aansluiten, hoe hooger wij kunnen opklimmen, en zoo veel te gemakkelijker zal het ons dan val-
{==655==} {>>pagina-aanduiding<<}
len, die verschijnselen te verklaren, welke ons, voor zoo verre zij nog icts wezenlijks bevatten, in den beginne zoo onbegrijpelijk hebben toegeschenen. Het is onbetwistbaar, mijn vriend! dat het dierlijk Magnetismus wonderlijke verschijnsels oplevert; maar waartoe eene dierlijk magnetische of aetherische vloeistoffe te baat genomen, wanneer wij die, als op eenvoudige en bekende wetten van bewerktuiging, gevoeligheid en denkkracht berustende, reeds voorlang ons hebben kunnen verklaren? - Van uit de schaduw soms rijst het licht, en te midden van dwalingen wordt veelal de waarheid geboren! Zoo ging het met de natuurkunde van vroegere eeuwen in 't algemeen, zoo gaat het met de natuurkunde van 's menschen ligchaam ten huidigen dage in 't bijzonder; zoo ging het met de physiognomiekunde van lavater, zoo met het stelsel van gall; hetzelfde nu moge ook met het dierlijk Magnetismus plaats grijpen! - De in grondregels en wetten onvoorzigtig en voorbarig genoeg hervormde waarnemingen van den gelaatkenner, het als op noodzakelijken aanleg steunende onderzoek van den verdienstelijken ontleder der hersenen en zenuwen heeft, ondanks duizend medegesleepte of aanklevende dwalingen, tot bevordering van menschenkennis, tot kennis aangaande den invloed der hartstogten op de wezenstrekken van den mensch, tot eene zoo gemakkelijk als volledig werktuigelijke ontwikkeling van het hersengestel in 't algemeen, en tot nasporing van den oorsprong der zenuwen tot in derzelver eerste ontstaan aanleiding gegeven. Om de dwalingen van lavater en gall ten
toon te spreiden, moest men zich vooraf bevlijtigen, het wezen der zaak, ten opzigte waarvan die dwaling plaats greep, in deszelfs eenvoudige klaarheid daar te stellen; de wapenen, ingerigt ter bestrijding dier valsche stellingen, werden op den wetsteen van bedaarde redenering en oordeelkundig onderzoek gescherpt; zoo geraakte men tot uitgebreider kundigheden, tot eene meer zekere kennis en duidelijker ontwikkeling van hetgeen tot dusverre nog te zeer ineengedrongen, duister of onbewezen was. De leer van werktuigelijk-
{==656==} {>>pagina-aanduiding<<}
en zenuw-leven, het organische en dynamische beginsel in den mensch, was jaren lang in de leer van haller's prikkelbaarheid begrepen en vervat; men vergenoegde zich zeer lang met het aannemen van zoodanig een algemeen princip, tot dat, op de mysteriën der oudheid, de dweepende verbeeldingskracht van mesmer een nieuw gebouw oprigtte, en, te midden van vooringenomene bewonderaars van dat luchtkasteel, wakkere mannen zich beijverden, deszelfs wankelende grondzuilen omver te rukken; hetwelk ten gevolge had eene nieuwe, meer oordeelkundige en op daadzaken gegronde beschouwing van het problema des levens, strekkende genoegzaam tot oplossing van het zoo verwonderlijke raadsel van het dierlijk Magnetismus.
Begrijp mij wel, mijn vriend! Verre van aan dat stelsel mijn' wierook toe te zwaaijen, achte ik de verschijnselen, welke het te weeg brengt, zoo min voor vreemd, als eigen aan eene bijzondere vloeistoffe; maar de ontwikkeling dier zin-bedriegende vertooningen achte ik juist geschikt om den waarnemenden geest te scherpen, en onze kennis omtrent den toestand des levens, in deszelfs veelvuldige betrekkingen, en in deszelfs verstandhouding met het redelijk beginsel of het psychische, nader te wijzigen en vaster te bepalen.
Het dierlijk Magnetismus, in deszelfs oorsprong beschouwd, levert geene andere dan ontwijfelbare kenmerken op van de bekrompenheid van 's menschen kennis omtrent het zamenstel van het organismus, en de opvolging, welke van de zinnelijke aanschouwing af tot aan 's menschen bewustzijn, deszelfs redelijke kennis en de willekeurige terugwerking van de ziel op het ligchaam plaats grijpt. Maar het levert ook te gelijk - en dit werpt geene geringe schaduw op deszelfs wezen! - de zekerste bewijzen op van bedrog, onbestaanbaarheid en mislukking. Lust het u, daarvan de noodige bewijzen in te zamelen, herinner u, behalve voltelen's redevoering, behalve het zoo breedvoerig als bedaard, onpartijdig en oordeelkundig rapport, door eene commissie van Fransche geleerden deswege aan het

{==657==} {>>pagina-aanduiding<<}
toenmalig bewind ingeleverd, behalve nog zoo vele andere bijdragen, welke hier en elders voorkomen, die reeks van voorvallen, welke, gelukkig zoo zeer nog niet hier te lande, als elders, hebben plaats gehad, en gebrandmerkt zijn door de schande eener openlijke tentoonstelling van daadzaken en proeven, waarvan de drijfveer belang en het middel bedrog is geweest! - Aan langdurige en slepende zenuwtoevallen lijdende voorwerpen; menschen, in wie de fakkel der rede althans reeds ten halve was uitgedoofd, sentimentele vrouwen, hysterieke meisjes, fanatieke Zwitsers, geestdrijvende Franschen, nieuwigheid-zoekende Duitschers, lijders aan heimwee, zenuw-onrust, droesgeestigheid en hypochondrie; ziedaar een' vruchtbaren, maar zeer bedriegelijken bodem, waar het zoo zorgvuldig begoten plantje van dweeperij op tiert!
Geenszins eerbiedwaardig doet zich dan, van deze zijde beschouwd, het dierlijk Magnetismus voor ons op. Zoo was het niet met zoo vele andere kunsten en wetenschappen gelegen; hoezeer vervolgd ook in derzelver geboorte, miskend en veracht in derzelver voortgang, ontleende haar dagelijks meer en meer toenemende bloei den overheerschenden invloed van de zuiverheid des lichts, waarmede de waarheid haar hield omstraald. Als martelaars van hun geloof, zien wij derzelver priesters bezwijken; maar op het graf dier wijzen vestigde zich het geheiligd altaar met zoo veel te onwrikbaarder kracht. In het schemerlicht van geheimzinnigheid gehuld, vertoonde zich de in dweepende hersenen zorgvuldig uitgebroeide vrucht van het dierlijk Magnetismus het eerst in de wereld; ontvangen in waan, gekweekt in dwaling, en opgevoed in bedrog, wat anders was van het wanschepsel te wachten, dan dat het, met omkooping soms van het scherpziend oog des menschenkenners, de ondubbelzinnigste kenmerken zijner valsche grootheid vertoonde? Licht en warmte dervend, als de plant in Amerika's digt belommerde bosschen, in eeuwige duisternis en koude geteeld, onbestaanbaar zelfs voor den zonnegloed der waarheid, spreidt zich nu het stelsel, even als dat breed-
{==658==} {>>pagina-aanduiding<<}
bladerig gewas, over den onvoordeeligen bodem uit; maar de stengel schiet niet naar omhoog, en zijne kruin zal zich niet verheffen boven den kouden grond, met welks ziellooze sappen het zich voedt! - Men zal den tijd niet beleven, mijn vriend! dat die armzalige feniks uit zijne assche herrijst; deszelfs ephemère bestaan blijft slechts in de annalen van onzin en dwaling voor de nakomelingschap bewaard.
Slaan wij voorts den aard of het wezen van het dierlijk Magnetismus gade, wij zien ons al in den beginne overtuigd, dat de verschijnsels, die het doet geboren worden, niet vreemd of toe te eigenen zijn aan een voorondersteld aszonderlijk beginsel, en dat waan en verbeelding ook hier zich op den voorgrond vertoonen. Te vergeefs poogt men het in één' rang met het Galvanismus en de Electriciteit te plaatsen, derzelver verschijnsels als uit eene en dezelfde bron af te leiden, en wel aan het Magnetismus, bij voorkeur, den aanzienlijksten rang in te ruimen. Zoo waar het is, dat de Electriciteit en het Galvanismus zich als iets stelligs, iets wezenlijks voordoen; als vloeistoffen, in de zamenstelling van zekere ligchamen gegrond, en, even als de warmtestof, vatbaar om vrijgemaakt te worden onder zekere voorwaarden of omstandigheden; zoo waar is het ook, dat de verschijnselen, welke het dierlijk Magnetismus gezegd wordt op te leveren, als iets vooronderstellends moeten gedacht, en, verre van aan eenig afzonderlijk beginsel toegekend, veeleer verdienen afgeleid te worden uit dezelfde wetten van levens- en denk-kracht, welke tot hiertoe ten grondslage onzer kennis deswege hebben verstrekt. Wil men nu de vloeistoffe des levens en des denkvermogens dierlijk magnetisch noemen, dan doet men niets anders, dan aan het idé, hetwelk wij voeden omtrent eene, ons nog onbekende, maar uit hare verschijnselen genoegzaam zigtbare, vloeistoffe, of oorzaak van levens- en denkkracht, eene benaming te hechten zonder zin, zonder grond, en in zich bevattende - vooral wanneer, volgens nieuwere magnetiseurs, te gelijk met het siderismus, de idéën van

{==659==} {>>pagina-aanduiding<<}
polariteit en inclinatie, en daardoor het magnetiséren volgens de tegenpool, komen te vervallen, - de allerbelagchelijkste tegenstrijdigheid.
Ik wil u niet doen acht geven, euleptos! op het abracadabra der echt oorspronkelijke theorie van het dierlijk Magnetismus: op den zoogenaamd tegenstrijdigen invloed tusschen de hemelsche ligchamen, de aarde, en het bezielde (waarom niet liever gezegd het magnetische) wezen; op de middellijke oorzaak alleen eener zoodanige chimaerieke betrekking; op de actherieke vloeistoffe, welke, hier volgens werktuigelijke, ginds volgens geestachtige, clders weder volgens nog onbekende wetten gezegd wordt te werken; op het, de eigenschappen der stoffe bepalend, vermogen van dat fluidum, hetwelk tusschen hemel en aarde, om zoo te spreken, eene eeuwige ebbe en vloed onderhoudt, op afstand en zonder behulp van middenligchamen (ô wonder!) op de zenuwen werkzaam is, even als het licht door den spiegel teruggekaatst, en door 't geluid versterkt en medegedeeld wordt; op dat beginsel, die vloeistoffe alleen, ware het genoegzaam, onze aandacht eens nader te vestigen. Waar is de mensch, die zoo veel onzin, zoo veel tegenstrijdigs, zoo veel verwarring van begrippen en een zoo groot amalgama van astronomische, dynamische, physische en metaphysische, physiologische, psychische en anatomische begrippen, zoo'n ὕςερον πρότερον in zoo weinige regels weet bijeen te brengen? - Het is de voorstander van het dierlijk Magnetismus, mijn vriend! die de wetten en waarheden der natuur, de stellingen en gronden van een, sinds eeuwen her, verbeterd menschelijk vernuft door één coup de main verbrijzelt, en uit dezen chaos van
ongelijksoortige en zich onderling vernietigende stoffen een nieuw en misselijk mengsel kneedt.
Het ware dwaasheid, wilde ik mij verledigen, zulk een' barbaarschen onzin te wederleggen; het kontrast is in de woorden zelven gelegen, en vordert geene tentoonstelling meer! Het stelsel van het dierlijk Magnetismus is derhalve niets nieuws, wat de grondstoffen aanbelangt; maar derzel-
{==660==} {>>pagina-aanduiding<<}
ver zamenstelling een voor het gezond verstand alleronverteerbaarst deeg, door de hand van een verfijnd bedrog of der verwezenlijkte dwaasheid zelve te zamen gekneed, en door een armoedig fanatismus, tot lokspijs voor alle dergelijke en daarop beluste zwakke verstanden, der wereld aangeboden. - Lieden van eenige kunde, het dierlijk Magnetismus toegedaan, gevoelen dit; doch verbergen zich achter een geheimzinnig schouder-ophalen, of verwijzen ons op de posteriteit. Proficiat! roepen wij hun toe; wij willen voor het tegenwoordige ook wat weten, en wie weten wil, onderzoekt, en wie onderzoekt, geraakt tot kennis!
De algemeenheid eener zoogenaamd dierlijk magnetische vloeistof kunnen die pseudo-profeten toch niet ontkennen; dit is immers eene der kolommen, waarop hun nevelgebouw berust. Maar, dit zoo zijnde, waarom zijn er dan zoo velen, waarom ook niet teedere vrouwen en weekelijke gestellen, anti-magnetisch? waarom gaat bij eene zoo gebrekkige duidelijkheid, bij zoo weinig zekerheid, ô jammer! ook de algemeenheid der zaak zoo geheelenal verloren? - Maar bovendien, de dierlijk magnetische vloeistof voor een oogenblik al eens in hare volle waarde gelaten, vindt bij dat proees, volgens de wijze leer, die men ons verkondigt, geen bloote doorgang of vertoeving, maar een blijvende overgang en eene innerlijke vermenging eener, onmiddellijk op het zenuwgestel en van daar op het geheele bewerktuigde gestel werkende, bezielende werkzame vloeistoffe plaats. Het bezielde is dus alleen het magnetische of voor het magnetismus vatbare wezen. De dierlijke werking (het physische agens van c.w. hufeland, waarvan hij echter, als hetzelve ganschelijk synoniem achtende met zijne Erregbarkeit, sedert jaren niet meer gewaagt!) kan derhalve geenszins buiten zijn' kring gaan; en echter magnetiseert men vreemdsoortige of heterogene voorwerpen, en deelt dien archaeus onbeschroomd aan het water, het ijzer, het glas, aan bloemen, planten en boomen mede; men magnetiseert flesschen, neemt magnetische ge-
{==661==} {>>pagina-aanduiding<<}
leiders te baat, deelt, NB! met eene zekere kracht en inspanning van den wil, aan het vloeibaar element den geheimzinnigen invloed mede; men beädemt, spargeert, bestrijkt, betast,
fixeert; men maakt magnetische vijvers, rigt magnetische batterijen op, en - och mogt men er zich bij tijds op toeleggen, met eene geschikte verblijfplaats voor magnetische gekken in een maatschappelijk rapport te komen! Men behoeft ter naauwer nood met de resultaten uit de tot hiertoe bekende daadzaken van het dierlijk Magnetismus bekend te zijn, om van ganscher harte deze uitroeping onder de pia vota te rangschikken, eene bedachtzame beschouwing der zaak geeft daartoe al genoegzamen grond. Men heeft het listig genoeg zoodanig willen doen voorkomen, alsof het Pruissisch Gouvernement hulp en bescherming verleende aan de goochelarijen dier kunst; daar, integendeel, de sekte der mystieken in Duitschland, de gemoederen meer en meer in onrust en beroering brengende, de aandacht der regering op eene zoo voorzigtige als staatkundige manier heeft gewijzigd en bepaald. Te wel bekend met het nitimur in vetitum en met den besinettelijken aard der dweeperij, heeft dezelve sommige profeten dier leer verwijderd, en de aanwending en beoefening daarvan, tot dusver grootendeels in handen van onrustige koppen, bij uitsluiting den geneesheeren opgedragen; in het plegtige vertrouwen, dat die faculteit alleen bevoegd en het meest in staat zij, om, zoo door haar voorbeeld als voorzigtig gedrag, het onkruid, dat hier en daar zoo weelderig opschoot, ongemerkt langs den grond af te snijden, en hetzelve daarna en successievelijk met wortel en tak uit te roeijen. Waar zijn de mannen van naam en faam, die nog het Magnetisme huldigen? Waar zijn de oordeelkundige physiologische en therapeutische schriften, waar men aan die behandeling, als nieuw en waar en bevorderlijk ter genezing van zenuw- en andere kwalen, eene eervolle plaats heeft ingeruimd? Zoo wel hier te lande als in Duitschland heb ik de magnetische curen bijgewoond; ik heb overal dwaling en
dwaasheid, sprookjes en bedrog gezien; ik heb

{==662==} {>>pagina-aanduiding<<}
soms niet geweten, of ik lagchen dan wel mij bedroeven moest; ik heb - en gij weet dit, mijn vriend! - weinig jaren geleden, te Amsterdam eene gegronde aanleiding tot beiden te gelijk gehad.
Neem dit alles nog slechts aan als een begin van hetgeen ik u ten opzigte van dit onderwerp wil mededeelen. Den aard of het wezen van het dierlijk Magnetismus tot in deszelfs intiemste verschijnselen meer en meer te onthullen, zal mijne ijverigste poging zijn; ik zal te dien einde tot nadere bijzonderheden moeten komen, welke ik voor eene volgende gelegenheid bespare. Ik ben, enz.

philalethes.




Kort geschiedkundig verhaal, aangaande de vinding der inenting van de veepest.

Aan den Redacteur van het Tijdschrift van Kunsten en Wetenschappen.

Mijn Heer!

De eerste ontdekking van iets, dat allerheilzaamst is, wenscht men gaarne te weten. Hoe heilzaam is niet de ontdekking van het juiste tijdstip, om de Veepest met een gewenscht gevolg in te enten! welke onschatbare voordeelen heeft die ontdekking niet aangebragt! en, ontstond eens weder die verwoestende ziekte, (hetgeen de goede Voorzienigheid verhoede!) welke voordeelen zou men er van kunnen trekken! - Dezer zaak volkomen kundig, heb ik eens een kort, eenvoudig geschiedkundig berigt er van opgesteld, en neem de vrijheid, dat opstel UEd. toe te zenden, met verzoek van het eene plaats te vergunnen in uw geacht Tijdschrift. Hiermede zult gij velen verpligten;

{==663==} {>>pagina-aanduiding<<}
vooral hem, die zich met gevoel van ware hoogachting teekent,
Mijn Heer!
O.....m,
den 29 Sept. 1813.
UEd. dienstvaardigen Dienaar,
L.K.P.

In het Jaar 1767 drong op nieuw, langs Gelderland, Overijssel en Drenthe, de Veepest door in het gewest, toenmaals Stad en Lande, ook de provincie Groningen, geheeten. De verschrikkelijke verwoestin, welke dezelve toen daar aanrigtte, gaf aanleiding, dat de regering der stad Groningen de Hoogleeraren petrus camper en gualtherus van doeveren verzocht, haar te dienen van advijs, ‘of er ook, op hoog gezeg, eenige maatregelen tegen de verdere verspreiding dezer verderfelijke ziekte, met een goed gevolg, zouden kunnen worden bewerkstelligd?’ Deze Hoogleeraren waren van oordeel, dat het zeer bezwaarlijk zijn zou, zoo niet onmogelijk, de verdere uitbreiding dezer ziekte voor te komen, daar dezelve zich reeds zoo ver verspreid had; doch dat men intusschen derzelver inenting, welke reeds op verscheidene plaatsen in Duitschland, Engeland, en ook in de provincie Holland zelve, met verschillende uitkomsten was bewerkstelligd, door herhaalde proeven kon en diende te onderzoeken. Hiertoe werd dan ook besloten, en de gemelde Hoogleeraren er toe verzocht. Ten einde de kosten, hiertoe vereischt worden de, te vinden, en de proeven geregeld te doen, ontwierpen zij een plan. De Heer camper had, kort geleden, bij zekere gelegenheid, kennis gekregen aan eenen geert reinders, toenmaals Huisman onder klein Garwert, nabij Groningen, thans wonende te Bellingeweer, niet verre van daar, en zijnde nu Secretaris van het Winsummer en Schaphalster Zijlvest. Dezen man keurde hij allezins geschikt, om de voorgenomene proeven meê te doen, en met hen over dezelve te oordeelen. Ingevolge hiervan deel-
{==664==} {>>pagina-aanduiding<<}
de men het ontworpen plan aan dezen mede. Geert reinders keurde het ten hoogste goed, innig verheugd, dat twee zulke beroemde mannen, zoo ervaren in de natuur- en geneeskunde,
zich deze zaak met zoo veel ijver aantrokken; hiervan verwachtte hij, zoo ooit, eenen goeden uitslag, ten minste ter vinding van genees- of voorbehoedmiddelen.
Nu rigtte men, zoo als in dit plan beraamd was, eene Societeit op van Inenting. G. reinders verbond zich hierbij, om, zonder eenig bijzonder voordeel, het benoodigd vee te bezorgen. Hij woonde, van het begin af, alle de proefnemingen bij, en bemerkte al ras, 't geen de Heer camper, uit hoofde van voormalig elders genomene proeven, naauwelijks durfde gelooven, dat het vee, door inenting ziek geworden en voorts gebeterd, even zeker voor eene volgende besmetting beveiligd ware, als die van de natuurlijke ziekte waren gebeterd.
Intusschen ging het niet de inenting niet zoo voorspoedig, als men gewenscht en gehoopt had. Deze kwaadaardige ziekte scheen weinig naar geneesmiddelen te luisteren. Er werden, over het geheel gerekend, bij de inenting niet meer, dan de helft, behouden; terwijl van het vee, dat natuurlijk ziek werd, een derde gedeelte weder opkwam: hierbij moest men dan ook rekenen, dat, bij de natuurlijke ziekte, verscheidene stallen vrijbleven. Dit, gepaard met de vooroordeelen van het gemeen, deed den meeste deelnemers in de gemelde Societeit den moed ontzinken. Zelfs de Hoogleeraar camper gaf het op.
Nu ging reinders voort met, in stilte, voor zichzelven proesnemingen te doen. En het behaagde der Goddelijke Voorzienigheid, zijne pogingen, na eene achtjarige worsteling, te zegenen. Hij ontdekte, dat de kalveren, geboren van gebeterde koeijen, niet, terstond na hunne geboorte, vatbaar waren voor de veepest. Zijne proefnemingen vervolgende, werd hij ontwaar, dat dezelve, sommige iets vroeger, andere iets later, er voor vatbaar werden, en dat zij, ingeënt wordende, zoodra zij er voor vat-
{==665==} {>>pagina-aanduiding<<}
baar waren, genoegzaam niets te lijden hadden, en echter even zoo wel voor eene volgende besmetting beveiligd waren, als het vee, dat door de natuurlijke ziekte herstelde.
Verheugd over deze ontdekking, en daarin de Goddelijke Voorzienigheid dankbaar erkennende (*), gaf hij terstond, in eenen gedrukten brief, er kennis van aan de Hoogleeraren camper en w. munniks (†), alsmede aan den Oeconomischen Tak der Haarlemsche Maatschappij, en aan de Amsterdamsche Maatschappij tot bevordering van den Landbouw.
De Heeren camper en munniks wenschten, elk afzonderlijk, in eenen geschreven brief, hem geluk met deze ontdekking. Munniks noemde ze, in den zijnen, eene Goddelijke vinding. De eerste der genoemde Maatschappijën vereerde hem met eene gouden medaille, ter waarde van vijf-en-twintig gouden dukaten, als een prijs van verdienste, en welke hem ter hand werd gesteld door den Hoog Ed. Heer h.l. wichers, laatst Prefekt van het Departement de Wester-eems; de andere met hare eerste zilveren medaille en het honorair lidmaatschap harer Maatschappij. De Schrijvers van de toenmalige Vaderlandsche Bibliotheek, alsmede die van de Vaderlandsche Letteroefeningen, bleven niet in gebreke, hem grootelijks te roemen. De Heer jac. de rhoer, thans Professor Honorarius bij de Keizerlijke Universiteit te Groningen, deed aan den Heer g.j.g. bacot, toenmaals Predikant te Eenrum, thans Raad bij het Keizerlijk Geregtshof in den

{==666==} {>>pagina-aanduiding<<}
Haag, in dichtmaat het voorstel: ‘wie de grootste en verdienstelijkste Landman ware, hubert kornelisz poot, of geert reinders?’ en dit voorstel werd in een uitmuntend dichtstuk, tot roem van den laatsten, beantwoord (*).
Door dit alles buitengemeen aangemoedigd, verdubbelde ook geert reinders zijnen ijver, om nadere ontdekkingen te doen. Van tijd tot tijd gaf hij van dezelve kennis aan de Amsterdamsche Maatschappij tot bevordering van den Landbouw, en door deze aan het publiek. Deze Maatschappij vereerde hem dan ook deswege vervolgens nog met twee premiën, de eerste van veertig en de andere van vijf-en-twintig gouden dukaten; terwijl de brave man het genoegen smaakte, dat tevens zijne ontdekkingen niet weinig toebragten, vooral in de gewesten Vriesland en Groningen, ter wegneming der vooroordeelen onder de landlieden tegen de inenting der Kinderziekte.

Grondig berigt nopens het drukken in het gemeen, bepaaldelijk aangaande de stereötypie, en de Fransche stereötype uitgaven van boeken.

(Vervolg en slot van bl. 615.)

Men vraagt met reden: ‘Indien de stereötypie geen voordeel van geld-besparen aan den kunstenaar verschaft, gelijk uit het dusverre gezegde genoegzaam schijnt te blijken, welke zijn dan de eigenlijke voordeelen eener uitvinding, welke met zooveel geestdrift ontvangen werd?’
De uitvinders roemen steeds op de groote naauwkeurigheid (correctheid), welke uit hunne handelwijze voort-
{==667==} {>>pagina-aanduiding<<}
vloeit. En inderdaad, bij de stereötype zijden is het voldoende, dat men eene feil bij den eersten afdruk bemerkt, om die voor alle volgende te verbeteren: bij didot, door een zuiveren afdruk der gekletste plaat in plaats der fautive te maken; bij herhan, door de fout in de gekletste zijde zelve te verbeteren, en het betere in die plaats in te voegen. Wanneer men dus de van tijd tot tijd verbeterde afkletsingen bewaart, zal men buiten twijfel het doel bereiken, 't welk eenige drukkers zich voorgenomen hebben, die, om de feilen te vermijden, welke uit eene nieuwe zetting ontstaan, hunne uit losse letteren zaamgestelde vormen in derzelver geheel bewaard hebben. Algemeen beroemd is in Duitschland de drukkerij van het weeshuis te Halle, alwaar men sedert 60 of 80 jaren alle de drukplaten des Hoogduitschen bijbels bewaart, en eveneens de vormen voor de aldaar uitgegevene Grieksche, Latijnsche en Duitsche school-leerboeken (*).
De tegenstrevers der stereötypie vinden een welgevallen er in, om eenige onbeduidende ontslipte fouten aan te halen. Zij zeggen, dat men, zonder zulke buitengewone middelen, even correcte uitgaven bij zoo verdienstelijke drukkers kon verwachten. Maar deze tegenwerping, indien dezelve gegrond ware, zou slechts bewijzen, dat de kunstenaars met hunne ontdekking nog niet dat all' bereikt hadden, hetgeen men er van verwachten mag. Want dan zal men, naar ons dunkt, niet kunnen tegeuspreken, dat de stereötypie de mogelijkheid inheeft van eene veel grooter correctheid, dan tot welke men tot dusverre immer heeft kunnen geraken.

{==668==} {>>pagina-aanduiding<<}

Maar zijn de gevallen, waarin men van dit voorregt baat zal kunnen trekken, wel zeer talrijk? Integendeel schijnt derzelver aantal ons zeer beperkt te zijn. Onder de stereötypische uitgaven, die tot dusverre zijn uitgekomen, zijn de logarithmen-tafels van callet en lalande, zoo ver wij weten, de éénige werken, welke door stereötypéren aanmerkelijk in correctheid kunnen winnen. Om voor de stereötypie geschikt te zijn, moet een boek, om zoo te zeggen, een onveranderlijken tekst hebben: maar is het aantal zulker werken wel groot? Men haalt de klassische Fransche schrijvers uit de eeuwen van lodewijk XIV en XV aan, van welke de Heeren didot het hoofdvoorwerp hunner speculatie gemaakt hebben. Maar is dan de correctie zoo moeijelijk, dat men voor de uitgaven van deze schrijvers eerst eene nieuwe kunst uitvinden moest, om die te verkrijgen? Hebben niet de Heeren didot zelven, en andere beroemde drukkers, zeer correcte uitgaven geleverd, zonder ander middel, dan dat, waarvan men zich gewoonlijk in eene goed ingerigte drukkerij bedient?
Met de klassische Fransche schrijvers, waarvan wij zoo even spraken, kunnen zonder twijfel de klassische Grieksche en Latijnsche niet vergeleken worden, als wier tekst nog steeds eenige verbetering bekomen kan, zoo wel door de vorderingen der grammatikale kritiek, als door de ontdekkingen, welke de geleerden hedendaags kunnen te berde brengen, wier onvermoeide vlijt en geleerde navorschingen reeds op eene voldoende wijze menigvuldige gapingen aangevuld hebben, welke den tekst van 't meestendeel der oude schrijveren misvormden (*).

{==669==} {>>pagina-aanduiding<<}

De leerboeken, eindelijk, die wij onzen kinderen in handen geven, zijn deze zoo volmaakt, dat wij, bij de telkens nieuwe uitgaven, ons onthouden kunnen van de veranderingen, welke de vorderingen der menschelijke kennis alsdan zullen noodig gemaakt hebben; en zal niet steeds de wensch naar nog verbeterde leerwijze overblijven?
Uit dit alles kan men opmaken, dat de correctheid der stereötypen, en de verdienste en het gebruik daarvan, zich tot een klein aantal van werken beperkt, en dat de correctheid niet de éénige reden is, waarom men stereötype uitgaven zoekt. Een veel grooter voordeel, 't welk wij bij het stereötypéren vinden, is dit, dat de ondernemer daarvan niet op ééns den kostbaren aankoop van papier voor eene nieuwe uitgave behoeft te doen, en aldus met zijne onderneming van uitgave eens werks minder waagt. De kosten van den druk van eenig werk, naar wier bedragen (buiten het honorarium des schrijvers of vertalers en de kosten voor den plaatsnijder, wanneer er platen bijkomen) voornamelijk de duurte des werks bepaald wordt en de prijs der enkele exemplaren gesteld, rigten zich naar die van het zetten, het eigenlijk gezegd drukken (of afdrukken) en het papier. De kosten van het zetten, die even groot zijn, hoe sterk ook het aantal van exemplaren eener uitgave zijn moge, moeten dus over alle de exemplaren verdeeld worden, en verminderen derhalve voor elk bijzonder exemplaar, naar mate het aantal van exemplaren grooter is. Hieruit volgt, dat een exemplaar van eene oplage van 1500 duurder moet zijn, dan wanneer de oplage van 3000 is. Wanneer evenwel een boekdrukker den prijs van het werk stelt naar mate van de sterkte der uitgave, kan hij zich bedriegen ten opzigte van den goeden uitslag zijner onderneming: want, terwijl de kosten van het afdrukken en de prijs van het papier van exemplaren, die hij niet verkoopt, hem reeds een aanmerkelijk verlies veroorzaken, wordt de schade nog grooter, wanneer hij, in de verwachting van de geheele uitgave te zullen slijten, de drukkosten over alle de exemplaren ver-
{==670==} {>>pagina-aanduiding<<}
deeld, en, naar mate van derzelver grooter aantal, den prijs van elk derzelven lager gesteld heeft.
Dit gevaar loopt een stereötypen-drukker geheel niet, te minder, daar hij slechts werken drukt, voor welke hij geenen schrijver eenig honorarium betaalt; en daar hij in het bezit der platen blijft, zoo kan hij zich ten opzigte van den druk rigten naar den aftrek, bij gevolg de onnoodige uitgave voor het papier uitwinnen, en aldus het verlies verhoeden, waaraan hij bij eene te sterke oplage ware blootgesteld geworden. Deze besparing maakt het hem mogelijk, eene uitgave van 1000 exemplaren te verkoopen voor denzelfden prijs, dien hij in geval van eene van 3000 exemplaren zoude bepaald hebben. Voorondersteld nu, dat hij deze 1000 exemplaren verkoopt, en zijne onkosten door dezen verkoop gedekt zijn, dan zal hij bij eene tweede oplage zijne rekening vinden; en indien hij ook al niet alle de exemplaren van deze mogt verkoopen, dan is toch zijn verlies, zoo veel het verbruikt papier aangaat, geringer.
Maar alles verandert hier, wanneer de Heeren didot en herhan werken van nog levende schrijvers drukken. Dan hebben zij het gewone gevaar van het boekdrukken te vreezen, en moeten dus afzien van stereötypie, of zij kunnen het publiek het voordeel niet laten genieten, 't welk het van hunne handelwijze verwacht. Dus vindt men op de lijst der stereötype uitgaven door de Heeren didot den naam van geen een' levenden schrijver, en, zoo de Heer herhan eenige werken van levende schrijvers met stereötypen gedrukt heeft, is de prijs van deze uitgaven niet goedkooper, dan van die van gewonen druk. Deze opmerking is aan vele liefhebbers ontslipt, en wij hebben meer dan eens bij anders kundige lieden opgemerkt, dat zij den aankoop van een nieuw uitkomend werk uitstelden, alleen in de verwachting, dat het weldra gestereötypeerd zou worden. Het is van belang voor den boekhandel en voor stereötyp-drukkers zelven, deze dwaling weg te nemen; want zij geeft een nieuw wapen in de handen van hen, die in de stereötypie eene oorzaak van de ruïne des boekhandels vinden.

{==671==} {>>pagina-aanduiding<<}

Derhalve, terwijl wij aldus het uitwinnen door de stereötypie toegeven, zijn er echter gevallen, waarin dit besparen geen voordeel boven het gewone boekdrukken aanbiedt. Bij voorbeeld, een boekdrukker, die zeker is, in een' bepaalden tijd, eene uitgave van 3000 exemplaren, en voor welke hij aan den schrijver geen honorarium betaalt, te zullen slijten, zal gewis dat boek, zonder stereötypéren, voor denzelfden prijs kunnen verkoopen, dien de Heeren didot zouden stellen, als zij met stereötypen drukten. Wij willen hier niet in het detail treden, 't welk de waarheid dezer op naauwkeurige berekening gegronde verzekering zoude bewijzen; terwijl die waarheid voor elk boekhandelaar blijkbaar is. Ook de Heeren didot zelven hebben bij hunne uitgaven van klassische Fransche schrijvers van de stereötypie afgezien, wijl dezelve slechts onnutte vermeerdering van kosten zoude veroorzaken. Het is waar, dat ten tijde, toen zij de eerste deelen hunner verzameling bekend maakten, Parijs overstroomd was met eene menigte van slechte uitgaven, welke voor weinig geld verkocht, maar nu door de Heeren didot verdrongen en onderdrukt werden. De verdiende achting dezer uitgevers, de correctheid van hunne drukken, de fraaiheid hunner gebruikte letters, en de bekoring der nieuwheid, gaven ongemeenen aftrek aan de uitgaven, welke als stereötypen aangekondigd werden: want al hetgene voormaals van de ‘presses du Louvre’ (der didots) was verschenen, kwam, wegens deszelfs hoogen prijs, slechts in de boekerijën van rijke lieden. Van nu af aan kon ook de minder gegoedde zich eene door deze uitgevers bezorgde verzameling aanschaffen. De tooverkracht van een Grieksch woord deed wonderen. De Heeren didot
deden voordeel met de algemeene geestdrift, terwijl zij snel deze verzameling van uitgaven vergrootten. Zonder twijfel moesten zij toen met stereötypen drukken, om de begeerte van het publiek te voldoen, en deszelfs gunstige stemming voor hen te onderhouden. Maar heden ten dage, nu de waarde dezer uitgaven algemeen erkend en vast gegrond is, en dezelve

{==672==} {>>pagina-aanduiding<<}
wegens hare correctheid, en voornamelijk wegens hare goedkoopheid, algemeen gezocht worden, kunnen de Heeren didot aan de gewone wijze van drukken de voorkeur geven voor de stereötypie, welke meer te zamengesteld en kostbaarder is. Wanneer slechts, hetgene zij in het vervolg zullen uitgeven, niet in waarde onderdoet voor de vroegere werken, wat is er dan gelegen aan de middelen, welke zij aanwenden? het publiek heeft dan immers geene reden van klagen, daar het de voordeelen geniet, die men hetzelve beloofd heeft.
De Heer herhan, en die zich met hem vereenigd hebben, bevinden zich in andere omstandigheden. Daar de algemeene kosten van hun etablissement eenmaal gemaakt zijn, en hunne handelwijs niet veel kostbaarder is, dan die der gewone drukkers, zoo kunnen zij voor zoo verre en zoo lang voortvaren met stereötyp-drukken, als hun voorraad van letteren, of eigenlijk matrijzen, toereikende is; en zij zijn zelfs daartoe genoodzaakt, wanneer zij uit hun etablissement willen voordeel trekken. - Voorts zijn de stereötypen door herhan in prijs gedaald, vooral bij zulke werken, die bij inrigtingen van publiek onderwijs zijn aangenomen, en waarbij de stereötypie met nut kan aangewend worden, voornamelijk wanneer er in een groot rijk een algemeen, eenparig stelsel van onderrigt aangenomen is.
De stereötypen hebben buitenlands grooten aftrek gevonden. Onze goede uitgaven daarvan, in 8vo en 12mo, naar Duitschland en het Noorden uitgevoerd, geraakten daar tot eenen hoogen prijs. Duitschland krielde voorheen van nadrukken vol fouten, welker prijs nogtans dien te boven ging, waarvoor men 200 uren van Parijs stereötype uitgaven kan bekomen.
Men heeft den Heeren didot en herhan de eer dezer uitvindinge betwist. En inderdaad, om niet te spreken van de proeven, in het begin der 18de eeuw in Schotland genomen, herinnert men zich, dat, in 1785 en 1786, de Heeren hofmann, te Parijs, en carez, te Toul, eene gelijke handelwijze als de Heeren didot ge-
{==673==} {>>pagina-aanduiding<<}
bruikten, welke zij eerst polytypage, daarna homotypage noemden. Maar, indien nu ook de Heeren didot en herhan niet de eer der eerste uitvinding genieten, zijn zij het toch, die dezelve tot een hoogen trap van volmaaktheid verheven, en het eerst daarvan voor het publiek en zichzelven voordeel getrokken hebben.
Men vraagt dikwerf, welke uitgaven de voorkeur verdienen; die der didots, of die van herhan? Het is moeijelijk, deze vraag te beantwoorden. In het eerst meenden eenige liefhebbers, dat de verdere vorderingen dezer kunst eerst de voorkeur van den eenen of den anderen bepalen moesten. Maar de correctheid, welke eene verdienste is der stereötypie, is door de eene en de andere handelwijze in gelijken graad bereikt geworden, en de andere werkzaamheden hebben in haar onderscheid geen verderen invloed op de meerdere of mindere verdienste eener uitgave: want de fraaiheid van den druk hangt af van de zorgvuldigheid, welke men bij het afdrukken aanwendt, en van het sierlijke der letteren. Dus zijn te dezen opzigte beiderlei drukken even verkieslijk. Men kon welligt meenen, dat de afkletsingen, waarmede de Heeren didot drukken, en welke gevormd worden op eene matrijze, voortgebragt door het inslaan eener losse letter, welke door deze werkzaamheid zelve afslijten moet, minder fraaije uitgaven moesten voortbrengen, dan die van den Heer herhan, die zich bedient van een afgietsel in koper. Maar men moet erkennen, dat het publiek tot hiertoe geene reden heeft gehad van zich over dit nadeel te beklagen; het zij dan, dat de Heeren didot hetzelve verminderd hebben, door hunne bewegelijke letters meermalen te vernieuwen, het zij het naauw ineenzetten der letters en regels het uitwerksel daarvan wegneemt, of eindelijk, wijl de Heeren didot niet alles meer met stereötypen drukken. Dit naauw ineenzetten bevordert, voor het overige, zeker de fraaiheid der uitgaven niet, en is de éénige fout der stereötype uitgaven van deze drukkers; maar heeft daarentegen aanmerkelijken invloed op den goedkooper prijs, wijl het uitwint in papier en de dee-
{==674==} {>>pagina-aanduiding<<}
len kleiner maakt. - Voorts moet men
ten opzigte van het onderscheid der stereötypen van didot en herhan nog aanmerken, dat de Heeren didot hunne uitgaven doen op vierderlei soort van papier, in 18vo, op gewoon papier, op uitgezocht, dat zij fijn noemen, op fijn papier, en op raisin-velin; bij herhan zijn slechts drie soorten van papier, gewoon papier in 18vo, fijn in 12 mo, en velin-papier in 12mo. Daar zijn tekst meer tusschenruimte heeft, zijn zijne deelen wat dikker dan die van de Heeren didot, en bijgevolg ook duurder. Zijn gewoon papier is zoo goed als het fijne der Heeren didot; zijn fijn in 12mo heeft een aangenamer formaat, dan het fijne velin-papier der Heeren didot, en is lager in prijs; zijn velin-papier is fraaijer, en ook duurder, dan het groot velin-papier van hen. Met één woord, wanneer de uitgaven der Heeren didot de koopers meer trekken door het goedkoope, zoo zijn die van den Heer herhan over het algemeen fraaijer, en hebben buitendien het voorregt, dat zij, wegens den ruimer druk, den lezer minder vermoeijen.






Beschouwing van de tentoonstelling der kunstwerken van nog in leven zijnde Hollandsche meesters, in september en october 1813, te Amsterdam.

(Medegedeeld door een' Liefhebber.)

Bespieding der eenvoudige natuur in haren ganschen rijkdom, begluring van hare diepstverborgene schatten, innemende bevalligheid, verscheidenheid, naauwkeurigheid, geestig vernuft, oorspronkelijkheid; en dit alles ondersteund door de uitstekendste schildergaven, goed gebruik der kennis van licht en bruin, doorzigtkunde, geestige mengeling van kleuren, goede plaatsing en schikking der voorwerpen: zie daar de schitterende eigenschappen der

{==675==} {>>pagina-aanduiding<<}
Hollandsche Schilderscholen ten allen tijde, bijzonder in het blinkendst tijdvak dezer en van alle overige kunsten in de zeventiende eeuw. Was er immer hierna een tijdsbestek in dezen lande, waarin de Schilder- en Teekenkunst eene buitengewone hoogte beklom, het was gedurende de laatste dertig jaren, waarin de Schilderkunst, ondanks vele beletselen, met eenen edelen zwier het hoofd moedig opstak, en zich met reden verhief over de vorderingen, door haar gemaakt. Onpartijdigen zullen moeten toestemmen, dat, zoo dwaas het zoude zijn, te willen beweren, dat men nu het schitterendst tijdvak onzer Schilderkunst, of gelijk, of reeds nabij was, zoo ook de opregtheid vereischt te erkennen, dat de allerlaatste jaren der vorige en de eersten dezer eenwe meerder uitmuntende Schilders opleverden, dan misschien de gansche achttiende eeuw heeft bevat, sinds den tijd van van der werf en bakhuizen. Wij eerbiedigen eenen van huizum, eene ruis, eenen de wit, met weinige andere hoofdsieraden der vorige eeuw; maar die menigte van uitstekende vernuften ontbrak: zij schitterden als dungezaaide sterren, terwijl onze leeftijd roemen mag op een meer aanzienlijk getal van helder blinkende Kunstschilders. Getuigen hiervan de laatstvorige Tentoonstellingen der Kunstgewrochten van levende Meesters in deze Stad; getuige bovenal die, welke thans voor het algemeen, in het lokaal des Institunts op den Trippenburgwal, is opengesteld, en welke met regt geoordeeld wordt de vorige te overtreffen.
Eéne groote en drie kleine Kamers bevatten deze aanzienlijke en keurige verzameling van kunstwerken. De groote is aan het Historiéle, de tableaux de genre, en de Bloemen toegewijd; terwijl de overigen voor Landschappen, Zee-, Rivier- en Stadsgezigten, de Miniaturen en Teekeningen bestemd zijn.
Wanneer men in overweging neemt, dat aan deze kunstvertooning geen eerprijs voor den Schilder verbonden is, en zich herinnert die beschouwing, welke vóór drie jaren alhier plaats had, kan men zich over de welwillendheid en

{==676==} {>>pagina-aanduiding<<}
groote vorderingen der Schilders niet genoeg verwonderen. Van alle hier ten toon gestelde kunststukken even naauwkeurig te gewagen, laat ons de tijd niet toe; ook herinneren wij ons slechts de meesten levendig. Wanneer wij ook van allen uitvoerig spraken, zouden sommigen minder, anderen meerder deelen in menige niet gunstige opmerking, waarmede wij zeer spaarzaam willen zijn, omdat, geen prijs aan deze Tentoonstelling verbonden zijnde, het inleveren der stukken reeds een blijk is van welwillendheid en belangstelling. Men houde dan onze weinige aanmerkingen ten goede; wij hebben geen belang hoegenaamd, en geven slechts ons bijzonder gevoelen, zonder het als dat van het algemeen te willen doen gelden. Wij zullen de gedrukte lijst eenigzins tot leiddraad nemen.
De eersten, die op dezelve voorkomen, zijn vier schilderijen van den kundigen c. andriessen, of den jongen, alhier (*). Het eerste verbeeldt eene deftige vrouw, latende door haar zoontje een aalmoes geven aan een grijsaard. Dit stuk is ook elders naar verdiensten geschat, en behoeft alzoo onze lofspraak niet, welke wij anders zeer gewillig en van harte aan hetzelve zouden geven. Het tweede, een binnenvertrek, of tuinkamer, met twee vrouwen-beelden, behaagt ons minder, door een veelvuldig wit en blaauw; de vrouwen zouden zeggen, het is te sterk doorgehaald: de ordonnantie is anders niet ongelukkig. Het derde vertoont eigenaardig het dorp Plitzhausen, bij Stutgard; het vierde, het afbeeldsel van een' Kunstschilder, dat breed en goed behandeld is.
Hierop volgen vier schilderijen van den achtingwaardigen Grijsaard j. andriessen, of den ouden (†); de Godsvrucht, Jupiter en Leda, Daniël, en Adam met Eva. De beide eersten behagen ons het meest.
Het is eene der meest vereerende lofspraken van deze Tentoonstelling, dat ook keurige Liefhebbers dezelve met

{==677==} {>>pagina-aanduiding<<}
hunne uitstekende kunstgewrochten wel hebben gelieven te vereeren. Het edel voorbeeld hiertoe gaf de Voorzitter van de vierde Klasse des Instituuts, de Heer c. apostool, van wien wij hier twee bevallige Italiaansche gezigten zien in en bij het oude zoo beroemde Tibur, nu nog het zoo bevallige Tivoli. De teekening en de schilderij (*) strijden om den voorrang in uitnemende behandeling, regt goede en natuurlijke voorstelling. Het stuivend water, de zachte, warme, wasemachtige lucht, de juiste teekening der bouwvallen, alles bekoort.
Als Zeeschilder is hier te lande, en ook reeds bij vreemden, met lof en naar verdiensten bekend de Harlinger Kunstenaar n. baur. Van denzelven heeft men drie schilderijen (†); een stil water voor Dordrecht, een hevige storm met noodweer, en een kabbelend IJgezigt; alle drie, bijzonder de twee laatsten, hoogverdienstelijke schilderijen. Dat ziltachtige, dat doorschijnende, dat geheim, als ik het zoo eens noemen mag, van eenen bakhuizen, schijnt hij ontdekt te hebben, en brengt het ons hier voordeelig aan het licht. Gaarne hadden wij, in den storm, het stukje regenboog uit den hoek gemist.
Een afdruk van de verdienstelijke prent naar a. vande velde, door j.p. visser bender te Haarlem (§), en een naar eene bekende schilderij van a. van dijk, voorstellende Maria met het Kind, door w. van senus (**), zijn de eenige platen, hier voorkomende. Het verwondert ons, dat niet andere Graveerders, b.v. een vinkeles, te regt als den voornaamsten bekend, hier hun werk hebben ten toon gesteld. Van t.c. beynink vindt men een stuk wild en een zeer gelijkend portret (††); van j. bogaerts eene Madonna, een landschap, en Venus met hare Nimfen (§§).
Het bloemstuk naar van huizum, door a.j.

{==678==} {>>pagina-aanduiding<<}
brandt geteekend, verdient breedvoeriger vermelding (*). Met verrukking zagen wij dit meesterstuk, gevolgd naar het origineel, in het Museum op 's Keizers paleis alhier voorhanden. Waar zouden wij beginnen, zoo wij het geduld en de zoo zeldzame verdiensten van dit stuk naar waarde wilden roemen? Van huizem zelf zou, op het zien van deze navolging, ik zeg niet te vrede, maar als opgetogen, den hartelijksten dank zijnen jeugdigen navolger bewijzen. ô Gelukkige leeftijd, die zulke Bloemteekenaars als eenen brandt, en deszelfs Meester g.j.j. van os, voortbrengt!
Is de teekening van brandt voortreffelijk door eene uitstekende uitvoerigheid, luchtig maar toch hoogst belangrijk en vol geest en vinding is de schets van den Antwerpschen Schilder m.j. van bree (†), thans door veelvuldigen arbeid met roem alhier bekend. Deze schets vertoont het manmoedig gedrag des Leidschen Burgemeesters, pieter adriaanszoon van der werff, in 1574. Wij achten hooger zulk eene sprekende schets, dan de uitvoerigste schilderij. Bij zulk eene schets denken, voelen en handelen wij beter mede, omdat onze geest meer plaats en ruimte vindt tot de noodige aanvulling van het ledige en nog ontbrekende. Dezelve heeft uitstekende verdiensten. De stand van van der werff is edel; de hartstogten zijn levendig en krachtig uitgedrukt; de geheele zamenstelling is grootsch en treffend. Het korte kind, gebakerd door de radelooze moeder aangeboden, ware misschien beter naakt. Doch deze en dergelijke kleinigheden zijn ligtelijk te verbeteren in het groote stuk, hetwelk de Heer van bree zich voorstelt te vervaardigen, en waartoe wij hem van ganscher harte aanmoedigen.
Eene andere zeer belangrijke schilderij, door denzelfden Meester, is eene Madonna met het Kind (§). Onderscheiden is het oordeel over dit, in allen gevalle treffelijk,

{==679==} {>>pagina-aanduiding<<}
tafereel. Sommigen vonden de handen wat klein, de moeder wat stijf, het kind te schril en als te stuipachtig; anderen, het geheel, juist om het verwekken van deze buitengewone, plotselijke aandoening, regt geschikt, om iets verhevens, iets goddelijks voor te stellen, en als met de beste Italiaansche meesterstukken in dezen trant wedijverende. Hoe het zij, ieder moet den Schilder voor dit kunstwerk danken, en met regt versteld staan over het verheven genie van dezen grooten Schilder en nog veel grooter Schetser, wiens stout penseel den hoogsten lof verdient, en wiens vlugheid in het schilderen dezer beide tafereelen ongeloofelijk zou geacht worden, zoo niet zulks door geloofwaardige getuigen bevestigd wierd.
Behalve den Heer apostool, zijn er nog drie Amsterdamsche liefhebbers, die, op de aanvrage der Kommissie tot de Tentoonstelling, op de heuschste wijze het hunne welwillend hebben ingezonden. Zulke namen hebben dubbele aanspraak op onze hoogachting. Zij snipperden den tijd af van hunne dagelijksche beroepsbezigheden, en besteedden hunne uren van uitspanning aan de Schilder- en Teekenkunst, waarin zij zoo groote vorderingen maakten, dat zij met de beste levende Schilders thans op deze Tentoonstelling met regt wedijveren. De Heer a. brondgeest, van wien men hier twee landschappen heeft (*), schildert gelukkig als in den toon van ruisdaal; het verschietje op Haarlem vooral draagt hiervan de uitstekendste bewijzen. De Heer e.m. engelberts gaf ons een aangenaam boschgezigtje (†); de Heer g. muller een lief Geldersch landschap met een' waterval (§). Alle dezen, die ook door fraaije verzamelingen de kunst onderschragen, en nu, in navolging van een' te vroeg gestorven troostwijk bij vorige gelegenheid, anderen, door eene al te ver gedrevene kieschheid nog weêrhouden, een uitnemend voorbeeld geven, hebben des te meer aanspraak op onze hartelijke dankerkentenis, daar dit niet anders zijn dan

{==680==} {>>pagina-aanduiding<<}
eerste proeven en beginselen van hun penseel, dat inderdaad uitnemend veel belooft.
Twee Bloem- en Fruitschilders van deze Stad (waarom mogen wij geen derden, g.j.j. van os, er bijvoegen!) gaven op deze Tentoonstelling dusdanige kunstwerken; j. de bruin twee (*), en j. linthorst vier (†) schilderstukken. De laatste heeft, naar ons oordeel, vooral in zijn fruitwerk vordering gemaakt, en zijne onvermoeide vlijt op reeds zoo ver gevorderden leeftijd verdient inderdaad aanmoediging.
Wie, met de lotgevallen der Kunst binnen deze Stad bekend, eerbiedigt niet den naam van l.b. coclers, een' man, die, hoe rijp van jaren, nog als Kunstkooper, uitnemend Kunsthersteller en verdienstelijk Kunstenaar alomme geacht en geraadpleegd wordt. Hij levert ons alhier twee voortbrengsels van zijne hand (§); het eerste eene vrouw, als uit eene ziekte herrezen en met bonten mantel omhangen, lezende bij eene haardstede, terwijl een kind bij haar knielt, waar nevens weder een popje zit; het andere een dienstmeisje bij eene groenvrouw. Het bont en satijn in het eene, de roode pan in het andere stuk bewijzen onder andere 's mans uitvoerigheid en zeldzame begaafdheden.
Vijf Schilderijen toont ons daarna de Haagsche Kunstenaar c. cuylenburgh (**). Wij prijzen algemeen zijn' welgeslaagden arbeid, doch behoeven niet lang ons te bedenken, om eene keus onder dezelve te doen. De smederij, het haringvrouwtje, de drinkende boer, het binnenhuis, allen hêbben hare verdiensten; maar het vrouwenportret bij het licht van eene spaarlamp zouden wij kiezen. De houding en vinding van dit stuk bevalt met regt, en wij hechten met volle ruimte onze lofspraak aan die van het algemeen.
Drie, zoo men wil en ons gedeeltelijk bleek, welgelij-
{==681==} {>>pagina-aanduiding<<}
kende portretten leverde j.a. daiwaille in olieverw (*), gelijk a. dietzer drie dusdanige in miniatuur (†), beiden van deze Stad.
Wij verheugden ons ook, hier iets te vinden van den Kunstschilder e. van drielst. Het eerste en beste stukje van dezen Meester is een gezigtje op een tuin en muur, uit de hoogte geschilderd (§); het onderwerp is niet bevallig, maar de schildering alleruitnemendst; het is de natuur zelve, en heeft niets van dat geelachtige, hetwelk wel eens te veel, volgens sommiger oordeel, schijnt te heerschen in schilderijen van dezen uitmuntenden Meester. Het tweede, hier aanwezig, is een allerbevalligst landschapje in de breedte, met geboomte, water, boerenwoning en vee (**); het is gelukkig gestoffeerd en fraai behandeld.
Van Architectuur-teekeningen verklaren wij geen kunde te bezitten, en laten dus gaarne aan anderen over, in hoe verre de Heer j. van straten (††) en de jeugdige j.e. duyvené (§§) in dezen aan de vereischten dezer kunst hebben voldaan. De laatste, slechts 17 jaren oud, verdient aanmoediging, daar wij in dit vak slechts weinige Kunstenaars bezitten.
De Heer h. fock alhier vertoont ons een maneschijn (***); c.f. franck een duingezigt aan de Glip (†††). De verzameling van veertien miniaturen van a.l. gerardet (§§§) bewijst uitvoerigheid. Hoe echter de portretten tot het geheel van deze verzameling behooren, verklaren wij niet te begrijpen. Hoe wél deze miniaturen behandeld zijn, wij voor ons zouden echter die van j.c. de haan kiezen. De man en vrouw in een landschap (****) zijn wel gegroept; maar het mans-portret met den ronden hoed (††††) is, onzes oordeels, nog beter.
Onder de meest gevorderde Schilders, gedurende het

{==682==} {>>pagina-aanduiding<<}
tijdsverloop van de vorige tot deze Tentoonstelling, is voorzeker c.l. hansen van deze Stad. Wij stonden verbaasd over de ongewone vorderingen van dezen Meester in zijne binnen- en buiten-huizen. Ik herinner mij nog met genoegen, hoe alle aanwezigen, meer en min aanzienlijke, kundige en onkundige, inzonderheid zamenschoolden bij, en als opgetogen redetwistten over, de drie schilderijen, hier van hem aanwezig. Deze verhief het strijkstertje, met het invallend zonlichtje op grond en stoel (*); gene het buitenhuis, waar de sneeuw door de vrouw wordt weggeveegd, en de man staat met zijn pijpje (†); een derde het vrouwtje bij haar bleekveld, en den zoo bedriegelijken doorgang (§). Wij voor ons zouden het met het bleekstertje, om de meesterlijke speling van het licht op de paaltjes van het bleekveld, houden, en wenschen den Schilder veel dusdanig werk, en een loon, waardig zijner verdiensten en ongemeene vorderingen. Alleen de luchten konden beter zijn.
Prezen wij zoo even de Amsterdamsche, thans hebben wij op het oog een Utrechtsch Liefhebber. De Heer f.j. van heeckeren toont ons in zijn binnenhuis met den wenteltrap (**), dat ongemeenheid van voorwerp, bij goede behandeling, steeds behaagt. Deze schilderij vonden wij hoogst verdienstelijk: het licht in den huisgang is als dat van eenen pieter de hooghe. De binnenplaats met twee vrouwenbeelden (††) heeft ontwijfelbaar ook hare verdiensten; doch is, onzes oordeels, toch minder dan zijn tegenhanger.
De Heeren w. hekking en a. helant, beiden van deze Stad, gaven ons bewijs van hunne werkzaamheid; de eerste in een bloemstuk (§§), de laatste in het afbeeldsel des Keizers in miniatuur (***), en in een jongelings-portret (†††). De miniaturen van den laatsten zijn beter dan zijne teekeningen.

{==683==} {>>pagina-aanduiding<<}

Het portret-schilderen is algemeen, en bijna ieder Schilder beproeft hierin zijn penseel, omdat het op den duur de beste rente geeft. Maar, zeer weinigen is het gegeven, daarin zoo uitstekend wel te slagen, als de in deze Stad met roem bekende Schilder c.h. hodges. Zijn penseel is bevallig, zacht en teeder; zijne verwen zijn als ineengesmolten; niemand heeft zoo veel gratie; de gelijkenissen zijn altijd treffend. Drie portretten verwekten ook hier alom de welverdiende lofspraak. Bijzonder behaagde ons het afbeeldsel van den jongeling (*), en nog meer dat der jonge dochter in een bevallig maar eenvoudig morgengewaad (†). Hoe dun is alles behandeld! hoe ongedwogen de houding! Waarlijk, zoo dezen Meester geene zeer groote verdiensten worden toegekend, en hem werk ontbreken mogt, begrijpen wij niet, wat men wil; ten zij men het nieuwe alleen wilde, zonder het oude naar waarde op prijs te stellen. Het tweede vrouwenportret (§), hoe zeer roemenswaard, betuigen wij niet in alles zoo gelukkig te vinden als de beide anderen.
Wij herinneren ons dikwerf nog met genoegen het kleine landschapje van j. hulswitt bij vorige Tentoonstelling. Ook hier heeft men drie kleine, zeer natuurlijke landschapjes van dezen Meester; het een met twee kindertjes en een hond (**); het ander een Hollandsch land- en water-, of liever sloot-gezigtje (††); het derde een gezigtje aan den Diemerdijk (§§), dat, hoe wel en geestig behandeld, misschien wat veel lucht en wat weinig land of dijk heeft. Dan, waarom houden wij ons op bij kleinigheden! Een groot en allervoortreffelijkst landschap, met zwaar geboomte en watermolen (***), van denzelfden Meester, geheel in den trant der ouden, treft ons oog, en houdt ons opgetogen. Waarlijk, dit landschap is als hobbema, en het drinkend koebeestje als potter! De éénige aanmerking, die wij hier wagen, is deze: of de kleur van

{==684==} {>>pagina-aanduiding<<}
het beestje wel harmoniére met het overige; dat is, of het niet, om zoo te spreken, te veel als op zichzelve staat, en het oog op dit voorwerp, als ware het er los ingezet, te veel afstuit. Doch laat ons den schijn niet geven, de verdiensten te willen verkleenen van eene schilderij, welke zeker, met volle regt, onder de uitnemendsten in deze verzameling moet geteld worden.
Hierop volgen een storm op zee, geteekend door j.d. huijer (*), mede alhier, en een buitenhuis van den Utrechtschen Schilder j.l. jonxis (†), waar de drie spelende kinderen met de over de deur liggende vrouw eene goede groep uitmaken; de beelden zijn echter wat groot.
Meermalen merkte ik op, dat de eene Kunstenaar den ander' gaarne en veelal gelukkig afbeeldt. Geschiedt zulks alzoo door vreemden, wat moet het niet zijn bij broeders? - Het antwoord op deze vraag vindt men bij de beschouwing van het afbeeldsel van den Tooneelspeler d. kamphuizen, in het karakter van Flodoardo (§), door j. kamphuizen alhier, die door deze schilderij, en door zijn gezigt van de Heerengracht bij de nieuwe Spiegelstraat (**), het gerucht van zijne gemaakte vorderingen bij ons bevestigde.
Twee stadsgezigten heeft men van j.h. knoop (††), mede alhier woonachtig. Het zijn de eersten, die wij van dezen Schilder zagen. Schoon niet als die van eenen hansen, verdient zijn werk aanmoediging.

(Het vervolg hierna.)


{==685==} {>>pagina-aanduiding<<}

Rampen.


Gij, gezellen van het leven! 
Die het voetspoor blijft omgeven, 
Dat ons niets dan lijden baart; 
Rampen! schoon uw slagen treffen, 
'k Wil nogtans uw' roem verheffen; 
't Speeltuig zij voor u gesnaard. 
 
Vreugde moog' de zinnen streelen, 
En het zaad der lusten telen, 
En ons, ja, tot walgens toe, 
Uit haar' zwijmelbeker drenken; 
Maar - door gaven noch geschenken 
Maakt zij 't harte wel te moe. 
 
't Feestmuzijk, in weidsche zalen, 
't Lustig klinken der bokalen, 
't Blij gejuich van spel en dans, 
't Zaamgetast genot der aarde, 
Heeft slechts ingebeelde waarde, 
Blinkt slechts met geleenden glans, 
 
Ach! wat naren sleep van plagen, 
Welk een reeks van sombre dagen, 
Brengt het wuft genot ons aan! 
Aarde! uw wellust, uw genoegen 
Brengt den boezem wel aan 't zwoegen; 
Maar - de ziel blijft onvoldaan. 
 
Dáár, waar driften 't harte blaken, 
Sterv'ling! wordt het zelfvolmaken 
Steeds verwaarloosd en veracht; 
Aard che luister moog' dan blinken, 
'k Zie uw ware grootheid zinken 
In een' eeuwig duistren nacht. 

{==686==} {>>pagina-aanduiding<<}

Wat zal, bij dit zelfverlagen, 
Sterv'ling! toch de grootheid schragen, 
U door 't schijngenot ontroofd? 
Wat zal u van de aarde ontboeijen, 
En de levensvonk doen gloeijen, 
Die in 't stof is uitgedoofd? 
 
Rampen! dit werd u gegeven: 
Uw verschijning doe ons beven, 
Daar gij niets dan lijden baart; 
Maar - de kwaal, die gij wilt heelen, 
Kan geen doodlijk gif meer telen, 
En het leven blijft gespaard. 
 
Rampen! 'k wil u 't loflied wijden; 
Want, waar gij het hart doet lijden, 
Wint de ziel in kracht en moed: 
Gij kunt redden en genezen; 
Bitter moge uw laafdrank wezen, 
Maar - de nasmaak is toch zoet. 
 
Rampen! gij, gij maalt ons de aarde, 
En den wellust, dien ze ons baarde, 
Juist en treffend voor 't gezigt: 
Gij leert ons den schijn mistrouwen, 
En op vaster' grondslag bouwen; 
Gij schept duisternis tot licht. 
 
Rampen! door uw edel pogen, 
Valt de blinddoek weg voor de oogen, 
En de sterv'ling voelt zich vrij: 
Niets kan nu zijn rust verstoren; 
Ze is uit godlijk zaad geboren, 
En onschatbaar in waardij. 
 
Rampen! wat ge ons doet ontberen, 
Levenswijsheid wilt ge ons leeren, 
In de kruisschool van het lot; 
En, bij 't klimmen der gevaren, 
Leert ge ons hopen, leert ge ons staren, 
Op de onwrikbre trouw van God. 

{==687==} {>>pagina-aanduiding<<}

Rampen! schoon uw slagen treffen, 
't Grootsch en edel zielverheffen, 
En de kiem tot elke deugd, 
Wilt gij wekken en bewaren, 
En voor 't hart dat goed besparen, 
Dat voor de eeuwigheid verheugt. 
 
Rampen! ja, gij doet ons haken, 
Dorsten naar dat zelfvolmaken, 
Dat ons ware vreugd bereidt: 
En, moog' alles ons begeven, 
Dan wijst ge ons, aan 't eind van 't leven, 
Troostvol, op d'onsterflijkheid. 
 
Blijft, gezellen van ons leven! 
Rampen! blijft ons dan omgeven; 
Want uit lijden kiemt genot: 
Gij leert hopen en gelooven; 
Gij voert onze ziel naar boven, 
En - wij juichen in ons lot. 

W.H.W.

Wedergevondene fraaije schilderijen.

(Edimb. Ann. Register.)

De Generaal gwymne, niet lang verleden, een Landgoed gekocht hebbende in de nabijheid van Farnham, ongeveer zestien mijlen van Reading, gaf last, de oude meubelen van het huis, tot het Landgoed behoorende, te verkoopen. Op de vliering lagen verscheiden oude Schilderijen, op een hoop gestapeld. Het waren Schilderijen in olieverw; zij waren zonder lijsten, en slechts op doek gespannen. Driemaal werden zij onderzocht door lieden, welke voor deskundig gehouden werden; zij waardeerden ze te zamen op vijf ponden sterling. Op den dag der verkooping werden zij gekocht, voor vijf ponden, twaalf schellingen en zes pencen, door een Kaarsenmaker, die zijnen winkel heeft te Farnham. Het gevoelen van eenen kenner willende innemen, vervoegde hij zich bij

{==688==} {>>pagina-aanduiding<<}
een' zijner buren, die wapens op koetsen schilderde. Deze ontdekte de waarde dier Schilderijen, kocht ze voor vijsentwintig ponden sterling, en bragt ze naar Londen. Sinds derzelver komst aldaar, zijn ze door verscheiden kunstkenners onderzocht, welke ze, naar men zegt, op dertigduizend ponden sterling gewaardeerd hebben. Zestienduizend ponden sterling zijn er reeds voor geboden, waarvoor men ze niet heeft willen geven. Deze uitmuntende Schilderijen behooren tot de Cesars van titiaan, zijnde ieder ongeveer zeven voeten hoog. De Cesars zitten te paard; men staat verzet over het vuur en de vlugheid der paarden. De brand van Rome is een meesterstuk. Bij elke Schilderij is eene historische beschrijving gevoegd.
Iets dergelijks is er in de jongstvoorgaande week (*) gebeurd, hetwelk zoo wel der regtschapenheid als der kundigheden van den Heere jennings, een zonderling man, rijk oudheidkundige, en groot liefhebber van Schilderijen, tot eere verstrekt. Eenige dagen verleden bevond hij zich te Chelsea. Bij eenen Uitdrager zag hij een groot stuk, zijnde eene Schilderij in olieverw. Na het naauwkeurig bezien te hebben, vernam hij naar den prijs. De Uitdrager vroeg er zesendertig schellingen voor. Op de vraag van den Heere jennings, of hij een huisgezin had, ontving hij tot antwoord, dat hij eene vrouw en vier kinderen had. ‘Zoo!’ hernam de Heer jennings; ‘gij kunt er op af, deze Schilderij zal u en uwe nakomelingen rijk maken; verkoop ze niet minder dan voor drieduizend ponden sterling.’ De Heer jennings uit den Uitdragerswinkel gegaan zijnde, en in het Park zijnen vriend, den Heer S., ontmoetende, verhaalde hij hem, wat hij gezien had. In allerijl begaf zich de Heer S. naar den Uitdrager, bezag, als in het voorbijgaan, de Schilderij, en vroeg, op een' onverschilligen toon, den winkelier, wat hij er voor vroeg. ‘Inderdaad,’ was het antwoord, ‘ik weet niet, wat ik vragen moet: want geen uur verleden heeft een Heer mij gezegd, dat het stuk drieduizend ponden sterling waardig is.’ - Sedert is er vijftienhonderd, en vervolgens tweeduizend pond voor geboden. Het onderwerp is het Pantheon van rubbens. Het stuk is zeer wel bewaard; alleenlijk is er een gat op den

{==689==} {>>pagina-aanduiding<<}
achtergrond van de Schilderij, hetwelk echter aan de uitwerking geen nadeel doet.




De moerbeziënboom van den engelschen dichter Shakespeare.

Een rijk Geestelijke werd, door koop, eigenaar van shakespeare's huis en tuin te Stratford-upon-Avon. Een man van smaak zou bij zoodanig eene gelegenheid, bezitter geworden van eene zoo aanzienlijke plek gronds, zich des geluk gewenscht hebben; maar de onkundige en ongelukkige eigenaar betrad den grond, weleer bearbeid door een der eerste Vernuften, zonder des iets te voelen!
Een Moerbeziënboom, geplant door 's Dichters eigen hand, behaagde den nieuwen eigenaar niet; daar dezelve een glasraam overschaduwde, en het huis, zoo hij oordeelde, vochtig maakte. In een ongelukkig uur beval hij, dien boom omverre te hakken.
Het volk van Stratford, gewoon alles, wat tot den ouden Dichter betrekking had, met eene soort van eerbiedenisse te beschouwen, was verbaasd, bedroefd en ten hoogste geërgerd over dit bedrijf. In de eerste vlaag hunner woede zou de dader hunne handen niet ongestraft ontkomen wezen. Hij was er zoo gehaat, dat hij zich genoodzaakt vond dit huis en Stratford te verlaten; en de burgers besloten, niemand van den naam des gehaten Geestelijke in de stad te laten wonen.
Een Timmerman kocht den gevelden boom, en, wetende welk eene hooge waarde men stelde in alles, wat tot den ouden Dichter eenige betrekking had, maakte hij er velerlei kleinigheden van, die vaardig aan den man kwamen. De Regering van Stratford kocht veel van deze gedenkteekens, onder andere eene Doos van dit heilig hout, waarin zij het Burgerschap van Stratford aan den grooten bewonderaar diens Bards, den voortreffelijken Tooneelspeler garrick, zonden, hem verzoekende om een Stand- of Borstbeeld, of een Portret, van hunnen Stadgenoot, om hetzelve in het Stadhuis te plaatsen.


{==690==} {>>pagina-aanduiding<<}

Trekken van dieren.

Het is in de Fransche kostscholen gebruikelijk, het uur van den maaltijd door het luiden van een klokje aan te kondigen. De kat uit een dezer huizen, die haar dinér in de eetzaal nooit vond dan wanneer ze dit luiden gehoord had, liet niet na, daarop oplettend te zijn. Het gebeurde op een' dag, dat men haar in eene kamer had opgesloten; en te vergeefs voor haar had de klok geluid. Eenige uren daarna uit hare gevangenis verlost zijnde, deed haar de honger terstond naar de eetzaal snellen; dan, zij vond er niets. Midden op den dag hoort men luiden; men wil weten, wat het is; men vindt de kat aan de klok hangen, en dezelve, zoo veel zij kon, in beweging brengen, om een tweede middagmaal te doen verschijnen!
Nagenoeg hetzelfde had plaats met een hond, dien men in eene geestelijke broederschap had opgenomen. Zij, die, tot dezelve behoorende, te laat kwamen om hun middagmaal te nemen, trokken aan een schelletje, en de kok reikte hun hunne portie, door middel van een ronddraaijend bord, dat men in de godsdienstige gestichten in Frankrijk een tour noemt. De hond was oplettend op alle deze bewegingen, omdat men hem doorgaans eenige beenen ten beste gaf, op welke hij zich onthaalde. Op zekeren dag niets hebbende kunnen meester worden, begrijpt hij, zelf met zijn bek aan de schel te trekken. De keukenjongen, denkende dat het iemand van de broederschap was, steekt eene portie door; de hond blijft niet in gebreke, dezelve spoedig binnen te slaan. Dat spel gelijkt hem; hij herhaalt het des anderen morgens, en, zeker van zijn deel, maakt hij geen' mensch meer zijn hof. Intusschen brengt de kok, die verscheiden keeren bemerkt had, dat men hem eene portie te veel vroeg, zijne klagten uit. Men doet onderzoek, men bespiedt, men betrapt ten laatste den guit, die niet altijd wachtte tot al de personen der broederschap hunne portie hadden, om de zijne te vragen. Men bewonderde de geslepenheid van het dier; en, om hem niet te berooven van de vrucht zijner schranderheid, hield men aan, hem zijn deel toe te steken, hetgeen men zamenstelde uit al wat op de borden was overgelaten.
Coste, de vertaler van locke, spreekt van een hond,

{==691==} {>>pagina-aanduiding<<}
die, des winters, zoo dikwijls zijne kameraden rondom het vuur lagen, invoege dat ze hem beletten er bij te komen, gerucht op de plaats ging maken; gedurende dat zijne makkers daar naar toe liepen, begaf hij zich spoedig in huis, nam eene goede plaats bij het vuur, en liet hen blaffen, welke hij door deze krijgslist bedrogen had. Hij nam hiertoe dikwijls zijne toevlugt, en intusschen bereikte hij altijd zijn doel, omdat geen der overige honden schranderheid genoeg bezat om de streek te ontdekken.
De Heer dupont, van Nemours, had eene koe, die, om de geheele kudde een overvloediger voedsel te verschaffen, alleen op het denkbeeld kwam, om met hare horens de sluiting te doen springen, waarmede het stuk land was afgesloten. Geen harer makkers wist het haar na te doen; en, wanneer ze bij het hek waren, wachtten ze met ongeduld op de aankomst harer geleidster.

De natuurkundige en de twee hagedissen.

Eene Fabel.

Een Natuurkundige trof twee Hagedissen in zijnen tuin aan; hij ving dezelve, en maakte met de ontleding van de kleinste eenen aanvang. Na dezelve van lid tot lid gesneden te hebben, nam hij zijn microscoop, en bekeek elk deeltje op zichzelve; nu vatte hij de pen op, en bekeek het wederom; dan schreef hij een weinig, en hield op, om te bedenken, of hij ook iets vergeten had; ten laatste stelde hij alles te boek. Na dit verrigt te hebben, kwam een en ander liefhebber; hij verhaalde, wat hij gezien had; deze stond verwonderd, gene deed eenige vragen, en een derde wees een gebrek aan.
Dit verrigt, en de Hagedis-ontleder wel voldaan zijnde, bemoeide hij zich met de andere gevangene niet. Deze kwam onverzeerd bij andere Hagedissen, verhaalde het gebeurde, en voegde er nevens: ‘Twijfel niet aan mijn berigt; alles, alles heb ik met eigen oogen gezien: de man besteedde bijkans een ganschen dag met het ligchaam van onze mede-Hagedis te beschouwen. Zullen wij dan langer dulden in eenen verachtelijken staat rond te kruipen? Wij, die zoo veel aan en in ons hebben, niet alleen waardig om beschouwd, maar

{==692==} {>>pagina-aanduiding<<}
zelfs om beschreven te worden! Al te groote nederigheid deed nimmer eenig goed. Laten anderen zeggen, wat zij willen; wij Hagedissen maken zeker eene opmerkenswaardige Dierensoort uit!’
Zouden er geene jammerhartige Schrijvers bestaan, die trotsch worden, als de beoordeeling hunner werken het licht ziet? - Men neme derhalve nimmer op eene bijzondere, veel min ernstige wijze kennis van hunne werken: want, op Hagedissen een aandachtig oog te slaan, is haar gelegenheid te geven om te herhalen: ‘Laten anderen zeggen, wat zij willen; wij zijn zeker eene opmerkenswaardige Dierensoort!’

Kort verslag van het verhandelde in de maatschappij Felix Meritis.

Het strekt den stand der handelaren in ons vaderland tot geene geringe eer, dat deszelfs hoofdplaats tevens het voornaamste tooneel van wetenschap en kunst uitmaakt. Een zeer groot gedeelte der uitmunters in elk vak van letterkunde, gelijk van alles, wat den menschelijken geest vereert en verheft, is in Amsterdam gevestigd. En tevens ontbreekt het nergens minder aan dezulken, die van hunne bekwaamheden gaarne voordeel trekken, aan liefhebbers en begunstigers der fraaije letteren en kunsten, dan even hier. De Maatschappij felix meritis is daarvan een levend gedenkstuk; gelijk zij, in vele opzigten, als het middelpunt mag beschouwd worden van Amsterdam's geletterde en beschaafde wereld. Hier sloegen de rijke handelaar en de nijvere geleerde handen ineen, om den Zanggodinnen eenen waardigen dienst te wijden. Hier blijft geene wetenschap, geene kunst onbeoefend. Hier opent, elke week in den wintertijd, de deftige natuurkunde den kring, en ziet zich door welsprekendheid, geschiedkunde, wijsgeerte en belangrijke koopmanschappelijke beschouwingen vervangen, tot men eindelijk in toon- en schilderkunst den zachtsten en verkwikkelijksten afloop vindt.
Wie bezocht ooit den hoofdzetel onzer vroegere welvaart, zonder ten minste een oog op het prachtige gebouw te slaan, of wel hetzelve van binnen te bezigtigen, waarin de Amsterdammers zichzelven dit vereerend gedenkteeken oprigteden?

{==693==} {>>pagina-aanduiding<<}
Wie is met de nieuwere geschiedenis van onze letterkunde eenigzins bekend, zonder te weten, hoe menig belangrijk stuk, hoe menige keurige redevoering en voortreffelijk gedicht hij aan hetzelve te danken hebbe? - Wie dan, die liefhebberij met smaak vereenigt, benijdt niet den bewoner der hoosdstad het genot dezer Maatschappij, misschien meer dan eenig ander voorregt? Wie zou niet verlangen, ten minste den loop der werkzaamheden eenigzins te mogen volgen met de verbeelding, het gewigt der behandelde zaken eenigzins te mogen schatten uit een gegeven omtrek, het genoegen der opgezamelde kennis eenigzins te mogen deelen door belangstelling en medegevoel?
Overtuigd, dat wij ons omtrent de algemeenheid en de warmte van dezen wensch niet kunnen bedriegen, zal het voortaan onze poging zijn, denzelven, althans ten deele, te voldoen. Iedere maand zijn wij voornemens, onzen Lezeren het beloop en den hoofdinhoud voor te leggen van hetgeen elke Spreker in de Departementen Natuurkunde, Letterkunde en Koophandel zal hebben geleverd. Natuurlijk, intusschen, zal deze opgave nu wat korter, dan wat langer uitvallen; en zullen wij ons wel van alle eigenlijke beoordeeling, inzonderheid berisping, onthouden; gelijk wij zulks meenen der Maatschappije en elken Spreker verschuldigd te zijn; doch zal welligt onze tevredenheid en lof niet volstrekt altijd kunnen zwijgen. - Welaan, geachte Lezer, laat ons uwe begunstiging blijken! In deze hope en vooronderstelling, beginnen wij onze taak met de helft der verloopen maand, ten einde zoo wel de ruimte te besparen, door deze inleiding gevorderd, als om telkens in de gelegenheid te zijn, de noodige bouwstof vroeg genoeg te hebben.

Natuurkunde (*).

12 Oct. De Heer j. buys, die, als Lector, gewoon is eenen doorloopenden cursus te houden, handelde dezen avond over het wegen van vaste ligchamen in water; deelende zijn stuk alzoo in, dat I. gesproken werd over het wegen van soortelijk zwaardere ligchamen dan het water zelve; II. over gelijkstaande,

{==694==} {>>pagina-aanduiding<<}
en III. over ligtere. Des mans bekende bekwaamheid ontheft ons van allen bijzonderen lof.
19 Oct. De Heer florijn doet eene verhandeling over de Tijdsvereffening, waarin hij, na ter inleiding gesproken te hebben over de verdeeling van den tijd, en de middelen, daartoe aangewend, van zelve komt op dat, hetwelk van den omloop der zon, in nagenoeg een jaar, wordt afgeleid, en op het natuurlijk gebrek, waarmede hetzelve gepaard gaat, dat namelijk gezegde loop niet gelijkmatig is. Hierom is er eene tijdsvereffening noodig, zal men van den gemiddelden tijd, berekend naar de vooronderstelling eens gelijkmatigen voortgangs, tot den waren tijd, den eigenlijken stand der zon, en de vordering van het jaar, besluiten. De gronden, nu, dezer tijdsvereffening, naar 's Heeren florijn's oordeel, doorgaans niet klaar genoeg zijnde aangegeven, doet hij, met zijne gewone helderheid, daartoe eene poging. - Ééne reden des gezegden ongelijkmatigen voortgangs van de zon, voor ons gezigt, is gelegen in de schuinsche helling, met welke de zonneweg op de evennachtslijn is rustende; waardoor dus de zon nu wat vroeger, dan wat later, aan een gegeven punt komt, dan zij zonder deze helling zou doen. Eene andere reden is de langwerpige gedaante van denzelfden zonneweg, welke echter voor ons niet zigtbaar is: zoodat, wanneer de zon, op een kleinen afsland van ons zijnde, eene bepaalde ruimte heeft doorloopen, zij veel minder schijnt gevorderd te zijn, dan wanneer hetzelsde op eenen grooteren afstand is gebeurd. Men neme hiervan slechts de proef, door een kleiner langwerpig rond, als den waren zonneweg, in een veel grooter cirkel, als den schijnbaren, te teekenen, en dan den driehoek te verlengen, uit het midden, of eigenlijk uit het brandpunt, des langronds beschreven. Hierbij komen nog de aantrekking der andere hemelligchamen en eenige schommeling; doch welke slechts een klein verschil uitmaken. En dit een en ander, bij elkaar gevoegd, of afgetrokken, geeft de naauwkeurige tijdsvereffening, of
datgene aan, wat bij den gemiddelden tijd moet gevoegd, of daaraan ontnomen worden, om den waren tijd te vinden; dat is, hoe veel men een naauwkeurig gaand uurwerk, na een bepaalden tijd, moet voor- of achter-uit zetten, ten einde met de zon gelijk te zijn. Want geen uurwerk, dat altijd gelijkelijk voortloopt, kan met de ongelijk loopende, en, voor ons

{==695==} {>>pagina-aanduiding<<}
oog, nu eens meer-, dan eens minder vorderende, zon steeds gelijk blijven; schoon ze, na asloop van een vierde jaars, telkens te zamen treffen, de gemiddelde en de ware tijd dan één zijnde. - Het geheele betoog werd door figuren volkomen opgehelderd, en de berekening zelve des verschils van 14 tot 14 dagen daarnevens gevoegd.

Letterkunde.

13 Oct. De Heer barbaz opende de eerste vergadering dezes Departements met gepaste heilwenschen ter verwelkoming, en las vervolgens een dichtstuk voor; zijnde eene vrije navolging van d'arnaud's fraaije vertelling: Scipio en de Spaansche Bruid; een stuk, te bekend, dan dat wij noodig hebben iets daarnevens te voegen.
20 Oct. De tweede voorlezing in dit Departement bestond uit eenen eersten zang van een dichtstuk des Heeren westerman, getiteld: De invloed der Vrouwen op de vier tijdperken van ons leven. Het hier geleverde schetste ons dus, na eene eenigzins algemeener inleiding, dien invloed op de kindschheid. Wie hij zij, die met verachting op de vrouwen nederziet, hij bedenke, wat wij aan haar al zijn verpligt. De mensch is, ja, een voortreffelijk wezen, dat, wat niet al, vermag; doch zie hem, na zijne wording, het hulpeloosste van alle schepselen. Wie schiet dan toe? wie biedt hem het noodige? wie leert hem hetzelve tot zich nemen? Wie anders dan de afgesloofde, afgetobde, afgemartelde moeder, die daarvoor met nieuwe folteringen, zonder eenig loon, gewoon is te boeten. Zij sterft; haar laatste blik is voor het liefdepand; en vrouwen zijn het wederom, die den radeloozen vader de ouderentaak moeten uit de hand nemen. Zoo gaat het voort; de moeder is ons alles, leert ons alles. Te onregt aanbidt de Peruaan de zon, als het éénig zigtbaar beeld der Godheid; slechts moederlijke liefde verdient die hulde. Uit eene vrouw werd de Heiland der wereld geboren; zij was het, die God en mensch vereenigde. - Ziedaar den hoofdzakelijken loop van dezen eersten zang, die vele keurige teekeningen en aanvallige gevoelens behelst.


{==696==} {>>pagina-aanduiding<<}

Koophandel.

14 Oct. De vergaderingen van dit Departement, aan Koophandel, Zeevaart, Fabrijkwezen en Landbouw, wel niet uitsluitenderwijze, maar toch bij voorkeur, toegewijd, werden met eene herhaalde lezing geopend des overschoonen dichtstuks, door den Heer loots, tot viering van het tweede Eeuwfeest der Amsterdamsche Beurze, in den verleden zomer openlijk voorgedragen. Een dichtstuk is uit geene schets te kennen of te beoordeelen. De keurigste indeeling en de rijkste gedachten, ter ontwikkeling voorgesteld, bewijzen zelfs nog niet, dat de Dichter zich tot het middelmatige verheft. Men verlangt hier veeleer eene losheid, die geene getrokken snoeren, geene regte lijnen en puntige hoeken, maar slechts zulk een plan toelaat, welks voortreffelijkheid, met de uitvoering geheel ineengesmolten, ook daaruit eerst blijkt. Het zij onzen Lezeren dan ook genoeg, te weten, dat de begaafde Dichter het belang en den invloed der Beurze, haren overvloed in schatten, langs het gansche vaderland uitgegoten, in mogendheid, die zich vooral ter zee zoo heerlijk deed gelden, in kunst en wetenschap, die onder hare vleugelen veilig nestelden, in wijsheid en verdraagzaamheid, die elders verdrevenen met open armen ontving, in vindingrijkheid, door nijverheid, rijkdom en eerlijkheid gestaafd, die in de Bank en de Verzekeringsgezelschappen zoo keurig uitschitterden, op de allertreffendste wijze schetst; en dit rijke tafereel daarenboven met een aantal bijkomende schoonheden, bevattende den lof des handels, der natie en harer beroemde goede trouw, des Dichters eigene gehechtheid aan dezen stand, nooit arm aan lievelingen der Zanggodinnen, gelijk de vurigste heilwenschen en blijdste uitzigten op herstel, gepastelijk versiert. En moge voorts het stuk zelve, met des mans volkomen gelijkend portret, welhaast in het licht verschijnen, om, die het hoorden en niet hoorden, geheel te bevredigen!
21 Oct. De Heer brunner leest eene zedekundige verhandeling: het zuiver geweten de éénige bron van waar geluk; gevende eerst eene beschrijving van het geweten en deszelfs werking, dan eene schets van gewaand en bedriegelijk, daarna van echt geluk, om alzoo het besluit op te maken.

No. XIII. Meng. bl. 595. reg. 23. staat hafer, lees hafez.






{==697==} {>>pagina-aanduiding<<}

Mengelwerk.

Aan den Redacteur van het Tijdschrift van Kunsten en Wetenschappen.

Mijn Heer!

In het negende nommer van dit jaar van uw geacht Maandwerk, bij gelegenheid eener beoordeeling van het tweede of laatste Deel van j.c.f. gutsmuths, volledig Leerstelsel van kunstmatige Ligchaamsoefeningen enz., door mijnen kundigen en hooggeachten Vriend jan van geuns vrij uit het Hoogduitsch in het Hollandsch overgebragt en met menig belangrijk eigen werk verrijkt; las ik ten slotte deze woorden:
‘Wij kunnen van deze Voorrede niet afstappen, zonder den Vertaler hartelijk dank te zeggen voor de mededeeling van eenige schoone plaatsen, tot zijn onderwerp betrekkelijk, uit eene Overzetting van homerus, door wijlen den letterlievenden en kundigen Dr. h.g. oosterdijk, zijn Eerw. door den Heer j. de vries ten gebruike ter hand gesteld. Elk onzer Landgenooten, die prijs stelt op fraaije Vaderlandsche voortbrengselen, en die tevens de beoefening en navolging der Ouden voor onmisbaar houdt, zal gewis met den Eerw. van geuns verlangen, dat een zoo uitgebreid, en tevens zoo welgeslaagd werk, als de Vertaling der Ilias en Odysséa door den Heer oosterdijk, spoedig in zijn geheel het licht zie. Mogen wij daartoe den Heer de vries, (waarschijnlijk bezitter, of althans bewaarder, van dezen letterschat) in naam zijner zucht voor de Vaderlandsche Dichtkunde, uitnoodigen!’
Ik rekende mij verpligt, een enkel woord tot opheldering van U en den Lezer, over dit inderdaad voortreffelijk werk van den geleerden oosterdijk, te geven, en voorts te ontvouwen de reden, waarom deze vertaling van den Ilias

{==698==} {>>pagina-aanduiding<<}
zoo wel, als van de Odysséa, door mij niet wordt of is aan het licht gebragt. Hieraan wil ik thans voldoen, en kies daartoe natuurlijk uw Tijdschrift.
Geen dag verloopt, dat ik niet met den grootsten eerbied, achting en liefde denke aan mijnen uitmuntenden Oom en weldoener, jeronimo de bosch, wiens leven voor velen eene gedurige bron was van ware wijsheid, menschenliefde, smaak en kennis; wiens dood mij beroofd heeft van den trouwsten vriend, raadsman en geleider; zoodat ik dagelijks meer en meer zijn verlies gevoele en betreure. Deze nooit te vergeten man gaf mij, eenige jaren vóór zijnen dood, dit handschrift van oosterdijk, met last, het liefst niemand mede te deelen. Dit werk bestond in eene vertaling van den Ilias en de Odysséa in Hollandsche verzen, voorasgegaan door een breedvoerig leven en beoordeeling der gedichten van homerus, benevens aanmerkingen op de drie eerste boeken van den Ilias.
Groot genoegen vond ik in deze overzetting, en deelde zulks mijnen Oom mede, die in den lof van oosterdijk in het algemeen uitweidde, en mij het handschrift van de op gelijke wijze vertaalde Lierzangen van horatius, door denzelfden zijnen vriend, zien liet. Ik sprak van uitgeven; waarop hij dadelijk antwoordde, dat zulks van den horatius mogelijk was; doch dat hij zijne red nen had, dit thans niet te willen doen, omdat de Heer van winter, wiens overbrenging hij nog boven deze van oosterdijk stelde, zulks toen onlangs verrigt had, en hij met het vermenigvuldigen der vertalingen niet veel op had; maar dat hij omtrent den homerus schriftelijken last had, dat men dezen niet mogt uitgeven; en dat hij daarom, willende getrouw aan zijn woord, en gerust zijn, dat zulks niet na zijnen dood geschiedde, mij het handschrift had ter hand gesteld.
Intusschen sleet ik menig aangenaam uur in het lezen van dit belangrijk werk, en meende er iets getrouws, stevigs en eenvoudigs in te vinden, dat ik in andere proeven van vertalingen uit homerus miste. Een-
{==699==} {>>pagina-aanduiding<<}
maal door mijnen Oom verzocht, eene nog openstaande beurt in ons geliefd Concordia (*) te vervullen, vroeg ik de toestemming, om het zesde boek van den Ihas van oosterdijk te mogen voorlezen, hetwelk hij mij toestond, en hetgeen ik met eene korte inleiding over homerus en oosterdijk volvoerde; terwijl dien avond oosterdijk's lof en de onnavolgbare schoonheden van homerus het leerzaam onderhoud na de verhandeling uitmaakten, waarin mijn Oom, gelijk men denken kan, met warmte deelde.
Na het overlijden van den braven man, vond men onder zijne papieren dit eigenhandig briefje van oosterdijk, in zijn geheel en letterlijk dus luidende:
‘Omtrent het verkoopen van mijne bibliotheek plege mijne vrouw raad met den Heer hieronymus de bosch, die mij beloofd heeft daarin haar te willen bijstaan.
Mijn vertaalde horatius worde aan den Heer hier. de bosch gegeeven, om te zien of dezelve, zo onbeschaafd hij ook nog moge weezen, verdiene uitgegeeven te worden, en zo ja, wordt die Heer verzocht daarover het opzicht op zich te neemen, gelijk hij mij bij mijn leven zich daartoe niet ongenegen betoond heeft.
Alle mijne andere vaerzen, welke men vinden moge, Latijnsche, Nederduitsche, gedrukte of ongedrukte, worden allen aan dien Heer afgestaan; terwijl ik hem ook de vrijheid geeve om daarvan uittegeeven, wat hem goeddunkt. Alleen begeer ik, dat er nooit iets in het licht kome van mijnen vertaalden homerus, ten ware alleen van de eerste vijf of zes boeken van den Ilias, voor zo verre men zien kan, dat ik die nader onder handen heb gehad.

{==700==} {>>pagina-aanduiding<<}

De redevoeringen, welke ik in de Genootschappen Concordia et Libertate en Diligentiae omnia gedaan heb, begeer ik dat nimmer uitgegeeven worden.
Aan den Heer hieronymus de bosch worde tot een gedachtenis uit mijne bibliotheek gegeven, Dioscorides apud Aldum in folio, zijnde gebonden bij Ekstrom in een Franschen band.’
Dit helderde mij veel op, en deed mij omtrent de eerste boeken niet zoo achterhoudend zijn als bij het leven van den Heer de bosch Echter ik weet niet, wat mij van de uitgave ook van deze boeken steeds wederhouden hebbe; het zij dan de voorwaarde, waarop zij mij toch werden ter hand gesteld, het zij de weinige geschiktheid van andere omstandigheden, en drukke bezigheden; ik gevoelde te dien opzigte steeds eene huiverigheid, welke ik gehoor zal geven tot zoo lang ik deswege anders zal gevoelen, achtende hieromtrent aan niemand eenige rekenschap verpligt.
Deze huiverigheid was echter niet van dien aard, dat ik niet aan dezen of genen Vriend wel eens een gedeelte voorlas, of een enkel stuk tot bijzonder gebruik mededeelde; en ik maakte dus ook geene zwarigheid, mijnen Vriend van geuns, op zijne aanvrage, de verzochte en in het Tijdschrift overgenomene regels te laten afschrijven.
De eervolle melding, door den Heer van geuns en den steller der voormelde Recensie, van oosterdijk's werk verdient belooning. Dit mijn schraal berigt, waardoor echter de belangstelling der Lezers voor deze vertaling zal zijn opgewekt, eischt vergoeding. De zeldzame verdiensten van oosterdijk hebben regt op de algemeene lofspraak. Welaan! ik geef hier het zesde boek van den Ilias tot eene proeve. Ik heb dit boek gekozen, omdat zulks door mij toch reeds door voorlezing aan anderen is medegedeeld, omdat het meest bekend is en allerbelangrijkst in zichzelve. Mijne Vrienden, de Heeren bilderdijk, siegenbeek en van 's gravenweert, hebben dit zelfde boek mede overgebragt. Het is mij vergund geweest, die vertalingen te zien. Mogten ook deze eerst-
{==701==} {>>pagina-aanduiding<<}
daags in het licht verschijnen, en alzoo meer kundigen deze vier verdienstelijke vertalingen vergelijken, en kiezen! Ik geef hier die van den kundigen oosterdijk, en noem mij
Uwen dienstwill gen Lezer,

jeronimo de vries.
Amsterdam,
10 Oct. 1813.




Vertaling van den Ilias van Homerus, zesde boek. Door wijlen H.J. Oosterdijk.

Inhoud.

De uitweidingen van Glaukus en Diomedes, en van Hektor en Andromache.
De Goden het veld verlaaten hebbende, hebben de Grieken de overhand. Helenus, de Hoofdwichelaar van Troje, beveelt Hektor naar de stad te keeren, om een' plegtigen omgang van de Koningin en de Trojaansche vrouwen naar den tempel van Minerva te beschikken, om die Godin te bidden, dat zij Diomeed het veld doe ruimen. Den strijd geduurende de afweezendheid van Hektor verflauwende, hebben Glaukus en Diomeed tusschen de twee legers eene ontmoeting, in welke zij tot kennisse komen der vriendschap en gastvrijheid, die 'er tusschen hunne vaderen geweest is, en hunne wapenen onderling ruilen. Hektor, den last van Helenus volvoerd hebbende, vermag zoo veel op Paris, dat hij hem ten strijde doet keeren, en, een teder afscheid van Andromache genomen hebbende, spoedt hij zich weder naar het veld.
Het tooneel is eerst op het slagveld, tusschen de rivieren Simoïs en Scamander, en vervolgens in Troje.

Nu blijft het weerzijdsch heir alleen; geen Hemelmagten 
Verzellen thans den strijd; elk vecht met eige krachten, 

{==702==} {>>pagina-aanduiding<<}

Terwijl dan hier, dan daar, de krijg op 't hevigst woedt 
En Griek en Trojer 't veld, door Xanthus snellen vloed 
En Simoïs bepaald, alom bezet met pieken. 
 
De zoon van Telamon, het bolwerk van de Grieken, 
Breekt de eerste, daar zijn volk de zege zich voorspelt 
Op 't zien van zijnen moed, door Trojes spits, en velt 
Eussorus zoon, het hoofd der Thraker legerschaaren, 
Den grooten Akamas, wiens pluim van paardenhairen 
En helm en bekkeneel, met éénen slag doorkloofd, 
Te zwak zijn voor het staal, dat hem van 't licht berooft. 
 
Axylus, Tenthras zoon, die in Arisbe woonde, 
Een rijk en deugdzaam man, die elk zijn gunst betoonde, 
Wiens huis steeds aan den weg voor ieder openstond, 
Doch die thans in 't gevaar geen' vriend tot redding vond, 
Werd met Kalesius, den voerman van zijn' wagen, 
Door Tydeus braave telg op éénen tijd verslagen. 
 
Euryalus, wiens speer Held Dresus en Ofelt 
Nu nauwlijks had ontzield, vliegt langs het bloedig veld, 
Vol woede, naar Eseep en Pedasus, te vooren 
Uit Abarbarea, een stroomnajaad, geboren. 
Dees Nimf vond zich bevrucht bij Prins Bukolion, 
Den oudsten basterdzoon van Vorst Laomedon, 
Sints zij het zoet der min in zijne omheizing smaakte, 
Toen hij in herdersstand zijns vaders vee bewaakte, 
En baarde hen gelijk. Meeisteus stoute zoon 
Ontzielt hen en bekomt hun wapens tot zijn loon. 
 
Terwijl Prins Polypeet Astyalus doet sneeven, 
Berooft Ulysses speer Pydites van het leven; 
Held Aretaon wordt door Teucer neêrgeveld. 
Antilochus, de zoon van Pylos grijzen Held, 
Doorboort Ablerus met zijn lans. Elaat, gekomen 
Van 't hooge Pedasus en bij de held're stroomen 
Van Satnio gehuisd, ligt door de dapp're hand 
Van Agamemnon dood, gedoken in het zand. 
Leiet velt Fylakus, in zijne vlucht getroffen; 
Terwijl Eurypylus Melanth doet nederploffen. 

{==703==} {>>pagina-aanduiding<<}

Intuschen raakt Adrast in Menelaüs magt. 
Zijn paerden, door 't gedruisch vervaard, slaan onverwacht 
Aan 't hollen over 't veld. De wagen, voortgestoven, 
Hort op een' Tamarisk. De dissel breekt van boven, 
En 't rijtuig tuimelt om. Het span runt naar de stad, 
Der vluchtelingen wijk. Adrast valt langs het rad 
Voor over in het zand. De Sparter, toegeschoten, 
Staat met zijn lange piek gereed om toe te stooten. 
Adrast omhelst zijn kniên en bidt: Och! Atreus zoon, 
Heb deernis, spaar mijn jeugd en wacht een heerlijk loon. 
Mijn vader heeft een' schat ten beste voor mijn leven; 
Goud, koper, blinkend staal. Wat zal hij u niet geeven, 
Wanneer men hem verhaalt, dat gij mij hebt gespaard, 
En dat de Grieksche vloot zijn' zoon ten prijs bewaart? 
 
't Meêdogen pleit in 't hart van Spartes Vorst voor 't leven 
Zijns droeven smeekelings. Hij wil hem overgeeven 
En zenden naar de vloot. Maar Agamemnon schiet 
Vol edle gramschap toe en roept: Hoe? schaamt ge u niet? 
ô Ligt gepaaide ziel, durft ge om genade denken? 
Verdiende Troje dit door 't gastvrijrecht te krenken? 
Men spaar' geen trouwloos volk. Geen een ontkom' den dood. 
Wat manlijk is, verga! Geen kind worde op den schoot 
Der moeder hier ontzien. Dat al de Trojers sterven, 
En, tot nog grooter schand, geen graf ter rust verwerven. 
 
Dees harde taal verhardt den Sparter, die terstond 
Den smeekling van hem stoot. Vorst Agamemnon wondt 
Hem dood'lijk in de zijde en doet hem nederstorten. 
Nog trapt hij op zijn borst en rukt vol toorns met horten 
Het speerstaal uit zijn lijf - De grijze Nestor spoort 
Inmiddels 't Grieksche heir en roept: Voort! Mannen, voort! 
Betoont u zoons van Mars. Laat u geen buit verblinden. 
't Is tijd van vechten, niet van plund'ren, dappre vrinden! 
Wanneer al 't Trooische heir op 't slagveld ligt vermoord, 
Dan kunt ge u met den buit verrijken oagestoord. 
 
Dees taal vernieuwt de drift van al de Grieksche schaaren. 
Zij vallen moedig aan. Ja, al de Trojers waren 
Gewis op deezen dag door 't woedende geweld 
Der Grieken in de stad gedreven uit het veld, 

{==704==} {>>pagina-aanduiding<<}

Zo niet Prins Helenus, in wichlaarij bedreven, 
Zich bij Anchifes zoon en Hektor hadd' begeeven 
En deeze taal gevoerd: o Helden, die alleen 
Het Trooisch en Lycisch volk voor al hun moeilijkheên 
In deezen zwaaren strijd de zege kunt doen wachten, 
Ver boven elk begaafd met wijsheid, moed en krachten: 
Houdt stand, keert voor de poort uw troepen in den nood, 
Eer dat zij, gantsch verstrooid en vluchtend voor den dood, 
Met schande, als bloodaarts, in der vrouwen armen sneeven, 
En 's vijands trotsheid stof tot hun beschimping geeven. 
Wij zijn, indien gij slechts het leger brengt tot staan, 
Hoe ook vermoeid, gereed om alles af te slaan, 
En daar de nood ons dringt, voor geen gevaar te zwichten. 
Dan, hebt gij in de stad iets anders te verrichten, 
o Hektor! breng deez' last aan moeder Hekuba. 
Zeg, dat zij met den stoet der Trojaaninnen ga 
Naar Pallas heiligdom op 't hoogst van Trojes veste, 
Dat zij de deur ontsluite en daar het grootste en beste 
Der kled'ren die zij heeft en 't hoogst schat in waardij 
Op Pallas knieën legge en haar ten offer wij'. 
Doch bij dit kerkgeschenk moet ze een gelofte voegen, 
Van zes paar vaerzen, gaaf en nooit gebruikt tot ploegen, 
Op te off'ren, zo Minerv' in 't dreigende gevaar 
Uit deernis onze stad en kroost en wijven spaar', 
En Tydeus woesten zoon, door wien men bende op bende 
Vernield ziet of verstrooid, van Trojes wallen wende; 
Hij is de grootste Held, dien 't Grieksche leger heeft. 
Wij hebben nimmer voor Achilles zoo gebeefd, 
Hoewel uit een Godin, gelijk men zegt, geboren. 
Zijn woede staat ons duur; elk geeft den moed verloren. 
 
Held Hektor stemt gereed in 's Broeders nutten raad. 
Hij stuift in eenen sprong den wagen af, en gaat, 
Terwijl twee speeren in zijn grove handen blinken, 
Door 't gantsche leger, om den moed, te verre aan 't zinken, 
En met den moed, den krijg te wekken overal. 
Het vluchtend heir keert om, en staat onwrikbaar pal. 
De Grieken deinzen en verslappen in hun slagten, 
In waan, dat 's vijands volk door een der Hemelmagten, 
Tot bijstand afgedaald, in 't vluchten wordt gestuit. 
 
Maar Hektor laat niet af en roept nu overluid: 

{==705==} {>>pagina-aanduiding<<}

o Dappre Trojers, o getrouwe Bondgenooten! 
Weest mannen: laat dees dag uw heldenroem vergrooten. 
Mijn pligt eischt, dat ik u voor weinig tijds verlaat 
En onze vrouwen met der Oudsten achtb'ren Raad 
Vermaan, dat zij door hun geloften en gebeden 
De Goôn tot hulp van ons in 't strijden overreeden. 
 
Hij gaat. Zijn schoone pluim zwiert wabb'rend op 't helmet; 
Men ziet van stap tot stap en hoort van tred tot tred 
Den rand zijns grooten schilds op nek en enkels stooten. 
 
De braave Glaukus, uit Hippolochus gesproten, 
Trad vast ten tweestrijd uit, en van der Grieken zij 
Kwam Tydeus groote zoon hem even moedig bij. 
Reeds stonden zij gereed om elk zijn kans te waagen, 
Toen Diomeed besloot dus zijn partij te vraagen: 
 
Wie zijt ge, o sterveling, o allerstoutste Held? 
'k Heb nimmer u ontmoet in 't roemrijk oorlogsveld, 
En nu bestaat gij, ver voor al uw rotgezellen, 
Voor mijn gevreesde speer u roekloos bloot te stellen? 
Onzalige ouders zijn 't, wier kroost mijn krachten tergt. 
Doch zo ge een Godheid zijt, die haaren glans verbergt, 
Weet, dat ik me in geen strijd met Goden wil begeeven. 
Het kostte Dryas zoon Lykurgus ras het leven, 
Wanneer hij zulks bestond, en, dol van euvelmoed, 
In Nyssaas heilig woud den Priesterinnenstoet 
Van Bacchus op zijn feest met slagen aan dorst vallen 
En jaagen op de vlucht. Verbijsterd smeeten ze allen 
Haar takken op den grond. Zelfs dook in deezen nood 
God Bacchus diep in zee, waar Thetis in haar schoot 
Hem, die van vrees en angst om zulk een dolle woede 
Met al zijn leden trilde en beefde, in tijds behoedde. 
De Goôn, wier zaligheid geen stoorenis noch hoon 
Kan dulden, straften hem. Saturnus groote zoon 
Deed hem eerst, van 't gezicht beroofd, in 't duister zwerven; 
Toen moest hij in den haat van al de Goden sterven. 
'k Braveer den Hemel niet, die mij dit voorbeeld geeft. 
Doch zijt ge een mensch, die meê van 's aardrijks vruchten leeft, 
Welaan! ik vrees u niet; uw sterfstond is geboren. 
 
Vraagt Tydeus zoon wie 'k ben? (dus laat zich Glaukus hooren) 

{==706==} {>>pagina-aanduiding<<}

Waartoe dit onderzoek? Het menschdom, recht beschouwd, 
Is als het jaarlijksch loof der boomen in het woud, 
De blad'ren vallen door den wind op aarde neder, 
En 't dor geboomte krijgt zijn nieuwe blaadjes weder 
Bij 't keeren van de lente: ook zoo is ons bestaan. 
Het een geslacht gaat weg en 't andre komt weêr aan. 
Dan, zijt gij dus gezet op mijn geslacht te hooren? 
De gantsche waereld weet, uit wien ik ben geboren. 
Er is aan 't uiterste eind van Argos, wijd befaamd 
Door Paerden, eene stad; ze is Efyra genaamd. 
Hier was 't dat Sisyfus, wiens wijsheid ieder eerde, 
De zoon van Eolus, weleer als Vorst regeerde. 
Dees teelde Glaukus, dees Belleroson, een' zoon 
Beminlijk om zijn deugd en boven ieder schoon. 
Maar Pretus, die daarna, door gunst van 't Hoofd der Goden, 
Gantsch Argos luist'ren zag naar zijne rijksgeboden, 
De magtigste in zijn tijd, zond hem als balling heen 
En stelde hem ten doel' van veel gevaars met een. 
Antea, Pretus vrouw, die brandde in geile liefde, 
Zocht lang den zelfden gloed, die haaren boezem griefde, 
Te ontsteeken in zijn borst en dus haar helschen brand 
Te koelen in zijn arm. Zijn kuischheid en verstand 
Weêrstonden 't vuil verzoek. Getergd door zijn weêrstreeven, 
Sprak zij tot haar Gemaal: o Pretus, 't geldt uw leven, 
Zo gij Bellerofon niet straft, wiens drift uw bed 
Met echtbrenk had bevlekt, zo ik 't niet had belet. 
De Vorst ontstak in toorn en dacht hem om te brengen; 
Dan, wijl het gastvrijrecht dees wraak niet kon gehengen, 
Zond hij hem van zijn hof naar 't Lycisch rijk en gaf 
Een' doodelijken brief met een verzoek om straf 
Hem aan zijn' schoonvaêr meê, met last om dien te toonen. 
De jongling, door de Goôn, die deugd en vroomheid loonen, 
Geleid en door de kracht der onschuld welgemoed, 
Bereikte 't Lycisch land en kwam bij Xanthus vloed. 
De Vorst onthaalde hem den tijd van negen dagen, 
Waarin van dag tot dag een stier werd opgedragen 
Ten offer aan de Goôn. Maar toen aan 's Hemels trans 
De tiende morgen blonk met verschen roozenglans, 
Doorzocht de Vorst zijn gast en maande hem te geeven 
Den schrikkelijken brief, tot zoo lang toegebleven. 

{==707==} {>>pagina-aanduiding<<}

Hij las het hard verzoek en Pretus wraakbesluit, 
En zond Bellerofon eerst op Chimera uit, 
Een vreeslijk monsterdier, nooit meer gezien op aarde, 
't Gewrocht van hooger magt, wiens aanzien ijzing baarde. 
Van achtren was 't een draak, 't had vóór een leeuwenkop, 
In 't midden was 't een geit; 't gaf vuur en vlammen op 
Uit d'opgesparden muil. Dit monster deed hij sneeven, 
Betrouwende op de Goôn en tekens hem gegeeven. 
Toen zijn de Solymers door hem, in eenen slag, 
Waarvan hij, zoo hij zei, nooit ergens weergaê zag 
In hevigheid, verdelgd. Voorts sloeg hij de Amazoonen, 
Gewoon een mannenmoed in 't strijden te betoonen. 
De bloem van 't Lycisch volk lag, eer hij wederkwam, 
Reeds in een hinderlaag. Doch, wat men ondernam, 
Bellerofon verwon. Geen list zelfs kon hem deeren. 
Al 't volk viel door zijn staal; geen één mogt huiswaards keeren. 
De Vorst, om zoo veel blijks van wond'ren moed en kracht 
Verbaasd, erkende in hem het Goddelijk geslacht, 
Nam voor den braaven Held nu in zijn land te hou'en 
En deed, tot nauwer band, hem met zijn dochter trouwen, 
Ja gaf hem zelfs de helft der eer van 't rijksbewind. 
Nog kreeg hij van het volk, niet min tot hem gezind, 
Een wijngaard-akker met een grond bekwaam voor koren, 
De beste streek van 't land. Drie kindren, hem geboren, 
Bekroonden zijne min. Hun naamen zijn bekend. 
Eerst kwam Isander, toen Hippolochus, in 't end 
Laodamia, die, van Jupiter beslaapen, 
Sarpedon heeft gebaard, een' God gelijk in 't wapen. 
Daarna, wanneer hij in der Goden haat verviel, 
Ontvlo d hij iedereen, verteerde zijne ziel 
Door naare angstvalligheên, die hem alom verzelden, 
En zworf gantsch eenzaam door de woeste Aleërvelden, 
Daar de onverzaadbre Mars Isander sneuvlen deed, 
Wanneer hij 't roemrijk heir der Solymers bestreed, 
En zijne dochter door Dianaas schicht moest sneeven. 
Hippolochus bleef van de drie alleen in 't leven. 
Uit deezen kwam ik voort. Dees zond mij herwaard af, 
Wanneer hij hoog en duur mij dees bevelen gaf; 
Dat ik den hoogsten roem in alles zou bejaagen, 
Elkeen te boven gaan en zoo mij zelf gedraagen, 

{==708==} {>>pagina-aanduiding<<}

Dat mijner Vad'ren roem, in Efyra bekend, 
In Lycie aangebeên, daardoor niet word' geschend. 
Ziedaar uit welk geslacht ik roem te zijn geboren. 
 
Hij zwijgt en Diomeed, verrukt door zulks te hooren, 
Steekt voort zijn spiets in de aarde en antwoordt: Waarde vrind, 
't Is 't heilig gastvrijrecht dat ons van ouds verbindt. 
Mijn grootvaêr Eneus heeft den tijd van twintig dagen 
Bellerofon als gast zijne achting opgedragen. 
Zij scheidden zonder gift niet van elkander af: 
Een purp'ren wapenriem was 't pand dat Eneus gaf; 
Een dubble gouden kelk wierd hem te rug gegeeven. 
Deeze is, toen 'k herwaards toog, nog in mijn hof gebleeven. 
Mij heugt van Tydeus, die mij, slechts een kind, verliet 
En met het Grieksche heir voor Thebe sneefde, niet. 
Nu dan. Ik zal u steeds een vriend in Argos strekken, 
In Lycië gij mij, zo 'k eens daar door mogt trekken. 
Kom! spaaren wij elkaêr. De Trooische legermagt 
En 't Bondgenooten heir, ter hulpe toegebragt, 
Verschaffen volks genoeg, hetwelk ik kan doen sneeven, 
Zo 't slechts Jupijn behaag 't in mijn bereik te geeven; 
En 't Grieksche leger heeft voor u ook meenig' man, 
Die, door uw dappre vuist getroffen, sneuvlen kan. 
Dan, laat ons openlijk, terwijl we elkaêr verschoonen, 
Ons erfelijk verbond door wapenruiling toonen. 
 
Het Heldenpaar springt af en geeft, tot onderpand 
Van onderlinge trouw, elkaêr de rechterhand. 
Jupiin maakt Glaukus ziel tot grootsche mildheid vaardig. 
Hij ruilt zijn wapentuig, wel honderd rund'ren waardig, 
Een rusting, louter goud, met dat van Diomeed, 
Slechts negen rund'ren waard', van koper slechts gesmeed. 
 
En nu was Hektor reeds langs 't beukenbosch gekomen 
Tot aan de Sceesche poort. Hij wordt welhaast vernomen. 
De vrouwen, oud en jong, omringen voort den Held. 
Dees vraagt, hoe 't met haar' man of broeder is gesteld, 
Die of haar zoon of vriend nog over is gebleven. 
Hij acht den tijd te duur om elk bescheid te geeven 
En doet haar slechts zijn' last, van naar 't gebed te gaan, 
Ter weering van het kwaad dat Troje dreigt, verstaan. 

{==709==} {>>pagina-aanduiding<<}

Hij vliegt naar Priams hof, gantsch vorstelijk in 't praalen, 
Omsingeld in 't vierkant van kunstige portaalen 
Met vijftig kamers, ruim en allen dicht bijeen, 
Aan de eene zij' gebouwd van gladgeslepen steen, 
Geschikt voor Priams zoons, gewoon met hunne vrouwen 
Des nachts, als alles rust, hier hun verblijf te hou'en. 
Men telt aan de and're zij' twaalf and'ren, meê gesticht 
Van 't gladste marmer, ook tot slaapsteên ingericht 
En bij elkaêr geplaatst voor de aangehuwde zoonen 
Des Konings, die hier ook met hunne vrouwen woonen. 
Hier komt de Koningin, 's Helds ted're moeder, aan, 
Om naar Laodice, haar dochter, toe te gaan. 
Zij ziet haar' zoon, vliegt toe, omhelst en vraagt hem teder: 
 
Wat 's dit, mijn kind? wat 's dit? keert ge uit het slagveld weder? 
Gewis het haatlijk heir der Grieken is nabij, 
Of dringt reeds in de poort. En in deez' nood komt gij 
Om hier tot God Jupijn uw handen op te heffen, 
Te smeeken om zijn hulp. Ik kan 't te klaar beseffen. 
Ei toef, terwijl mijn zorg u voort den wijn hier brengt, 
Opdat gij dien Jupijn en all' den Goden plengt. 
Zoo kunt gij door dien drank een weinig u verfrisschen. 
De wijn geeft moed en kracht. Gij hebt geen kracht te missen, 
Daar gij met zoo veel vuurs voor uwe Burg'ren strijdt 
En in zoo lang een slag vast afgestreeden zijt. 
 
ô Neen! geef mij geen' wijn: die zou mij eer verzwakken, 
(Dus ant woordt haar de Held) den moed mij doen ontzakken. 
En de eerbied voor de Goôn verbiedt, dat ik den wijn 
Nog ongewasschen pleng. Zou 't niet een gruwel zijn 
Met bloed en vuil bemorst tot God Jupijn te nad'ren? 
Maar gij, mijn moeder, doe de vrouwen voort vergad'ren 
En voeg u aan het hoofd van deezen achtb'ren stoet; 
Neem 't beste reukwerk meê en ga met juisten spoed 
Naar Pallas tempel op het hoogst van Trojes veste; 
Breng uit nw' kled'renschat met u het grootste en beste 
En 't geen door u zelf 't hoogst geschat wordt in waardij, 
Opdat het tot een gift op Pallas knieën zij. 
Doch bij dit kerkgeschenk moet ge een gelofte voegen, 
Van zes paar vaerzen, gaaf en nooit gebruikt tot ploegen, 

{==710==} {>>pagina-aanduiding<<}

Op te offren, zo Minerv' in 't dreigende gevaar 
Uit deernis onze stad en kroost en vrouwen spaar', 
En Tydeus woesten zoon, door wien men bende op bende 
Vernield ziet of verstrooid, van Trojes wallen wende. 
Terwijl gij dit volvoert, zal ik naar Paris gaan, 
Opdat ik, hoort hij slechts, hem tot den strijd vermaan'. 
Ach! mogt ik 't aardrijk eens zien splijten, hem verzwelgen, 
Hem, van Jupijn gevoed om Troje te verdelgen, 
De pest van Priams huis. Ach! zonk hij in de hel, 
Zoo waar' mijn ziel verlost van jammerlijk gekwel! 
 
Hij zwijgt. De Moeder gaat. Straks ziet me op haar geboden 
Haar dienaressen al den Vrouwen-adel nooden 
Naar 't hof der Koningin, die haar' bevolen' pligt 
Vast in haar schatvertrek, dat geurig riekt, verricht. 
Hier praalt de schoonste kunst, in 't fraaiste stof te aanschouwen 
Der kled'ren, 't handwerk van Sidoniaansche vrouwen, 
Die Paris over zee, bij 't schaaken van Heleen, 
Uit Sidon had gebragt. Zij zoekt en kiest 'er een, 
Het beste en schoonst bewerkt, wiens kleuren best bevallen, 
Dat als 't gesternte blinkt en meest bewaard van allen. 
Nu komt zij weêr terug en leidt den vrouwenstoet 
Naar Pallas heiligdom, waar de optogt wordt ontmoet 
Door Cisseus schoone telg, Antenors gemaalinne, 
Theano, aangesteld tot Pallas Priesterinne. 
Deeze opent straks de poort, en Trojes Koningin 
Treedt met haar groot gevolg Minervaas tempel in. 
De vrouwen heffen met een naar geween te gader 
De handen tot Minerv'. Theano komt haar nader, 
En spreidt het prachtig kleed op haare knieën uit. 
Minerv', der steden steun, (dus bidt zij overluid) 
Uitmuntende Godin: ach hoor, verhoor ons smeeken! 
't Behaage u thans den speer van Diomeed te breeken! 
Verdrijf dien woesten Held van Trojes poort en wal, 
Of geef, dat hij 'er voor in 't vluchten nedervall'! 
Wij willen bij dees gift nog een gelofte voegen, 
Van zes paar vaerzen, gaaf en nooit gebruikt tot ploegen, 
Op te offren, zo uw gunst in 't dreigende gevaar 
Uit deernis dus de stad met kroost en vrouwen spaar'. 

{==711==} {>>pagina-aanduiding<<}

Zoo bidtze; doch vergeefsch. Haar beê wordt afgeslagen. 
Terwijl de vrouwen dus 's Lands nood Minerve klaagen, 
Komt Hektor bij het hof van Paris, daar het dicht 
Bij dat van Priamus en 't zijne stond gesticht. 
Het was voorheen met hulp der besre kunstenaaren 
In Bouwkunst, die 'er toen in Trojes landen waren, 
Door Paris zelf gebouwd, en alles, wat tot pragt 
Of tot gemak behoort, was door de kunst betracht. 
 
De gunstling van Jupijn, nu met verhaaste schreden 
Door 't vorstlijk voorportaal naar 't binnenhof getreden, 
Zwaait in zijn grove hand een speer, elf ellen hoog; 
De gladde kopren spits glimt blikkerende in 't oog, 
In eenen gouden ring om 't speerhout vastgesloten. 
Hij vindt zijn' broeder, die, ver van zijn heirgenooten, 
Zich buiten 't krijgsgevaar in zijn vertrek onthoudt 
En slechts zijn wapens, schild, panssier en boog beschouwt, 
In 't bijzijn van Heleen, die onder haare vrouwen 
Het handenwerk bestuurt en aan den gang blijft hou'en. 
 
Held Hektor zwelt van spijt en spreekt hem geemlijk aan: 
Onzaal'ge! kan de wrok u van den strijd ontslaan, 
Terwijl wij bende op bende elendig neêr zien vallen? 
Bedenk, bedenk, om wien het krijgsvuur deeze wallen 
Van allen kant bedreigt: om u, die niets verricht. 
En gaat dit u niet aan? Het waar' veeleer uw pligt 
Elk, die zich moed'loos toont, een hart in 't lijf te spreeken. 
Rijs op, eer gij te laat het al in brand ziet steeken. 
 
o Hektor, ik verdien, 'k verdien dit scherp verwijt, 
(Dus antwoordt Paris hem.) Dan, 'k blijf niet uit den strijd, 
Omdat ik Troje haat of gramschap kweek in 't harte; 
'k Geef hier slechts ademtogt aan mijne onlijdbre smarte. 
Reeds heeft mijn waarde vrouw met zoete vriendlijkheid 
Mij tot den strijd gespoord, en 'k ben 'er toe bereid; 
'k Zie zelf hoe nodig 't zij. Ligt kan de krijgskans keeren, 
Mij doen verwinnen, mijns verwinnaars roem verneêren. 
Ik zal mij wap'nen, toef, of ga en 'k volg u dra. 
 
Held Hektor antwoordt niet; doch schoone Helena 
Vangt aan: Mijn broeder (ach! durf ik, veeleer te doemen 
Als de oorzaak van al 't kwaad, ik eerlooze u dus noemen?) 

{==712==} {>>pagina-aanduiding<<}

Ach! hadde een dwarrelwind mij van mijn moeders schoot 
Dien dag, waarop ik eerst het levenslicht genoot, 
Op eenen hoogen berg of in de woeste golven 
Gesmeten! ware ik toen, door 't pekelnat bedolven, 
Eer 'k door dit gruwelstuk bezoedeld was, vergaan! 
Dan, daar de Hemel mij dees boosheid deed bestaan, 
Hadde ik met beter Held ten minste moeten leeven, 
Die ligter 't scherp verwijt, bedekt hem toegedreven, 
Doorgronden kan dan hij, door wien ik kwam ten val, 
Een dwaas, die eens te laat zijn straf gevoelen zal. 
Maar, waarde broeder, kom; vergun uw matte leden 
Een weinig rust. Zit neêr. Gij hebt genoeg gestreden 
Om mij, oneerb're vrouw, en Paris trouwloosheid. 
Ik beef, als 'k denk om 't lot dat ons Jupijn bereidt: 
Men zal bij 't nageslacht tot onze schande zingen. 
 
Mijn zuster, zoek mij niet tot zitten aan te dringen, 
(Hervat de Trooische Held;) 'k moet weêr naar 't slagveld gaan, 
Om 't heir, dat naar mijn komst reeds reikhalst, bij te staan. 
Mijn ziel brandt naar den krijg. Zorg, dat uw man niet draale, 
Maar, eer 'k de stad verlaat, mij tijdig achterhaale. 
'k Ga, om mijn hofgezin, mijn vrouw en kind te zien. 
't Vaarwel voegt deezen dag, mijn laatsten dag misschien. 
Ligt koom ik nooit terug. Ligt wordt deez' dag mijn leven, 
Door 't vrij bestuur der Goôn, in 's Grieken hand gegeeven. 
 
Dus spreekt hij en vertrekt, komt bij zijn hofgezin, 
Doch mist Andromache, die met haar kind en min 
Thans op den toren staat met nat bekreten wangen. 
De Held vraagt naar zijn gaê: waar is mijn zielsverlangen, 
Mijn waarde Andromache? Hebt ge uw meestres gezien? 
Bezocht ze een zuster? of begaf zij zich misschien 
Naar Pallas heiligdom, om met de Trooische vrouwen 
Haar in het zoengebed 's Lands onheil voor te hou'en? 
Ze is bij haar zusters niet, (dit antwoord krijgt de Held) 
Zij heeft naar 't Heiligdom de vrouwen niet verzeld. 
Zij ging van hier, ja vloog, als woedende, op het hooren 
Hoe reeds uw leger vlood, naar Trojes hoogsten toren. 
Een voedster met uw zoon verzelde haar alleen. 
 
De huisbezorgster zwijgt en Hektor spoedt zich heen. 

{==713==} {>>pagina-aanduiding<<}

Hij kiest den zelfden weg, eerst bij zijn komst genomen; 
Vliegt door de ruime stad, en is welhaast gekomen 
Tot aan de Sceesche poort, die uitziet naar het veld. 
De braave dochter van Eëtion, den Held, 
Die binnen Thebes wal in Hypoplake woonde, 
Wien al 't Cilicisch volk, als vorst, ontzag betoonde, 
De trouwe Andromache verneemt hier onverwagt 
Haar dierb'ren Echtgenoot. De liefde toont haar kracht; 
Zij vliegt hem te gemoet. De voedster volgt haar schreeden, 
En draagt 's Helds eenig kroost, vol ted're aanminnigheden, 
Gelijk de morgenstar zoo schoon en duur bemind, 
De Moeder achter na. Held Hektor had het kind 
Scamandrius genoemd naar de Scamander stroomen, 
Doch 't had alree den naam Astyanax bekomen 
Bij al het Trooische volk, hetwelk, door dank bezield, 
Den vader voor den steun van 't wanklend Troje hield. 
De kracht der teêrheid houdt den sterken Hektor tegen. 
Hij lacht zijn zoontje toe; de Moeder vat, verlegen, 
Met de oogen nat beschreid, haar' waarden Echtgenoot 
Dus spreekend bij de hand: Gij loopt in uwen dood, 
o Al te stoute Prins! Uw kracht zal u doen sterven; 
En mag uw teder kind uw deernis niet verwerven? 
Treft u 't rampzalig lot van uwe gade niet, 
Welhaast een droeve weêuw, zo ge u niet meer ontziet? 
Helaas! al 't Grieksche heir zal met vereende krachten 
U vallen op het lijf en onweêrstaanbaar slagten, 
o Hemel! Rukt men u, mijn waarde, van mij af, 
Dan haat ik 't leven meer dan 't eeuwig duister graf. 
Waar zou ik na uw' dood vertroosting kunnen vinden? 
Het grievendst leed zou mij, van u beroofd, verslinden. 
Ik heb geen' vader, 'k heb geen ted're moeder meer. 
Achilles sterke vuist sloeg mijnen vader neêr. 
Die Griek ontstak den brand in Thebes hooge wallen, 
Toen hij Eëtion, dien braaven vorst, deed vallen. 
Hoe wreed, betoonde hij nog eerbied voor den vorst, 
En liet hem 't wapentuig, zoo vaak door hem getorst; 
Hij deed het konings-lijk met al zijn rusting branden; 
Men richtte een praalgraf op, waarom door de eigen handen 
Der Nimfen van 't gebergte een olmbosch wierd geplant. 
'k Had eertijds zeven broêrs. Dan ach! dezelfde hand 

{==714==} {>>pagina-aanduiding<<}

Deed hen op éénen dag ten d epen afgrond vaaren, 
Wanneer zij in het veld elkaêr behulpzaam waren 
Tot hoeding van het vee. Mijn moeder, de vorstin, 
Wierd met haar' grooten schat Achilles krijgsslaavin: 
Doch voor een hoogen prijs van hem terug gegeeven, 
Deed haar Dianaas schicht in 't hof mijns vaders sneeven. 
Helaas! mijn Hektor, denk, denk dat gij na dien tijd 
Mijn vader, moeder, broêr, gemaal, ja alles zijt. 
Ontferm, ontferm u dan, blijf hier den wal bewaaken, 
Of wilt ge uw zoontje een wees, uw vrouw een weduw maaken? 
Ei, doe van hier uw heir den vijand wederstaan 
Bij 't wilde vijgenbosch. Wat zoudt gij verder gaan? 
Het valt aan deezen kant gemaklijkst storm te loopen, 
Te klimmen op den wal; hier ligt de stad meest open. 
Reeds driemaal heeft de Griek, ten blijk hoe hij zulks weet, 
Met de Ajaxen, de beide Atriden, Diomeed 
En Kretes vorst beproefd, door stoutheid voortgedreven, 
Of eer op raad van één' der wichlaars hen gegeeven. 
 
Ja (dus hervat de Held,) geloof, mijn toeverzicht 
Slaat trouw dit alles gaê, mijn waarde; ik weet mijn pligt; 
Maar ook, hoe Trojes heir, en zelfs de Trooische vrouwen, 
Zo 'k mij den krijg onttrok, mij billijk vloeken zou'en. 
Dat lijdt mijn krijgsroem niet. Die drijft mij naar den strijd. 
Ik heb van kindsbeen af geleerd vol moeds altijd 
In 't heetste van 't gevecht mijn Trojers voor te draaven, 
Den roem mijns Vaders en mijn' eigen' roem te staaven, 
Geen lijfsgevaar te ontzien, als 't een van beide geldt; 
Schoon 'k weet, dat eens een dag bij 't Noodlot is besteld, 
Waar op dit magtig Troje (o gruwel!) met zijn wallen, 
Zoo lang vergeefsch beschermd, in 's vijands hand zal vallen 
En jammerlijk vergaan, als Priamus, met al 
Zijn afgestreden volk, rampzalig sneuv'len zal. 
Dan, Hemel! 't aklig lot der Trojers al te gader, 
De dood van Hekuba, het sterven van mijn' Vader, 
Het sneeven van mijn Broêrs door 's vijands wraakgeweer, 
Dit al, hoe bitter ook, ontroert mij niet zoo zeer 
Als 't ijslijk denkbeeld, dat een Griek met wreede handen 
Mijn lieve Andromache, geboeid in slaafsche banden, 
En jamm'rende, onbezuisd zal sleepen van ons strand 
En voeren over zee naar 't haatlijk Griekenland, 

{==715==} {>>pagina-aanduiding<<}

Wanneer ze in Argos als slaavin zal moeten leeven, 
Op last van een Griekin 't geboden webbe weeven, 
Of water haalen uit de Hyperesche wel 
En uit Messeïs bron, op 's dwinglands trots bevel, 
Door dwang en nood geperst, met nat bekretene oogen; 
Terwijl een Griek, u ziende, ontbloot van mededogen, 
Zal zeggen: ‘Dit 's de vrouw van Hektor, die in kracht 
Zijn Trojers overtrof, doch vruchtloos onze magt 
Den meesten weerstand bood.’ Hoe zal dit haatlijk smaaden 
Gestaêg met nieuwe smart uw' boezem overlaaden 
Bij 't missen van uw' man, zoo noodig in dien druk, 
Om u door zijne kracht te ontslaan van 't slaafsche juk. 
Ach, dat mij vóór dien tijd een grafsteê zij beschoren, 
Zoo zal ik uw gekerm, uw droevig lot niet hooren! 
 
Dus treedt hij naar zijn spruit, het teêrgeliefde wicht, 
Met opene armen toe; dan 't ongewoon gezicht 
Van 't blinkende helmet, dat, ruig van paardenhairen, 
Die wabb'ren in de lucht, den stoutsten kan vervaaren, 
Ontzet het jonge kind, dat uit verbaasdheid huilt, 
En in zijn voedsters schoot zich met het hoofd verschuilt. 
Des jongskes ijd'le vrees dwingt de ouders, hoe angstvallig, 
Een ligten glimplach af. Maar Hektor zet lieftallig 
Zijn helm op de aarde neêr, omhelst en heft zijn' zoon 
In de armen hemelwaard en smeekt: o Groote Goôn, 
En gij der Goden voogd! weest dees' mijn zoon genadig. 
Dat hij, als ik, vol moeds, het Trooische volk verdadig'. 
Hij heersche in Ilium! men roepe van hem uit, 
Wanneer hij van den strijd, beladen met den buit 
Zijns vijands, wederkomt: Triomf! men ziet in deezen 
Veel grooter Krijgsheld dan zijn vader plagt te weezen. 
Opdat zijn moeder nog in hem haar vreugd beschouw'. 
 
Hij zwijgt en stelt het kind in de armen van zijn vrouw. 
Zij drukt het aan haar borst en ziet het aan met oogen, 
Die eene liefdelonk en traanen van meêdogen, 
De droefheid en vermaak, vast mengen ondereen. 
De ontroerde Held ziet haar en haar bekoorlijkheên 
Met droeve deernis aan. Hij streelt haar onder 't schreien 
En droogt haar traanen af, Ach (zegt hij) maak mij 't scheien 

{==716==} {>>pagina-aanduiding<<}

Niet harder, dan het is. Mijn lief, mijn waardste schat: 
Geen magt, geen krijgsgeweld heeft op mijn leven vat 
Voor den bepaalden tijd. Aan 't Noodlot hangt ons leven; 
Dit doet den stoutsten Held en lafsten bloodaard sneeven: 
Geen stervling kan zijn dood, eens vast bestemd, ontgaan. 
Bedaar, keer naar uw hof en vat uw werk weêr aan 
Bij webbe en weefgetouw; beveel uw dienstb're vrouwen, 
Maar wil het oorlogswerk den mannen toebetrouwen; 
Mij voegt het allermeest - Hij zwijgt en neemt terstond 
Zijn zwaar gepluimd helmet in 't weggaan van den grond, 
En laat zijn gemaalin bedrukt op Trojes veste. 
Hier staat ze een kleine poos verstijfd, doch keert ten leste 
Naar haar paleis terug, schier ieder oogenblik 
Met de oogen, nat beschreid en vol van angst en schrik, 
Omziende naar haar' Held, helaas! te ras verdwenen. 
Dus komt ze in Hektors hof. Haar onophoudlijk weenen 
Verwekt een naar gekerm bij al haar' vrouwenstoet, 
Die Trojes toeverlaat nog levend' met een vloed 
Van traanen reeds betreurt. De wanhoop doet elk vreezen, 
Dat hij door 't Grieksch geweld alrede ontzield zal weezen. 
 
Nu toefde Paris niet na 't broederlijk verwijt; 
Hij had zich aangegord en spoedt zich naar den strijd. 
Gelijk een Hengst, op stal gevoederd, na lang trekken 
Den taaien halster breekt, en vrij en vrank aan 't rekken, 
Klepvoetende over 't veld en brieschend heenen spoedt 
Om weêr te wed te gaan in eenen heldren vloed, 
En op zijn schoonheid trots, bij 't steigeren en tieren 
Den kop steekt in de lucht, daar staart en maanen zwieren, 
Terwijl hij vlug ter hoef naar 't hem gewoone veld 
En een bekenden troep van maeren (*) heenen snelt; 
Zoo vliegt Prins Paris thans uit zijne trotsche wooning 
De Trooische straaten door met allerlei vertooning 
Van fierheid, nieuwen moed en blijde vrolijkheid, 
Terwijl zijn wapentuig een schittering verspreidt, 
Den glans der zon gelijk. Hij loopt met snelle schreden 
En komt bij Hektor, reeds het bolwerk afgetreden, 
Waarop Andromache hem tijdig was ontmoet. 
 
Mijn broeder, (zegt hij) 'k heb mij niet genoeg gespoed 

{==717==} {>>pagina-aanduiding<<}

En ben naar uwen zin gewis te laat gekomen. 
Ik ken uw' Heldendrift, die zich niet laat betoomen 
Als 't op een strijden gaat. Neen Prins, (hervat de Held) 
Geen mensch, die ooit verdienste op juiste waarde stelt, 
Kan uwe heldendaên en dapperheid verachten; 
Maar somtijds wilt ge uw pligt in 't strijden niet betrachten. 
Dan denk eens, hoe 't mij smart, wanneer ik hooren moet, 
Hoe Trojes volk, om u gedrukt door tegenspoed, 
Uw' roem tot nadeel spreekt. Maar gaan wij! laat ons strijden! 
Wij zullen eens hierna te beter ons verblijden, 
Als uit de Vrijheidschaal door 't Godendom de wijn 
Zal stroomen op den grond, en Troje vrij zal zijn. 


Derde brief van Philalethes aan Euleptos, over het dierlijk magnetismus.

Zekerlijk hebt gij gelijk, mijn vriend! dat men in dier voege ook op het dierlijk Magnetismus zou kunnen toepassen, hetgeen zeker bekend dichter eens een' rijmelaar, wiens broddelwerk hem ter beoordeeling was opgedrongen, te gemoet voerde: ‘dat het veel waarheid en veel nieuws behelsde; maar dat het ware niet nieuw, en het nieuwe niet waar zij!’ - Behalve toch de aloude bronnen, waaruit men de bouwstoffen tot voltooijing van dat luchtkasteel heeft zoeken magtig te worden, zien wij, door het albedwingend vermogen der verbeelding en der ligtgeloovigheid onderschraagd, ontelbare proeven ter genezing van allerlei kwalen en gebreken, op eene echt magnetische wijze, door allerhande soort van lieden in 't werk gesteld. Van hier allerlei sympathetische curen; poeijers van sympathie ter genezing van wormen, verstoppingen, ongemakken, en tot bedrijf van allerhande schandelijke verrigtingen! Een weinig speeksel, een druppel bloed van den lijder, een weinig haar van zijn hoofd, wat schrapsel van zijne nagels, en de lieve hemel weet wat al meêr, werd op uren afstands verzonden, en de ziektebezweerder bevrijdde den door verbeelding en eene stellige verwachting opgewonden lijder van eene derdendaag-
{==718==} {>>pagina-aanduiding<<}
sche koorts, of van hypochondrieke ongemakken. De genezene verkondigde het hem gebeurde overal luide en met nadruk, en de edelmoedige redder des menschdoms stak zijn zondenloon in den zak, en lachte over deszelfs dwaasheden.
En is zoodanig eene genezing niet in den echt magnetischen geest? Magnetiseert men óók niet zijne lijders op uren afstands; en neemt men daartoe óók niet eene zekere, door quasi inspanning van den wil, van den magnetiseur uitgaande, deuren, vensters en muren passérende, en tot in het heiligdom der menschheid, de edele zitplaats des levens, de verheven verblijfplaats van het denkvermogen, NB! de maag, doordringende en daarop werkende vloeistoffe of wereldgeest te baat? - Is het ons onbekend, dat de inwoners van Azië op eene meer directe wijze het Magnetismus drijven, en vrienden van betasting en wrijven zijn; en dat in de Oost-Indiën voornamelijk een zieke zich door zijne slavinnen zacht en aanhoudend laat manipuléren? - Is het ons ontschoten, dat men nog hier en daar de menschen, door wrijvingen aan de binnenzijde van den linker arm, van de huig ligt? - Is het ons onverklaarbaar, eindelijk, of en hoedanig dit een en ander met een gewenscht gevolg kunne plaats hebben?
Het is zoo, mijn vriend! dit alles is Magnetismus, dit alles steunt op wezenlijk vaste en tevens op geheimzinnige gronden; maar die wezenlijk vaste gronden zijn ons ook zonder het Magnetismus verklaarbaar, en het geheimzinnige dier curen steunt op waan en bedrog! Het is zekerlijk niet aangenaam voor de heeren magnetiseurs, een zoo bitter vonnis te vernemen; maar, voor zoo verre zij zelven niet de slagtoffers zijn van dien waan en van dat bedrog, verdienen zij voor 't minst eene bijtende zalf:

‘Notre crèdulité fait toute leur science!’ 

mogen wij uit de Ocdipe van voltaire wel op hen toepassen; en dat het mij niet te doen is, om op even losse

{==719==} {>>pagina-aanduiding<<}
gronden mijne tegenwerping te bouwen, of, in het hoog gezag, aan Frankrijk's beroemdste geleerden wettig toegekend, berustende, mij aan eigen onderzoek en de beschouwing van het onderwerp uit mijn eigen gezigtpunt te onttrekken, daarvan meen ik alreeds tot hiertoe genoegzame bewijzen gegeven te hebben. Het ἀυτὸς ἔφα, op wien ook toepasselijk, heeft in mijne oogen eene slechts zeer betrekkelijke waarde; en dat mijn vriend daar even zoo over denkt, daarvan houde ik mij op gronden verzekerd. Willen wij nu metderdaad bewijzen, dat hetgeen, onder de benaming van dierlijk magnetische verschijnselen, de aandacht eener vooringenomen en ligtgeloovige menigte wekt, voor een groot gedeelte parallel staat met de resultaten, die wij uit de tot hiertoe alreeds bekende en onomstootelijke wetten van levens- en denkkracht in 't algemeen, of van prikkelbaarheid, gevoeligheid en redelijkheid meer in 't bijzonder hebben opgezameld, en voor een ander gedeelte deszelfs bestaan aan inbeelding, die bastaardvrucht eener lijdende verbeeldingskracht, te danken heeft; dan is het noodig, een weinig nader bij elk dier verschijnselen te vertoeven. Zoo wel ten opzigte van die, welke zich bij den magnetiseur, als dezulke, welke zich bij den gemagnetiseerden voordoen, willen wij een weinig stilstaan. Dat u dit niet verdriete, euleptos! Niet ledig en werkeloos blijven wij eenigen tijd op dezelfde hoogte; om voorwaarts te streven, moet men eerst menigen steen en menig een' hinderpaal uit den weg ruimen, maar dan gaat ook de reis zoo veel te spoediger voort!
Hoe veel er ons ook nog te weten overig blijft aangaande het proces van 't leven, zoo doen er zich toch te midden van dat duister eenige heldere stippen op, die ons, even als de starren aan den nachtelijken hemel, wanneer wij van een hooger licht verstoken zijn, tot gidsen verstrekken, ons standpunt bepalen, en onzen loop regelen. Het verschijnsel van 't leven zien wij alleen in den mensch met de ontwijfelbare kenmerken van redelijk bewustzijn en van hoogere kennis verbonden; het is een hooger leven, in de vereeniging

{==720==} {>>pagina-aanduiding<<}
van meerdere en meer bijzondere vereischten of voorwaarden, dan bij plant of dier, gegrond, en zich voordoende als een éénig uitwerksel, of als de slotsom van meer dan ééne werkzaamheid. De natuurkunde heeft ons den weg gebaand, om op te klimmen van den benedensten trap, waarop het leven in de bewerktuigde wereld staat, tot aan de, voor het menschelijk verstand, hoogst bereikbare hoogte, tot aan die grensscheiding, waar ons weten met zekerheid ophoudt. Hier ontmoeten wij de zusterlijke hand der bespiegeling, en vriendelijk geleidt ons daar de bovennatuurkunde tot aan den grenspaal van weten, op waarschijnlijkheid gegrond. Het is bekend, mijn vriend! dat, voorgelicht door de glansrijke fakkel onzer vaderen, de ontleeden natuurkunde van 's menschen ligchaam zich met de zielkunde en wijsgeerte heden ten dage verzusterd heeft, en dat, ondanks den onzin der zoogenaamde Neölogen, ondanks de zich telkens veranderende sophisterijen van röschlaub, de wartaal der in hunne eigen denkbeelden verdeelde napraters van een' zich zelf niet verstaanden schelling en troxler, en niettegenstaande het monnikengeprevel van kilian en zoo vele andere dwaallichten, wien het maar al te zeer heeft mogen gelukken, de eenvoudig heldere fakkel eener onnavolgbare critische wijsgeerte te omnevelen, de waarheid van haar standpunt niet is geweken, en het brein van zelfdenkers, al ware het dan ook voor de nakomelingschap, is werkzaam geweest. Te midden van zoo vele volksonlusten en staatsomwentelingen, hebben ook wij in ons midden altoos ijverige bevorderaars van waarheid en kennis aangaande het zamenstel van 't menschelijk ligchaam en deszelfs verborgenste verrigtingen, betrekkelijk schei- en natuurkunde, en tot verbetering en uitbreiding van het vak der wijsgeerte en geestkunde,
ontmoet. Aan dezen, in 't bijzonder aan sandifort, doornik, ontijd, van swinden, aan craanen en van marum zijn wij zoo vele keurige bijdragen tot bevordering en uitbreiding onzer kennis wegens de leer van 't menschelijk zamenstel, het bezielende in de na-
{==721==} {>>pagina-aanduiding<<}
tuur, de leer der verschillende vloeistoffen en grondkrachten, de verwantschapping der ligchamen onder elkander, derzelver physieke vereeniging, betrekking en grond, kortom, nopens de belangrijkste wetten en grondwaarheden der natuur, uit ieder gezigtpunt beschouwd, verschuldigd. De wijsgeerte heeft, in latere jaren, in de werkzame pogingen van den geleerden van hemert en den verdienstelijken kinker, stut en steun gevonden; licht en leven heeft zich, staande een twintigtal jaren, over den vaderlandschen bodem verspreid: van waar nu, dat niet één van bovengemelde schrandere koppen, dat niet één van zoo vele anderen, wier namen, ook zonder gemeld te worden, der vergetelheid onttrokken zijn, aan het dierlijk Magnetismus waarde en bestaan heeft toegekend? Opmerkzaam geworden zijnde op het ware verschijnsel van 't leven, heeft men ontwaard, dat dierlijke stoffe het eerste vereischte of de hoofdvoorwaarde van een welbewerktuigd dierlijk wezen is. De stoffelijke vezel, door eene eigenaardige menging en gedaante van bestanddeelen daartoe in staat gesteld, herbergt het verschijnsel der prikkelbaarheid, hetwelk men veilig als een uitwerksel van die bijzondere menging en vorm zou kunnen aanmerken. Tot zoo ver is het ligchaam organiek werkzaam, en de dierlijk-stoffelijke vezel als een uitwendige of werktuigelijke zin (organon organicum) te beschouwen. Een hoogere trap van levendigheid en werkzaamheid in dat bewerktuigde gestel uit zich, krachtens het beginsel van gevoeligheid, als eene
fijne, onzigtbare vloeistoffe, de meeste affiniteit tot de zenuwen hebbende, en zich ook bij uitsluiting daartoe bepalende. Voor zoo ver zich de gevoeligheid wederom uit de eigenaardige menging en vorm dier organen laat afleiden, is zij in het zenuwbekleedsel of het zenuwvlies (neurilema) bevat, en levert dan de kenbare verschijnselen van uitwendig gevoel en van beweging op; terwijl de inwendige stroom de verbindende schakel is tusschen rede en dierlijkheid, tusschen bewerktuiging en denkkracht. Het bewerktuigd en daardoor prikkelbaar dier is nu reeds met het verheven beginsel der gevoeligheid be-
{==722==} {>>pagina-aanduiding<<}
gaafd, en doet zich, met betrekking tot het zenuwgestel in 't algemeen, als een inwendige of levens-zin (organon dynamicum) kennen. Tot aan den hoogsten trap van redelijke kennis of bewustheid reikt de keten, die deze gevoeligheid aan het denkvermogen paart. Met een nog verhevener beginsel vereenigd, is de zenuw-vloeistof rusteloos werkzaam, en wordt het eerst en het meest in de bewerktuiging van het hersengestel, als den voornamen en éénigen oorsprong van alle zenuwen, waargenomen. Gelijk de uitwendige prikkel, als iets voorwaardelijks, der prikkelbaarheid, als iets vooronderstelds en afhankelijks van menging en vorm, tot voedsel verstrekt, zoo ook treedt de zenuw-vloeistof, als een inwendige prikkel op gevoeligheid en denkkracht werkende, blijkbaar ten voorschijn. Ook in dit geval is de zenuw-vloeistof het voorwaardelijk werkende op het beginsel onzer rede, hetwelk, op de gevoeligheid van het zenuwvlies terugwerkende, deze organen noodzaakt de spieren tot werkzaamheid aan te porren, en het ligchaam alzoo aan den wil der ziele doet onderworpen zijn.
Het verschijnsel van leven en denken, mijn vriend! bestaat in eene onafgebroken reeks van werkzaamheden in eene opvolgende orde: de uitwendige of werktuigelijke prikkel doet in de wel bewerktuigde, d.i. prikkelbare stoffe prikkeling geboren worden; deze prikkeling deelt zich door zamenlijding (consensuëel) werktuigelijk of organiek mede aan het zenuwvocht, en geeft aanleiding tot gevoel. Het gevoel, als een dynamische of levensprikkel, geraakt dadelijk in verband met het hooger beginsel onzer rede, en vormt kennis, of gevoel met bewustzijn. Naar goedvinden nu en in gevolge den invloed van onzen wil, werkt het denkvermogen als zielsprikkel op het zenuwvlies terug, en doet vrije en onafhankelijke bewegingen geboren worden. Vindt nu evenwel in deze opvolgende orde eenig beletsel plaats, dan zijn de schakels verbroken, en verwarring van ziels- en ligchaams-werkzaamheden is daarvan het onvermijdelijk gevolg.

{==723==} {>>pagina-aanduiding<<}

Ziedaar de grondtrekken mijner theorie aangaande het leven met kennelijk bewustzijn; eene theorie toch, zoo ver mij bewust is, gegrond op wetten en waarheden van het menschelijk ligchaam, uit een ontleed- natuur- en geestkundig oogpunt beschouwd. Nog eens herhaal ik dan bij deze gelegenheid, wat ik in mijn' eersten brief reeds aanmerkte, dat het verschijnsel van bewustzijn het eerst door zinnelijke aanschouwing geboren wordt, en dat geenerlei gevoel, onder welke duistere benaming ook, zoodanig kunne geconcentreerd worden, dat de mensch, zonder dadelijke tusschenkomst zijner zintuigen, den aard, de eigenschappen en de betrekking der objecten rondom hem zou kunnen bepalen. Het getal der omstanders b.v. te bepalen, hetwelk zich gedurende den zoogenaamd magnetischen slaap van den lijder vermeerderd of verminderd heeft; de kleuren en hoedanigheden van vooraf niet aanschouwde, vaak nimmer gekende zaken op te geven, en zonder aanleg, kunde of de geringste kennis omtrent ziekte en geneesmiddel, als in een' staat van verrukking, de vereischten, den aard, de wijze van werking van kruiden en planten, benevens de plaats, waar zij groeijen, aan de hand te geven: dit alles achte ik, niet slechts op gronden van voren, maar wanneer wij slechts eenigermate gezond menschenverstand willen raadplegen, volstrekt fabelachtig, onmogelijk en belagchelijk!
Naauwelijks vertrouwt men zijn gezigt, wanneer men in het werk van kluge, dat compendium van zotternijen, vindt gewag gemaakt van eene lijderesse, welke in hare hooge clairvoyance zoo veel tijdrekening verstond, dat zij bespeurde vóór 11 jaren eene zweer aan 't hart gehad te hebben, die 9 jaren geleden wederom verdwenen was; en een' zoo waarzeggenden geest bezat, dat zij vooruitzag en den tijd bepaalde, en de omstandigheden, staande welke, en de wijze, waarop de worm, welken zij in hare ingewanden ontdekte, zijn verblijf in de maag zou nemen. Eene andere wist een' geruimen tijd vooraf, dat zij den voet zou verdraaijen; en zie, zulks gebeurde ook! Eene soortgelijk helderziende won, staande de magnetische cuur, berigten,

{==724==} {>>pagina-aanduiding<<}
wegens haren meer dan honderd mijlen ver van haar verwijderden broeder, in. Eene andere voorzeide, dat men haar binnen twee maanden tot een landvermaak zou noodigen; en het geschiedde alzoo! Een zekere Heer V.R. magnetiseerde op drie mijlen afstands met het gewenschte gevolg, en de gemagnetiseerde erkende dadelijk den invloed van den toovenaar! - Doch waartoe met zoo veel onzin den kostbaren tijd verbeuzeld; het is naauwelijks te gelooven, mijn vriend! dat van eenig geneesheer in 1813 nog zoo iets in druk verschijnt!

‘Car toute sa raison n'est presque qu'un delire!’ 

Het dierlijk Magnetismus, in deszelfs stelselmatigen vorm, levert zes graden of toestanden ter beschouwing op. Op dezen lust het mij, uwe aandacht in 't bijzonder te vestigen; dezelven tegen over te plaatsen den waren, ons alreeds bekenden toestand van 't leven, zoo als ik dien hier boven nog met weinig woorden ontwikkeld heb; en daaruit af te leiden de verklaarbaarheid van sommige, en de logische onwaarheid van andere kenmerken. Het is het menschelijk ligchaam, mijn vriend! in deszelfs gewone verrigtingen en natuurlijke werkzaamheden beschouwd, hetwelk ik tot dat oogmerk ten grondslag zal leggen; terwijl het gewoon verschijnsel van den slaap, op gronden van prikkeling en opwekbaarheid (gij begrijpt, dat ik onder deze algemeene benaming de nuances van prikkelbaarheid en gevoeligheid versta!) steunende, ons de deur zal openen ter verklaring der zoo zonderling voorkomende magnetische verschijnsels.
Over 't algemeen, en, zoo als gezegd, de wetten van prikkel- en opwekbaarheid, als hoofdvoorwaarden van den toestand van 't leven, ten grondslag leggende, meen ik de verschijnselen, welke de magnetische slaap oplevert, als uit eene drieledige bron voortvloeijende, volledig te kunnen verklaren: zijnde de eerste dier oorzaken in den invloed der verbeelding, als iets voorbeschikkends; de tweede in de eenzelvigheid van den eigenaardig werktuigelijk-geestigen

{==725==} {>>pagina-aanduiding<<}
prikkel, als iets bijkomends en qualitatiefs; eene derde oorzaak, eindelijk, in de trapswijze opklimming of in de gradatiën der zinnelijke betasting, als insgelijks iets bijkomends en quantitatiefs tevens, begrepen. Ik weet niet, of ik mij wel duidelijk genoeg uitdrukke; zoo niet, dan dit nog ter verklaring: Tot het leven worden, bij een' geschikten aanleg en bij eene doelmatige bewerktuiging, prikkels van buiten af vereischt. Dit is, ook zielkundig beschouwd, waar! - Onze kennis, van eene zinnelijke aanschouwing haren eersten oorsprong ontleenende, vereischt althans voorwerpen of zaken buiten ons, welke als zoo vele prikkels op de zinnen werken. Het evenwigt nu, dat er tusschen die prikkels en onze bewerktuiging (om mij van een algemeen woord te bedienen) plaats grijpt, de verstandhouding, de min- of meerder geëvenredigde betrekking tusschen die beiden, wijzigt het meerder of minder in 't oog vallende van het uitwerksel, dat uit den wederkeerigen invloed dier voorwaarden of vereischten geboren wordt. Hoe vatbaarder het gestel, d.i. hoe prikkelbaarder de spier-, hoe gevoeliger de zenuw-vezel is, zoo veel te zwakker behoeft de prikkel te zijn, om een' even merkbaren indruk of kenbare verandering in de zinnen, en bij opvolging ook in de ziel, te weeg te brengen, als een veel sterker of vermogender prikkel op eene minder geschikte of voor prikkeling vatbare bewerktuiging te verrigten in staat is. Het zij nu dat die bijzonder vatbare aanleg in eene hooge mate van prikkelbaarheid (vatbaarheid om aangedaan te worden door uitwendige prikkels, de eigenlijk gezegde vita organica), of in eene verhoogde gevoeligheid (vatbaarheid om die aandoening over te nemen en mede te deelen aan het algemeen gevoelsvermogen, sensorium, de vita dynamica) bestaat; de voorbeschiktheid van spoedige aandoening
is in beide die gevallen niet te miskennen.

(Het overige van dezen Brief hierna.)







{==726==} {>>pagina-aanduiding<<}

Beschouwing van de tentoonstelling der kunstwerken van nog in leven zijnde Hollandsche meesters, in september en october 1813, te Amsterdam.

(Vervolg en slot van bl. 684.)

De prijs van het tableau de genre, door den Koning bij vroegere Tentoonstelling alhier opgehangen, werd gewonnen door den Heer w.b. van der kooi, te Franeker. Van dezen zelfden Kunstenaar heeft men alhier twee fraaije schilderijen, als drie kinderen, spelende in eene kamer (*), en een Hollandsche of liever Vriesche boer, zijne pijp zittende te rooken (†). De eene dezer schilderijen schijnt nu onlangs, de andere is reeds voor eenigen tijd vervaardigd. De schildertrant van den Heer van der kooi, die men zien kan dat van dijk veel en wel bestudeerd heeft, is eigenaardig, breed en natuurlijk. Wij stellen hem onder de eerste Meesters van ons Land. De boer beviel ons inzonderheid.
De twee veldgezigtjes met schapen en vee, waarmede de Utrechtsche Kunstliefhebber m.a. kuytenbrouwer deze Tentoonstelling vereerde (§), waren het algemeen welgevallig, bijzonder dat in den trant van van der does; zoo ook het duinachtig landschap van den Zwolschen Kunstminnaar d.j. van der laen (**): doch nog meer trok de aandacht de zoo wél getroffen beeldtenis, door den Heer a. de lelie vervaardigd, van een' onzer meest beminde en geëerde Dichters (††). Algemeene bekendheid verwekte hier, en met reden, algemeene goedkeuring, zoo over de welgetroffen gelijkenis, als de goede penseelsbehandeling. Uitvoeriger, en uitstekend van behandeling, is het niet minder gelijkend afbeeldsel van een doorkundig en bekend

{==727==} {>>pagina-aanduiding<<}
Generaal ten voeten uit, door denzelfden Meester (*); ook het bijwerk en landschap toonen ons het veelvermogende van een penseel als dat van den beroemden de lelie. Alleen hoorden wij de aanmerking, of het goud der galonnen van gewoon geel wel genoeg onderscheiden ware.
Van alle schilderijen even breedvoerig melding te maken, verbiedt ons tijd en plaatsbestek; daarom zullen wij slechts als bij namen opnoemen c. malleyn van Rotterdam, van wien een landschap met paarden (†), en a. oberman alhier, van wien twee met vee (§) zich op deze Tentoonstelling bevonden. Geene breede vermelding mogen wij daarom ook van den zeer verdienstelijken g.j michaëlis, van deze Stad, maken, wiens landschap bij Lochem (**) lof, en wiens regt natuurlijk gezigt over de duinen, tusschen Overveen en Bloemendaal, op Haarlem (††) bijzondere onderscheiding en goedkeuring verwierf.
Groot zijn de begaafdheden, veelvuldig de kundigheden, stout is het vernuft van den Heer l. moritz, weleer te Leyden, thans alhier met roem bekend. Zijne eerzucht kon het verwijt niet dulden, alsof onze landaard minder dan andere voor het Historieele geschikt was; hij ondernam diensvolgens, zijne vermogens ook in dit vak te beproeven, en leverde zoo hierin, als in het tableau de genre, zeer gelukkige proeven van zijne ongemeene bekwaamheid. Drie kapitale stukken heeft men op deze Tentoonstelling van zijne hand; het eerste a. snoek in het karakter van Achilles (§§), het tweede een tooneel uit de Ifigenia in Aulis, volgens het vijfde tooneel, derde bedrijf, van racine's Treurspel (***), en het derde een welbekend mansen vrouwe-portret, zittende levensgrootte in eene kamer bij eene pianoforte, terwijl een hondje een gevallen handschoen in zijn' bek houdt (†††). Het eerste bevalt ons door fraaijen stand, uitnemende drapéring, grootsche voorstelling en treffende gelijkenis. Sommigen maakten de aanmer-
{==728==} {>>pagina-aanduiding<<}
king: of niet het been en de arm te zamen, als 't ware, te veel een hellend of gelijk afloopend vlak formeerden? Hoe het zij, wij achten het van ongemeen groote waarde. Ook het volgende tafereel, hoewel veel minder, heeft verdiensten; maar het krachtig penseel en de breede behandeling van dezen zeer verdienstelijken Kunstenaar zijn inzonderheid kenbaar in het derde stuk, bevattende eene welgekozene groep van beelden; alles is hier goed geordonneerd en uitnemend bewerkt; ook is de gelijkenis treffend, de draperie keurig; het hondje is inderdaad als van wenix. Nog heeft men eene zinnebeeldige voorstelling van 't Genoegen door dezen
Meester (*), welke ons echter niet zóó geviel als de beide andere stukken; het bloemwerk daarvan is door zijne echtgenoote vervaardigd. De juiste aanleg en goede geschiktheid dier verdienstelijke Vrouw voor deze moeijelijke schildersoort blijkt ook uit twee kleine bloemstukjes (†), die dun en wel behandeld zijn; zoodat wij ze voor de beste bloemschilderijtjes van deze Tentoonstelling houden.
Een Jongeling van vijftien jaren, j.de meijer van Rotterdam, zond een landschap met eene ruïne (§), dat voor een kind zeer wel is en iets belooft.
Vier miniaturen door twee Vrouwen liggen nu als aan de beurt ter vermelding; drie, zijnde portretjes, door Mejufvrouw m. neels te Brussel (**), en een van Mevrouw l.c. de neufville, geb. ritter, alhier (††); het laatste vereischt onderscheiding. Eene vrouw slaat hare hand om een' dikken boomstam, met klimop omwassen; zij houdt een' hond aan een' band; op den stam leest men: je meurs où je m'attache; het is van de grootste uitvoerigheid.
De Heer h. numan, alhier, leverde ons een Hollandsch landgezigtje met vee, een mans-portret, en een kind, spelende bij eene wieg (§§), als wilde hij door drie onderscheidene tafereelen aan het algemeen vragen, voor welke

{==729==} {>>pagina-aanduiding<<}
soort hij best geschikt ware. Naar deze proeven te oordeelen, antwoorden wij voor ons: ‘voor de eerste het best, voor de laatste zeker het minst.’ Het landschapje is regt natuurlijk voorgesteld en bevallig gestoffeerd.
Betuigden wij ons leedwezen, dat de Heer g.j.j. van os hier geene zijner bloemschilderijen leverde, in welk vak hij voorzeker alle zijne kunstgenooten overtreft, hij vergoedt dit eenigermate door de voorstelling van een stil leven, waarin een doode faizant hangt (*). Zoo wij moesten beslissen, welk penseel van de gansche Tentoonstelling het beste is, kozen wij voorzeker dat van dezen Schilder. Men bezie met aandacht het dunne, fijne en teedere der pluimaadje, en men stemme ons toe, dat zulk een Bloemschilder slechts voor zulk eene navolging van teedere veertjes geschikt was. Wij schatten dezen faizant ongemeen hoog, doch betuigen voor het overige, in de zamenstelling van het stuk weinig houding aan te treffen; men beschouwe dus, als 't ware, dezen uitmuntenden vogel als eene studie op zichzelve, en het overige als bijwerk.
De kunst is niet erfelijk; en echter vindt men somwijlen in één geslacht, in één huis, meer dan één voortrefselijk Kunstenaar. Zoo veel vermag voorbeeld en welgeplaatste naijver! De beide broeders g.j.j. en p.g. van os, te 's Gravenland, wedijveren in uitstekende kunstvermogens. Gaf de Bloemschilder hier een klein tafereel, de Landschapschilder geeft hier twee zeer kapitale schilderijen. Het eene stelt voor eene liggende koe, levensgrootte en van voren te zien, terwijl een kalf nevens haar staat (†); het andere een heizigt met liggende schapen en een aangenaam verschiet (§). Als Kabinetstukken zouden wij ze te weinig bevallig, te groot en te ijl vinden; doch als proeven van kunst en welgeslaagde studie leveren zij ons hier de meest gewenschte bewijzen. Men kan b.v. niets natuurlijker verlangen, dan het staande kalf, hetgeen, in den trant van den grooten potter geschilderd, den toets van het naauwkeurigst onderzoek kan doorstaan.

{==730==} {>>pagina-aanduiding<<}
De Leerling van laatstgemelden p.g. van os, j. van ravensway, te Hilversum, levert op deze Tentoonstelling een goed getuigschrift zijner vorderingen, in eene weide met eenig vee (*).
De meest gevorderde van alle Kunstenaars sinds de laatste Tentoonstelling is, volgens onze gedachten en die van vele anderen, de Heer j.w. pieneman, uit den Haag. Het is veel, in één vak van schilderen uit te munten; wat lof verdient dan niet hij, die in vier soorten, het historieele, tableau de genre, het natuurlijk en het zoogenaamd poëtisch of arcadisch landschap, tevens uitmunt! Dit doet deze Schilder. Tot bewijs van het eerste, strekt de Christenleeraar hambroek, zijn woord getrouw, terugkeerende tot zijne vijanden, de Chinezen, ondanks het geschrei en de wederhouding zijner echtgenoote, kinderen en vrienden (†). De houding van dezen Hollandschen regulus is regt edel, de ordonnantie fraai, het geheel verdienstelijk: het wezen van de flaauw liggende vrouw heeft te veel van het ivoorachtige; een gebrek, doch dat ook in eenen Ridder van der werff wordt waargenomen. Tot bewijs van de tweede schildersoort strekke het waschvrouwtje (§). Dit schilderijtje trof inzonderheid; het is in den waren stijl der Ouden, in dien van eenen Delftschen van der meer of metzu, vervaardigd. Dit stukje alleen ware genoeg geweest, om ons de uitstekende vorderingen van pieneman te doen zien; en echter bewijst ons zulks nog daarenboven ten duidelijkste zijn natuurlijk landschap, of boschgezigtje (**), in den trant van hakkert behandeld, en uitnemend fraai gestoffeerd. Wij vonden dus ook daarin een bijzonder genoegen, en stellen het verre boven het arcadisch landschap (††), waarin wij betuigen moeten, van de vier stukken, verre het minst behagen te hebben. Wij danken
dezen Schilder voor de welbestede vlijt en de menigvuldige studie, zonder welke

{==731==} {>>pagina-aanduiding<<}
voorzeker het hem onmogelijk geweest ware, zulke stappen voorwaarts te doen in het edel strijdperk der kunst.
Dezelfde vlijt en ijver bleek ons in vijf schilderijtjes (*) van den zeer verdienstelijken d. du pré alhier, eenen man van kunde en zeldzame begaafdheden. Van allen beviel de galerij van de St. Pieters kerk te Rome ons het best; het is, in den trant van eenen van der ulft, fraai behandeld, en keurig van stoffaadje.
Van den Heer a. robineau, thans alhier woonachtig, beschouwt men hier drie portretten (†), en eene zeer uitvoerige zinnebeeldige voorstelling (§), die wij van ganscher harte tot waarheid gebragt zagen; zij verbeeldt den Vrede en de Liefde, terugkeerende op de aarde, in rouw over de rampen des oorlogs.
Wij haasten ons nog melding te maken van drie landschappen met vee (**), uit Brussel door den kunstkeurigen Heer j.b. deroy gezonden. De luchten en het landschap vonden wij zeer verdienstelijk en natuurlijk, en oordeelden deze beter dan de stoffaadje, welke, hoezeer niet onbevallig, ons wat stijf voorkwam. Dat met vee, trekkende over eene steenen brug, beviel ons van de drie het best.
De winter van a.j. ruytenschild alhier (††) is inderdaad zeer natuurlijk; het geval is zeer goed gekozen; de beelden, schoon misschien wat forsch, zijn zeer wel geteekend.
De Heer m. schouman, verdienstelijke zoon van een' uitstekenden vader, is bekend door zijne zee- en water-gezigten; men vindt hier twee schilderijen van hem; de eene een gezigt op de Maas voor Dordrecht (§§), de andere een woelend water (***); beide stukken van veel verdiensten. En echter hebben dezelve niet geheel voldaan aan de, naar gedachten, al te hoog gespannen verwachting van

{==732==} {>>pagina-aanduiding<<}
een' Meester, die zoo veel uitnemends in dit vak heeft geleverd en kan leveren. Wij prijzen dezen beroemden Zeeschilder bijzonder daarin, dat hij niet, gelijk zijne Staden Kunstgenooten, de Heeren van strij, versteeg, meulman, smak en anderen, waarop Dordrecht roem draagt, de uitnoodiging tot deze Tentoonstelling weinig geacht, maar welwillend zijn kunstwerk geleverd heeft ten algemeenen nutte.
Wel iets behagelijks heerscht er in de zinnebeeldige tafereelen (*) van den met regt geachten Teekenaar en Schilder j. schwachhöfer alhier, van wien men hier ook twee portretten (†) heeft, alsmede een Kupido (§), die echter te koud en met te veel bijwerk bezet is. De natuur is met weinig te vrede, en het eenvoudige is het zegel der waarheid; de herinnering aan deze spreuk houde hij en de vlijtige j. uitenbogaardt alhier, een Teekenaar vol verdiensten, ons ten beste. Van den laatsten heeft men twee boomrijke landschappen (**) en een vrouwtje in eene nis met twee kinderen (††). Alles is te zwaar en te overladen, en verraadt, bij groote kunde, gebrek aan genoegzamen smaak.
De Heer c.j. baan van slangenburg, te Leeuwarden, vertoont ons eene grootmoeder, haar kleinkind iets voorlezende (§§). Deze schilderij trok onze bijzondere aandacht, en verdient onderscheiding: het geheel heeft zeer veel loffelijks; alleen is het nederslaan der oogen bij het lezen niet zeer gelukkig, en het is alsof de oude vrouw, schoon lezende, blind was; het is misschien met eene kleinigheid te verhelpen.
De Heer j.d. teissier, bij het Museum op het Paleis alhier dagelijks werkzaam, heeft zijne ledige uren uitnemend besteed in het naauwkeurig afteekenen van twee zeer fraaije schilderijen aldaar, de eene een St. Nicolaas avond naar het meesterstuk van jan steen (***), de

{==733==} {>>pagina-aanduiding<<}
andere naar een fruitstuk van van huizum (*). Het eerste is het beste; de beelden zijn als portret; de kleuren hadden iets helderder kunnen zijn.
De Heer h. van wingerden, te Rotterdam, leverde een wintergezigt (†), een timmerman (§) en een metselaar (**). Wij vonden dezelve voor deze Tentoonstelling geenszins geschikt.
Dat onze Kunstenaars het historieele kunnen behandelen, en zulks met goed gevolg, toont de kapitale schilderij van den Heer b. wolff alhier, voorstellende Sophonisba, terwijl haar door een' vertrouwde van Massinissa de giftbeker wordt gegeven (††). De karakters en de hartstogten zijn wel uitgedrukt, de draperie en kleeding zeer goed naar tijd en onderwerp, de kleuren helder; het geheel scheen sommigen te ijl voor vier, of liever drie beelden; het vrouwebeeld kon iets bevalliger; het geheel is echter lofwaardig. Ook de geschilderde lijst is bedriegelijk.
Herinneren wij ons nog levendig genoeg de vorige Tentoonstelling, zoo brengen wij ons zeker met genoegen voor den geest het zittend vrouwtje van den verdienstelijken p.c. wonder, te Utrecht. Dezelfde Kunstenaar geeft ons hier twee proeven zijner bekwaamheid; een meisje, dat appelen schilt (§§), en eene oude deftige vrouw met kneepjes- muts en zwart-bonten mantel, houdende een brilledoosje in hare hand (***). De eerste is luchtig maar fraai behandeld, doch had in hare nabijheid eene nijdige buurvrouw in pieneman's waschvrouwtje; de andere is uitstekend door velerlei verdiensten; de kleeding is van de hoogste uitvoerigheid, en volkomen naar den aard der stof; het wezen is natuurlijk vel en vleesch; de handen zijn goed geteekend; men krijgt eerbied voor deze moeder, en tevens voor haren zoon - den verdienstelijken wonder.

{==734==} {>>pagina-aanduiding<<}

Hier zouden wij onze beschouwing eindigen, zoo wij nog niet eene nagekomen schilderij vonden, door h. stokvis alhier (*). Zij is zeer goed aangelegd, doch schijnt niet afgewerkt. De Heer stokvis heeft echter beter gedaan dan de Heeren barbiers, kobell, hendriks, van leeuwen en vele anderen, wier namen wij voor ditmaal liefst verzwijgen, die geheel niets gezonden hebben. Het minst voegde zulks den Heere kobell, als lid van die Klasse, door welker Kommissie, onder toezigt en met medewerking van de Stadsregering, deze Tentoonstelling zoo gelukkig haar beslag gekregen heeft.
Men veroorlove ons, na deze beoordeeling, nog de volgende opmerkingen.
Van het plaatselijke is zoo veel partij mogelijk getrokken. Er is, zoo men zegt, ondanks den buitengewonen toeloop, niets beschadigd; men had echter voorzigtiger gehandeld, eene kleine balustrade voor de schilderijen te maken. Men prijst alomme de ongemeene vlijt en ijver der Kommissie van het Instituut, welke geene poging gespaard heeft, om de Kunstenaars en Liefhebbers over te halen om het hunne bij te dragen, en om het Algemeen den noodigen toegang zoo gemakkelijk mogelijk te maken. Het verwondert ons, dat wij geene proeven zagen van Beeldhouwkunst, waartoe een man als moritz het zijne had kunnen bijdragen.
Wij betuigen groot genoegen gesmaakt te hebben in deze Tentoonstelling, bijzonder ook daarin, dat wij den gelukkigen aanleg voor Teeken- en Schilderkunst in onzen Landaard meer en meer bewezen zien door de schitterendste proeven; zoodat wij nog lange zullen denken aan den algemeenen lust, aandrang en belangstelling, bij zoo vele duizenden, ook onder de zoogenaamde eenvoudigste burgerlieden, die deze Tentoonstelling met een warm gevoel bijwoonden, en dikwerf zeer gegronde aanmerkingen maakten. Ja, onze Landaard eerde en waardeerde van oudsher, en ook

{==735==} {>>pagina-aanduiding<<}
nu nog houdt hij in groote waarde, al wat schoon en edel is. En zouden wij ons verwonderen, dat hij in deze Tentoonstelling behagen vond? - ‘Maar de tijd...’ Welnu, is het niet streelend, in tijden van woeling, in dagen van onrust en oorlog, der vreedzame kunst stille offers toe te brengen?
Nog deze aanmerking moet ons van het Vaderlandsche hart. Men ziet in andere Landen ook lofwaardige Tentoonstellingen; doch het eigenaardige der Hollandsche Schilderschool is en was verscheidenheid. Wij bewonderen bij de Italiaansche en de overige, uit haar voortgevloeid, een uitmuntend doordringen in den geest en smaak der Ouden, eene juiste kennis van het menschelijk ligchaam, eene edele fierheid, grootsche uitdrukking, stoutheid, kracht, fiksche zamenstelling, en vele andere voortreffelijke eigenschappen der kunst; maar zij missen die geestige verscheidenheid, der Hollandsche School alleen eigen. Hier zijn het niet alleen op zichzelve staande, of meer en min zamengestelde, beelden; hier leert men niet een gedeelte, maar de gansche Natuur kennen; zoodat er bijna geen voorwerp in dezelve gevonden wordt, waarin niet een Hollandsch Meester uitmuntte. De Nederlandsche kunst (om nu ook eens van oude Meesters te gewagen) leidt ons rond, met eenen both, in berg- en boomrijke landschappen; met ruisdaal en wijnands, langs duingronden, bij liggende boomstammen en stortende waters. Wij wandelen, met hobbema, in het digtst der bosschen, bij eenzame boerenwoningen, en met eenen hakkert, bij hoog opgaand geboomte. Wij zeilen op woelende waters met bakhuizen, en langs effen stroomen met eenen willem van de velde. Wij bewonderen het hoornvee in potter, de schapen in berchem en van der does, de paarden in eenen wouwerman; zelfs den bok, den ezel en het varken, in karel du jardin; en allen te zamen in eenen adriaan van de velde. Nu eens bekoort ons de levende hofwarande van hondekoeter; dan weder de doode haas van wenix. Wij zien in den tuin van

{==736==} {>>pagina-aanduiding<<}
huizum's bloemen met de druppels van den dageraad en de altijd woelende miertjes; haar stal, hare kleur, hare schikking verrukt ons; de geur alleen ontbreekt. Wij treden langs de straten eener stad met berkheiden, beerstraten of van kessel, naar huizen, zoo bedriegelijk door van der heiden gemetseld; men treedt ze binnen door eenen gang, waarin het licht en de doortogt zoo misleidend spelen door de kunst van eenen pieter de hooghe of den Delftschen van der meer. Men trede vrijelijk de vertrekken binnen, waar deftige gezelschappen door van der helst, met het satijn van eenen terburg, den bonten kleederrand van eenen metzu, waar de afbeeldsels door eenen dou, rembrand, miereveld, frans hals en anderen, pracht en sierlijkheid ten toon spreiden. Ostade noodigt ons, van deze woningen der rijken, naar zijne eenvoudige boeren binnen- of buitenhuizen, of wel naar eene vischmarkt; steen naar zijne boerenschool, of in zijne bedorvene huishouding. - Doch, dus voortgaande, waar zouden wij eindigen? Wij vonden wel vermoeijing, geen verzadiging. Bijna zoo vele Schilders, zoo vele schildersoorten! Deze verscheidenheid heerschte voorheen, heerscht nog, en blijve, bij eene meerdere beoefening van het historieele, heerschen in onze Schilderschool, welke zich, gelijk wij gezien hebben, weleer, en ook nu nog in onze dagen, met edele fierheid verheft op zeer uitmuntende, op zeer zeldzame vernuften.

Naschrift.

Gedurende de laatste dagen der Tentoonstelling nog eenige schilderijen en teekeningen zijnde toegelaten, geven wij ook hiervan bij dit Naschrift eenig kort berigt.
Het eerste, dat ten toon gesteld werd, was een achterwaarts liggend vrouwebeeld, door alberti, Kweekeling te Rome. Het is zeer goed geschilderd en van eene ongemeene bevalligheid, zoodat het met regt de bewon-
{==737==} {>>pagina-aanduiding<<}
dering van velen tot zich trok; het wezen, en bovenal het haar, is zeer goed behandeld; het is naar een zeer bekend Italiaansch marmeren beeld. Naar ons oordeel, is de rug wat te zeer ingezakt, en maakt dus eene alte sterke, eene eenigzins onnatuurlijke bogt.
Het tweede nagekomen stuk was van den Heer van bree, van wien wij hier voren met lof melding maakten. In een landschap ziet men eene jonge dame, met een lief naakt kind in haren arm, zittende onder eene parasol, sterk door de zon beschenen. De inval, de uitvoering, de kleur, het geheel draagt weder de sprekendste bewijzen van den grooten geest en het edel, ja onschatbaar vernuft van dezen grooten Schilder. De handen waren niet zeer naauwkeurig; hetgeen wij ook in de Madonna hebben opgemerkt. Wij wagen ook nog deze vraag: hoe kan het landschap boven en ter zijde donker en als door geen zon verlicht, en de parasol alleen daardoor bestraald zijn? Nu, hoe het zij, ondanks deze aanmerkingen, het geheele stukje is allerbekoorlijkst door uitnemende bevalligheden, en gaf met regt algemeen groot genoegen; waaraan wij deel genomen hebben, en nog, door herdenking, van ganscher harte deel nemen.
Hierna kwamen twee gekleurde kapitale teekeningen, zijnde van een Haagsch Liefhebber, j.c. braams: de eene verbeeldt een landschap met waterval, en is naar een schilderij van ruisdaal; de andere een oud gebouw, waarvoor een manege met paarden, zoo wij ons niet bedriegen, naar eene schilderij van van blommen. Wij kennen dezen Liefhebber niet, doch meenen in hem een' hoogst verdienstelijken Leerling van den geachten haag te herkennen. De paarden en beelden zijn uitmuntend geteekend.
Eindelijk werden, gedurende de allerlaatste dagen der tentoonstelling, nog drie stukjes ingezonden; het eene eene Noordhollandsche dame, fraai en kunstig in miniatuur bewerkt door Mevrouw de neufville, geb. ritter; het tweede een aangenaam veldgezigtje, door den Land-
{==738==} {>>pagina-aanduiding<<}
schapschilder van os; het derde nog een fraai buitenhuis van hansen, waarin het licht door het achtergangetje op de uitstekendste wijze regt natuurlijk behandeld is; overigens was het niet zóó doorwerkt als deszelfs tegenhanger, het hier voren geroemde bleekende vrouwtje.
Van alle deze stukken is het te beklagen, dat zij niet eerder zijn ingezonden, als zijnde allen hoogst belangrijke bijdragen voor deze uitnemende Tentoonstelling, welke wij ons met groot genoegen nog langen tijd zullen blijven herinneren.




Bijzonderheden, rakende een klooster van geestelijken van de orde De la Trappe, in Engeland gevestigd.

Meer dan eens heeft de aandacht van het algemeen zich bepaald bij Kloostergestichten, ingevolge der Fransche Omwenteling, naar verscheiden landen verplaatst. Niet onaangenaam zal het, veelligt, onzen Lezeren zijn, een beknopt verhaal hier te vinden van een bezoek, gedurende den jongstvoorgaanden zomer (des jaars 1812) afgelegd in een Klooster van Monniken van de Orde de la Trappe, gesticht niet verre van Lulworth-Castle, een landgoed van den Heere weld.
In het begin van Julij des gemelden jaars vertrok ik, (zoo spreekt de bezoeker) 's morgens ten acht ure, van Dorchester, in gezelschap van twee personen, van welke de een, eenigen tijd verleden, het Klooster had bezocht, en zich gereedelijk aanbood, onze gids te zijn. Na eenen weg van ongeveer elf (Engelsche) mijlen, over duinen, met kudden schapen bedekt, sloegen wij regts af, naar eene kleine vlakte, geheel met geboomte beplant. Aan het einde dier vlakte stoot het oog, niet onbevallig, tegen het Engelsche Kanaal; midden in dat tafereel ontdekt men het Kasteel Lulworth, een Gothisch gebouw, bestaande uit vier ronde torens, door even zoo vele muren aaneengehecht. Naardien de vreemdelingen vrijheid hebben het Kasteel van binnen te bezien, klommen wij van het paard voor de hoofdpoort, ter wederzijden van welke Latijnsche opschriften staan, het eene van welke de dierbare verdraagzaamheid vermeldt, in den jare 1780 aan de Roomsch-Katholijken verleend, en het andere gewaagt van het

{==739==} {>>pagina-aanduiding<<}
bezoek, waarmede zijne Groot-Brittannische Majesteit, eenigen tijd verleden, Mijnheer weld vereerd heeft. Vervolgens door het voorvertrek gaande, kwamen wij in eene ruime en zeer wel verlichte zaal, aan welker einde een orgel staat, hetwelk bespeeld werd, zoo lang wij in dit gesticht vertoefden. Elk vertrek heeft een kabinet, loopende naar eene kamer in den naasten toren, dienende tot een slaapvertrek. De gezelschapzaal en de boekerij zijn ruim, en in een bevalligen smaak gemeubileerd. Op het plein staat eene prachtige Roomsch-Katholijke kapel, bestaande uit twee vakken en een koepel in het midden. Het hoofdaltaar is prachtig, en wordt door drie goede schilderstukken versierd.
Na het Kasteel bezien te hebben, deden wij eene wandeling in het veld, en leiden eene mijl wegs af, eer wij aan het Klooster kwamen. Het is een gesticht, van vrij geringe bouwstoffen gemaakt, en van eene zeer eenvoudige bouworde. De ommelanden vertoonen het beeld eener wezenlijke wildernis. De heuvels zijn kaal; de ooste-wind, over het Kanaal waaijende, neemt, al spoedig, de knoppen van alle boomen weg.
Aan de poort van het Klooster gescheld hebbende, werden wij door den Portier ontvangen. Hij droeg een mantel van dik en grof laken, aan welken een kap van dezelfde stoffe was verbonden, die van achter op zijne schouders hing en zijn gelaat liet zien; doch de andere Monniken, eveneens als de Portier gekleed, bedekten hun aangezigt met die kap, zoodat hunne oogen en neus naauwelijks konden gezien worden. Hunne kousen zijn van grof laken, en de schoenen van hout, met een zool, drie duimen dik. Na ons gevraagd te hebben, of wij vrouwen bij ons hadden, en hierop neen geantwoord hebbende, geleidde ons de Portier naar het eetvertrek; het is eene doorloopende zaal, welker muren slechts gewit zijn, gemeubileerd met eene ruwe tafel en twee of drie houten stoelen. Op de etenstafel stond een weinig soep en brood, het éénige voedsel, den Monniken geoorloofd. Het gezigt van de soep, ik moet het bekennen, maakte mij misselijk; het brood was volkomen zwart. Zoodanig is het gewone voedsel der gemeente; in den zomer wordt het tweemaal's daags, en in den winter slechts eenmaal toegediend. Het taselgereedschap bestaat uit een houten kom en lepel, en een grof aarden schotel voor elk.

{==740==} {>>pagina-aanduiding<<}

Vervolgens kwamen wij in eene soort van gezelschapzaal, alwaar wij een paar dozijn dweepachtige boeken vonden, sommigen in het Fransch, de overigen in het Latijn geschreven; dit was hunne geheele boekerij.
De kapel is net en eenvoudig zamengesteld; het altaar alleen is eenigzins versierd. Van daar gaande, gingen wij, door het Klooster, naar het kerkhof, zijnde niets anders dan een klein binnenplein, met kruiden en gras bedekt. Twee graven, reeds met lijken gevuld, zijn kennelijk aan twee houten kruisen; één graf ligt altijd open, om den eerststervenden te ontvangen. Onze leidsman verzekerde ons, dat ieder lid der gemeente hartelijk bad, de eerste te mogen wezen, die aldaar zou worden bijgezet; dit verwondert mij niet, wanneer ik hunner ellende gedachtig ben, en hoe diep de menschelijke natuur, binnen den omvang dezer muren, vernederd is! Nergens heb ik iets dergelijks gezien.
Nadat wij de vertrekken gelijksvloers bezien hadden, werden wij naar de eerste verdieping geleid, alwaar wij de slaapkamer vonden. Het is een lang en naauw vertrek, door één venster slechts verlicht, in den muur tegenover de deur. In deze zaal zijn vier- of vijf-en-twintig bedsteden, of liever cellen, door planken van elkander gescheiden. De geheele gemeente slaapt in deze cellen, op planken, alleenlijk met eene slechte deken bedekt. Alle nachten staan zij ter middernacht op, om God te gaan bidden; hierin zijn zij werkzaam tot vier ure, om, vervolgens, den tuin en het land te bewerken, of ander huisselijk werk te verrigten. Ten elf ure houden zij het middagmaal; ten zeven ure begeven zij zich ter rust.
Geen lid der gemeente, uitgezonderd den Portier, heeft vrijheid om te spreken, ten zij hij, van den Superieur, daartoe verlof bekomen hebbe; naauwelijks keken ons de Monniken aan, welke wij ontmoetten. Wanneer wij hen naderden, wendden zij het hoofd ter zijde, en maakten een kruis, zonder een woord te spreken. Verschrikkelijk is inderdaad de stilte dezer plaatse. Zeventien mannen en vijf jongelingen maken het tegenwoordige gezelschap uit, indien men dien naam moge geven aan eene vereeniging, welker ziel de ongezelligheid is.
De Heer weld heeft aan deze broederen het Klooster ten hunnen gebruike afgestaan, en eene boerderij, van genoegzame uitgestrektheid tot hun levensonderhoud. Hetgeen zij,

{==741==} {>>pagina-aanduiding<<}
van de opbrengst der boerderij, tot eigen onderhoud niet noodig hebben, verkoopen zij op de markten der naburige steden, alwaar zij, daarentegen, datgene koopen, hetwelk zij, in hunne huisselijke eenvoudigheid, behoeven.
De Portier, hoewel lid der gemeente, was vrij gespraakzaam. Hij klaagde inderdaad over den Superieur, die, hem twee jaren in eenen post latende voortgaan, welke door alle broeders beurtelings moest vervuld worden, zijne godsdienstige overdenkingen te lang stoorde; vurig verlangde hij, dezelve te hervatten, om er nimmer wederom van te worden afgetrokken. De verkeering met vreemdelingen, zeide hij, wekte in hem het herdenken op aan eene wereld, welke hij wilde vergeten. Niet weinig stond ik versteld, toen ik, bij het afscheidnemen, dezen man, die met zoo veel ijvers naar zijne scheiding van de wereld streefde, een blijk mijner erkentenisse voor zijne gedienstigheid aanbiedende, hem, met eene nederige zedigheid en nedergeslagene oogen, mij zijne morsige hand zag toereiken, terwijl hij met eene wellevende houding zeide: Zoo veel het u belieft, Mijnheer! - Eenige schellingen waren de schatting, van ons geheven, bij ons verlaten van dit akelig verblijf der onkunde en wanzindelijkheid. Ik verliet het, zuchtende van medelijden met het lot der genen, welken de ondeugd of de dwaasheid naar het Klooster de la Trappe voeren, om er voor wezenlijke of ingebeelde misdaden te boeten.

De familie-verzoening.

Twee gebroeders, met name arragon, hadden langen tijd gemeenschappelijk een klein landgoed bij Marseille in pacht, hetwelk den Heer pastoret, een hupsch Magistraatspersoon aldaar, toebehoorde.
Zij hadden elkander hartelijk lief, en bevonden zich in hunnen toestand zeer gelukkig. Doch des winters zijn op het land de avonden verbazend lang, en, spijt de broederlijke liefde, gevoelden toch beiden, dat er zekere oogenblikken waren, waarin men te eenzaam was. Zij besloten derhalve te trouwen.
In den beginne leefden beide huisgezinnen in de grootste eendragt; doch van tijd tot tijd ontstond tusschen de vrou-
{==742==} {>>pagina-aanduiding<<}
wen menig krakeel, doordien de eigenbaat zich in het spel mengde, en elk slechts op zijn voordeel bedacht was.
De vrouw van den oudsten baarde haren man in negen jaren tien kinderen; de echt des jongsten, daarentegen, bleef kinderloos. Deze omstandigheid droeg er mede toe bij, om de goede verstandhouding der beide vrouwen te storen. Intusschen waren de beide familiën immer blijven zamenwonen, zonder aan scheiding, of deeling des gemeenschappelijk verworven goeds, te denken. Doch een hevige twist brak op nieuw uit, en de gemoederen verhitteden zich zoo zeer, dat men eenstemmig besloot te scheiden.
Inzonderheid stonden de vrouwen er op, en de arme mans moesten gehoorzamen. Den eerstvolgenden zondag begaven zich beide gezinnen naar den Heer pastoret, met voornemen de scheiding door hem te laten regelen. In zulke gevallen is het gebruikelijk, dat de eene der beide partijen de bezitting in twee helften verdeelt, en der andere dan de keuze tusschen beiden wordt gelaten.
De oudste arragon ondernam deze deeling, in tegenwoordigheid van zijnen broeder, de vrouwen en zijne tien kinderen. Beide broeders smolten in tranen, en een diep, somber stilzwijgen verraadde de smart, die hun door broederliefde gloeijend hart verscheurde.
De jongste koos eindelijk met eene bevende hand, en zeide vervolgens: ‘Ik neem hier deze helft, broeder; maar - er behoort nog iets bij.’
‘Waarlijk niet, broeder; gij kunt alles naauwkeurig nazien.’
‘Ik heb reeds gezien, dat er iets aan ontbreekt, hetgeen mij boven alles lief en waard is. - Meent gij, lieve broeder, dat ik, die kinderloos ben, ons vermogen met u deelen zal, zonder de kinderen? Ik moet er de helft van hebben. Ik neem vijf, en wel de jongste jongens en meisjes; de overigen blijven de uwen; zij kunnen in het huishouden in de hand komen. Mijn verlangen is ook dat mijner vrouw.’
De toon, waarop dit gezegd werd, maakte eenen diepen indruk op alle de aanwezigen, en herschiep eensklaps deze bijeenkomst van eigenbaat en oneenigheid in een roerend tooneel der verzoening. Allen omarmden elkander teederlijk; er werd niet meer aan scheiding gedacht, en de huisselijke vrede was voor altijd in dit huisgezin hersteld.


{==743==} {>>pagina-aanduiding<<}

Echte anecdote, rakende den godgeleerde Brechter.

De Godgeleerde brechter was de zoon van arme ouders, en zag zich, daar dezen vroeg stierven, van alle ondersteuning beroofd zijnde, genoodzaakt, zich bij eenen rondtrekkenden kwakzalver als hansworst te verhuren.
Hij kwam met zijnen principaal ook te Königsborn, in het Wurtembergsche. Hier trok de knaap de opmerkzaamheid eens inwoners tot zich, die hem, daar hij talenten in hem ontdekte, eener betere rigting waardig, uit medelijden tot zich nam, als zijn eigen kind opvoedde en liet studeren.
Brechter wijdde zich der godgeleerdheid, en werd als Diaconus beroepen te Biberach.
Toen hij daar op de proef predikte, was zijn voormalige principaal, de kwakzalver, bij toeval in de stad, en ging, op aanhouden van zijnen waard, met hem ter kerke.
Naauwelijks had brechter den kansel betreden en zijne leerrede begonnen, of den kwakzalver kwamen de tranen in de oogen.
‘Waarom schreit ge?’ vroeg de waard den hikkenden. ‘Ach!’ antwoordde hij, ‘die heer was eenmaal mijn hansworst; zoo eenen krijg ik in mijn gansche leven niet weer.’

De dankbare Rus.

In het voorjaar van 1801 namen eenige Russische soldaten, die uit hunne krijgsgevangenschap in Frankrijk naar huis marcheerden, te Lobstadt hun nachtkwartier. De brave landlieden ontvingen de vreemdelingen met de grootste gastvrijheid, beschouwden ze nieuwsgierig, maar onthaalden ze des te zorgvuldiger. Een der Russen, die bij een vriendelijk moedertje was gebilletteerd geweest, wilde haar des anderen morgens zijne erkentelijkheid betuigen. Hij stortte zich uit in dankzeggingen; maar zij - die geen Russisch verstond - schudde verlegen het hoofd. Hij knoeide brokken Fransch bijeen; zij wist nog al niet, wat hij wilde. Vol mismoedigheid liep hij eindelijk heen, haalde zijn geweer, stelde zich voor haar, presenteerde het met eene martiale houding, en ging, verzekerd dat zij hem nu buiten twijfel begrepen had, te vrede heen.


{==744==} {>>pagina-aanduiding<<}

Newton en de tolbedienden.

Een geleerde in Duitschland had een mathematisch instrument uitgevonden, waarvan men zich veel beloofde. Hij zond het, als een geschenk, aan de Akademie der Wetenschappen te Londen. Newton, destijds president, was hiermede zeer in zijnen schik, en ging alzoo zelf terstond naar het tolhuis, om het over te nemen. Het moest vertold worden, en men vroeg hem derhalve, hoe hoog hij het schatte.
‘Hoe kan ik het schatten!’ riep newton met geestdrift uit: ‘Indien het voldoe aan hetgeen men er van zegt, dan is het van onberekenbare waardij!’
Daar nu zoodanig instrument in Engeland nog niet gemaakt of verkocht was, zoo stelden er de tolbedienden eenen zeer hoogen prijs op. Hiernaar werd de tol bepaald en moest van de Akademie betaald worden; doch dezelve besloot eenstemmig, den grooten newton geene zaken bij het tolhuis wederom te laten bezorgen.

Milton's echtgenoote.

Milton had eene zeer schoone, maar ook zeer twistzieke vrouw. Eens noemde haar de Hertog van buckingham eene roos. ‘Van de kleur kan ik niet oordeelen,’ antwoordde de blinde Dichter: ‘doch gij kunt ligt gelijk hebben; althans ik gevoel de doornen dagelijks!’

berigt.

Wij hadden ons, en zoo wij meenen op goeden grond, gevleid, dat onze proeve van een kort Verslag van het verhandelde in de Maatschappij Felix Meritis het Bestuur derzelve niet dan welgevallig zou kunnen zijn. Wij vinden ons echter in deze onderstelling bedrogen. Door dat Bestuur zelve, op eene stellige wijze, verzocht, met het opgemelde Verslag niet verder voort te gaan, achten wij ons in de onaangename verpligting, onzen Lezeren te berigten, dat van de opgemelde proeve geen vervolg te wachten is.


{==745==} {>>pagina-aanduiding<<}

Mengelwerk.

Iets over de spreekwijze: het is ligter dat een kameel ga door het oog van eene naald, enz. Matth. XIX:24. mark. X:25. en luk. XVIII:25

Sommige afschrijvers, die nog iets meer dan de overigen van dat beroep wisten, hebben, op de aangehaalde plaatsen van Mattheus en Lukas, de gewone lezing καμηλον in καμιλον veranderd (*), hetwelk een kabel beteeken (†). Met deze niet geheel onoordeelkundige gissing stemmen sommige uitleggers in zoo verre in, dat zij wel het gewone καμηλον behouden, maar aan dat woord de beteekenis van kabel geven (‡). De grond, waarop zich deze meening bouwt, is deze: dat het meer overeenkomstig met den aard der zake is, te zeggen: een kabel gaat door een naaldsoog, dan: een kameel.
Dit schijnt mij evenwel toe geene genoegzame reden te zijn, om van de gewone beteekenis des woords af te gaan. Vooreerst is het onredelijk, hier stipte naauwkeurigheid te eischen, blijkens eene menigte van spreekwoorden, zoo in het N.V. als elders te vinden (§). Ten tweede behooren wij ons oordeel hierover niet te regelen naar ons Westersch gevoel, maar naar dat van den Oosterling, wien het overdrevene meer dan ons gevalt. Eindelijk moeten wij hier het navita de ventis niet uit het oog verliezen, het-
{==746==} {>>pagina-aanduiding<<}
welk vooral op het gebruik van spreekwoorden toepasselijk is. Op dezen grond vraag ik nu ieder onpartijdig af, wat waarschijnlijker is, dat de Joden hunne spreekwoorden zullen ontleend hebben van kameelen, waaraan het hun niet ontbrak (*), dan van de zeevaart, van welke bij hen reeds sedert jaren geen spoor te vinden was. Het kan zijn, dat de verkwijning des koophandels het getal dezer lastdieren onder hen reeds merkelijk verminderd had; zij bleven toch, vooral voor de bewoners der afgelegene streken, tot de jaarlijksche tempelreizen onmisbaar. Zou men zelfs deze gissing ongerijmd kunnen noemen, dat Jezus, die meestal zijne beelden ontleende uit hetgeen hem in de dagelijksche zamenleving voorkwam (†), tot het bezigen van dit spreekwoord bewogen werd door het gezigt dier kameelen, die óf met zijn gevolg
(verg. Mark. XV:41) óf met andere tempelreizigers door Pereë naar Jeruzalem optrokken? Doch dit blijve slechts gissing (§).
Ter bevestiging van de gewone verklaring kan mede strekken, dat deze spreekwijze insgelijks voorkomt in den Koran, s. VII:38. welke plaats met de onze volkomen parallel is, uitgenomen, dat, voor hetgeenhier staat, ἡ βασιλεια τον ϑεον, daar het paradijs der Moslemieten is. Bochart wil ook hier aan een kabel gedacht hebben (**), zich beroepende op het gezag van den Camus, die hier eene andere punctuatie volgt, en het dan verklaart door 
{== afbeelding 	==} {>>afbeelding<<}
    
 hablo's-safienati, scheepstouw. Men doet echter, onzes bedunkens, beter, dat men hier de

{==747==} {>>pagina-aanduiding<<}
menigvuldige spreekwoorden, door den Arabier van zijnen kameel ontleend, in aanmerking neemt, met den Hooggel. willmet de gewone punctuatie volgt, en aan de beteekenis kameel de voorkeur geeft (*).
De plaatsen, door vele uitleggers met onze spreekwijze vergeleken, waarin de Rabbijnen van den olifant dergelijke spreekwoorden ontleenen, verdienen hier in zoo verre onze opmerking, dat men redelijkerwijze aan het dier kameel in ons spreekwoord kan denken, zonder dat het bevreemding zal baren. Zouden zelfs de Rabbijnen den kameel in deze spreekwoorden mogelijk niet verwisseld hebben met den olifant, omdat de volken, waaronder zij thans leefden, dit dier tot onderscheidene diensten, vooral in den oorlog, gebruikten, en de Joden hierdoor spoedig den kameel hunner voorvaderen vergaten?
W.P.

Vervolg van den derden brief van Philalethes aan Euleptos, over het dierlijk magnetismus.

(Zie bl. 725.)

Wanneer wij nu den invloed der verbeeldingskracht, als eene wijziging van het zenuwleven, gadeslaan, en haar zelve, als eene der verbindende schakels tusschen zin en ziel beschouwende, genoegzaam vermogen toekennen, om zich aan den hoogeren invloed van den wil te onttrekken; eigenmagtig schijn en wezen ondereen te mengen; met 's menschen voorstellingen te spelen; dezelven te doen afdwalen van het spoor der wezenlijkheid; zijne daden, wat meer is, te regelen, en zijne meeningen onafhankelijk te maken van den wettigen invloed der onfeilbare rede: dan kan het ons niet meer vreemd voorkomen, dat de sterveling soms eene schaduw najaagt en het standpunt der waarheid verliest; dat hij hersenschimmen opspoort en het wezen der

{==748==} {>>pagina-aanduiding<<}
zake achter zich laat; dat hij een wolk wil omvatten en eerst in de verte poogt te bereiken, wat reeds in hemzelven gelegen is. De verbeeldingskracht, vooral wanneer zij lijdend is, d.i., het redespoor te buiten gaande, zich aan den noodzakelijken invloed van den wil onttrokken heeft, oefent een overheerschend vermogen uit over zin en ziel. Van daar de voorbeschiktheid van voor magnetismus vatbare voorwerpen, en de eenvoudige verklaring van die eerste bron, waaraan wij deszelfs veelsoortige verschijnselen willen hebben toegekend! Aan langdurige en slepende zenuwkwalen onderhevig, kan het gevoel den lijder niet meer tot een' onbedriegelijken maatstaf verstrekken aangaande den toestand zijns levens. In duizenderlei gedaante openbaart en wijzigt zich de zenuwkwaal; vruchteloos heeft de arts tot hiertoe alle middelen tot redding beproefd, te vergeefs de lijder zelf alles in het werk gesteld, om uit dien doolhof van zenuwverwarring en zinbegoochelende gewaarwordingen te geraken; lusteloosheid, als een gevolg van beurtelingsche spanning en ontspanning, mismoedigheid wegens een tot dus ver te leur gesteld verlangen en eene mislukte verwachting op beterschap, overmeestert zijne ziel; aan zijne eigene gewaarwordingen overgelaten, door de natuur zijner ziekte onvatbaar voor de genoegens van een' gezelligen omgang, of daardoor als 't ware verbannen uit den kring der menschelijke zamenleving, overweldigen hem de treurige aandoeningen eener zwartgallige naargeestigheid, en nadert hij meer en meer het droevige standpunt van waan, inbeelding en vertwijfeling. Zoo lang het lampje der hoop den beklagenswaardigen nog voorlicht, verlaat hem het geruststellend vertrouwen op de mogelijkheid zijner herstelling niet; maar als van uit eene onafzienbare verte verwacht hij hulp, en den eenvoudigen raad van een kundig en opregt geneesheer waarde toe te kennen, daartoe is zijne spoorlooze fantasie al te zeer bedorven. In de tempels der oude
Egyptenaren vonden dergelijke ongelukkigen, hypochondrieke mannen en hysterieke meisjes, door tusschenkomst eener ontvlamde verbeeldingskracht, vaak hulp en redding; het vermoeden van

{==749==} {>>pagina-aanduiding<<}
een dollen honds- beet heeft men soms door geheimzinnig religieuse middelen, door de gewonde plaats te bestrijken met gewijde reliquien, krachtdadig verholpen. De ondervinding levert tallooze voorbeelden op van den invloed, dien eene vooringenomen verbeelding op het menschelijk ligchaam oefent; en het is hier, mijn vriend! dat zich een nieuw bewijs voor deze stelling aan onze opmerkzaamheid vertoont. Stel u eens voor eene lijderesse met zoodanigen gevoelig-dweepachtigen aanleg, sedert geruimen tijd aangedaan door hysterieke toevallen; zie haar bleek gelaat, haar kwijnend oog, hare, naar mate ligchaamskrachten (organieke) dalen, toenemende gevoeligheid of zenuwkracht! Alles nu (zoo als het doorgaans heet) beproefd zijnde ter herstelling, wordt zij op de geheimzinnige werking eener haar onbekende geneeswijze opmerkzaam gemaakt. De hoop, die, te midden der kwellendste rampen, nog altoos bezielende vonk van ons aanzijn; het voedsel, dat hare zwakke en lijdende verbeeldingskracht, niet meer onderworpen aan den invloed van verstand en wil, in het onbegrijpelijke van zulk eene behandeling vindt; het geloof aan bovennatuurlijke oorzaken van het bestaan harer kwaal; de drang, dien zij gevoelt, om ook bovennatuurlijke middelen te harer verwijderinge aan te wenden: dit alles ontlokt aan de ziekelijk gespannen snaren harer gevoeligheid alreeds geheel andere toonen, en doet haar reeds bij voorraad veranderingen bespeuren, waarvoor het gestel sinds lang niet meer is vatbaar geweest. De dag, het uur genaakt, waarop die onbegrijpelijk duistere cuur zal worden in 't werk gesteld; de magnetiseur verschijnt; diepe ernst rust er op zijn gelaat, en geheimzinnigheid is op zijn voorhoofd te lezen; zijne statige houding, de slechts door weinige vragen en een zacht vleijend (insinuant) geluid afgebroken stille, kortom, alles praedisponeert de lijderesse alreeds zoodanig,
dat de daarop volgende behandeling, op zichzelve buitendien reeds werkzaam genoeg om het proces van 't leven te veranderen, merkbare verschijnsels moet te weeg brengen. Van daar het vaste geloof, dat de magnetiseur

{==750==} {>>pagina-aanduiding<<}
eischt, of, bij gebreke van dien, althans volstrekte onkunde van de zaak. In het laatste geval is het ook dan nog tijd genoeg om 's lijders verbeeldingskracht op te wekken, en, zoo al die meer geestachtige snaar weigeren mogt den vereischten klank van zich te geven, dan komt den behandelaar nog tijdig en krachtdadig genoeg soms de invloed zijner beademing, betasting, bestrijking enz. te pas; welk een en ander, ingevolge bekende physiologische wetten en de opvolging, welke tusschen 's menschen zinnelijk en redelijk bestaan plaats grijpt, genoegzaam in staat is bij sommigen blijkbare veranderingen te verwekken. En mogt ook dit laatste mislukken, dan was bij den magnetiseur geene toereikende overmaat van werkzaamheid of vloeistoffe, (gij begrijpt wel, dat het ensemble van 't magnetisch proces op eene lading en ontlading dier quasi stof neêrkomt, waarbij het evenwigt tusschen den magnetiseur en den gemagnetiseerden zoodanig hersteld wordt, dat de eerste zijne praeponderantie aan laatstgemelden meêdeelt!) of wel eene niet genoegzame mate van sterkte en gezondheid, of wel niet de vereischte jaren der ontwikkeling, of geene gezonde en sterke ziel, eene verhitte, wellustige verbeelding, te weinig vastheid van karakter, te weinig ijver, kalmte en bedaardheid, een te zwak geloof, een te wankelbare wil, - of er was bij den gemagnetiseerden een antimagnetische aanleg aanwezig!
Wat al deuren en deurtjes ter retraite, en hoe diepe menschenkennis en welgegrond vertrouwen op de bekrompenheid van 't menschelijk verstand verraadt niet geheel dit stelsel! - Heb nog een weinig geduld, euleptos! eer ge u over mijne langwijligheid ergert; uw beklag mogt anders nog meer te pas komen. In waarheid, mijn vriend! ik kan het niet helpen.
Heb ik den invloed der verbeeldingskracht, als eene voorbeschikkende oorzaak der magnetische verschijnselen, aangevoerd, de eenzelvigheid van den prikkel, dien de magnetiseur aanwendt, verklaart ons niet minder de toedragt der zaak. De verbeeldingskracht tot de voorbe-
{==751==} {>>pagina-aanduiding<<}
schikkende oorzaken dier verschijnsels gerangschikt hebbende, willen wij de twee navolgende voorwaarden tot de gelegenheids-oorzaken (causae occasionales) tellen. - Wanneer een en dezelfde prikkel gestadig en zonder tusschenpoozing op de prikkelbaarheid, (op de organische vezel) en langs dien weg op de gevoeligheid (de zenuwvloeistof, in de peripherische uiteinden der zenuwen bevat) werkt, wordt de vatbaarheid om aangedaan te worden, zoo wel in de vezel als in de zenuw gelegen, langs hoe meer verminderd, en eindelijk ganschelijk uitgedoofd. Het zijn de zintuigen van 't gezigt, 't gevoel en 't gehoor in 't bijzonder, die eene gestadige verandering en afwisseling, wat aangaat den aard van den prikkel, vorderen. De monotonie eener langwijlige predikatie, het gestadige ruischen van een nabijzijnd stroomend water, de eenzelvige beweging van een' slinger voor ons gezigt, het heen en weder draaijen van een' vinger voor ons oog, de onveranderlijk vaste en gelijkmatige aandoening eener zacht zinnelijke betasting; dit alles is voedsel voor onze opwekbaarheid, slechts gedurende eene korte poos. Het ligchaam, echter, als ware 't, vrijgesteld zijnde van alle andere prikkels, en eeniglijk de veranderingen ondergaande, door een zelfden qualitatieven, d.i. een op bijzondere plaatsen werkenden prikkel te weeg gebragt, verliest voor eene wijl deszelfs vatbaarheid voor uitwendige aandoening; de opvolging, welke tusschen eene behoorlijk uitwendige aandoening en inwendig besef behoort plaats te grijpen, is afgebroken, en het ligchaam wordt
eindelijk onttrokken aan de willekeurige werking der ziel, voor zoo verre die in eene terugwerking op den, van buiten af aangevoerden, prikkel bestaat. Zie daar dan al staande de eerste manoeuvres van den magnetiseur genoegzame aanleiding tot die geringe opwekking en daarna dat verlies van energie of levenswerkzaamheid, hetwelk men bij den gemagnetiseerden bespeurt, en hetwelk zigtbaar is in de twee eerste graden der magnetische verschijnsels, wier meer bijzondere tentoonstelling en verklaring, volgens de theorie van den slaap, ik daarna zal op mij nemen.

{==752==} {>>pagina-aanduiding<<}

De zinnelijke betasting, eindelijk, als eene tweede gelegenheidsoorzaak dier onverklaarbaar voorkomende teekens, berokkent insgelijks, en op dezelfde wetten van prikkel en opwekbaarheid, den magnetischen slaap cum annexis. Zoo waar het is, dat de verbeeldingskracht de gevoelvatbaarheid verhoogt, en de eenzelvigheid der behandeling gebrek aan energie en eene verbroken betrekking met de buitenwereld te weeg brengt, en het leven met bewustzijn als ware 't meer concentreert; zoo waar is het ook, dat het quantitatieve van den prikkel, als zich volstrekt rigtende en bepalende naar mate van de min of meer gespannen gevoelssnaar, het overige daartoe bijdraagt. Heeft de magnetiseur door eene eenzelvige betasting, door zoo veel mogelijk onttrekking van alle overige prikkels aan het ligchaam, door den lijder te noodzaken zich alleen met zijne gedachten tot hemzelven te bepalen; heeft hij, door de gelijkmatige aanraking van sommige bijzonder gevoelige plaatsen, den mensch, om zoo te spreken, in staat gesteld om alleen en bij uitsluiting acht te geven op die, voor hem eenig merkbare, verandering, in zijn zenuwgestel te weeg gebragt; de hoeveelheid dier betasting, de zachtere of sterkere drukking of wrijving, de kortere of langere duur der behandeling, met één woord, het quantitatieve, wijzigt voorts en vermeerdert of verandert het uitwerksel. In dier voege dan is de eenzelvigheid van den prikkel toereikende om den mensch in een' staat van sluimering te brengen, en de betrekking, waarin zijne uitwendige zinnen staan tot voorwerpen rondom hem, of liever zijne objectieve bewustheid, te verminderen; terwijl de voortdurende zinnelijke prikkel der betasting enz. verhindert, dat die betrekking ganschelijk of voor een langen tijd ophoudt: wordende 's menschen opwekbaarheid, in gevolge alle
bekende wetten van 't leven, na eene korte poos weder geheel hersteld, en, bij eene voortdurende gestadige prikkeling, de werkzaamheid van ziels- en ligchaamskracht buitengemeen en ecstatisch verhoogd. Heeft de eenzelvige prikkel eene kunstmatige sluimering, een' kunstigen slaap eindelijk doen geboren wor-
{==753==} {>>pagina-aanduiding<<}
den; die slaap, geenszins een gevolg zijnde van behoefte of een uitwerksel der natuur, duurt slechts een bepaalden tijd voort. De natuur, nogtans, handhaaft hare regten op het gestel. Niet door eenig narcotisch vergif, of door het bedwelmend vermogen van het heulsap, maar door gebrek aan uitwendige en voortduring van eenzelvige en eenzijdige prikkels in slaap geraakt, is het verband tusschen 's menschen bewustzijn en de buitenwereld ook slechts indirect verbroken. Had de ziel hare ongeschonden werkzaamheid behouden, dan handhaafde die oorspronkelijke kracht zekerlijk een genoegzaam nadrukkelijk vermogen op de organische massa, om de verschijnselen van zenuwleven in volle kracht daar te stellen. Doch, door praedispositie der verbeeldingskracht, door eene willekeurige beperking harer vermogens, door de reflectie van de ziel op zichzelve, (zoo als locke zich zou uitdrukken) oefent dat beginsel vooreerst, en zonder tusschenkomst van prikkels van buiten af, geene genoegzame magt over de dierlijke stoffe uit. De mensch slaapt; - onverschillig of men er magnetisch bijvoege, dan niet; - hij slaapt: doch zijn slaap is een product der kunst, en houdt dien langdurigen, vasten, geregelden en heilzamen loop van den gewonen slaap niet. Nu duren de prikkels van buiten af, welke de magnetiseur op hem te werk stelt, voort: het is die diepe slaap niet, waarover de natuur ten onzen behoeve beschikt, want het dynamisch beginsel blijft werkzaam; de prikkeling, als een gevolg van den prikkel van
buiten af, werkt oorzakelijk op de zenuw-vloeistoffe, en doet althans duistere inwendige gewaarwordingen geboren worden. De magnetische of kunstige slaap in zijn eerste tijdperk staat derhalve gelijk met den natuurlijken slaap in het laatste tijdperk, in de periode der droomen, wanneer de inwendige gewaarwordingen, hoe duister ook, evenwel aan de ziel mededeelen de veranderingen, die het ligchaam door den invloed van uitwendige prikkels, of inwendig dierlijke behoeften, ondergaat. Meer en meer, nogtans, en naar mate het kunstproces van den magnetiseur (de gestadige zinnelijke aanra-
{==754==} {>>pagina-aanduiding<<}
kingen, het opwekken der gevoeligheid, het veroorzaken, als 't ware, van een' gevoeligen dampkring rondom den patient) voortduurt, worden de inwendige gewaarwordingen helderder, en deelen met eene minder bedriegelijke zekerheid den toestand des ligchaams aan de ziel mede; het subjectief bewustzijn kenmerkt zich voor de helft reeds in den droomenden toestand des lijders, en de objecten der buitenwereld naderen hem meer en meer in eene kennelijke betrekking. De krampachtige toestand van het organieke leven duurt evenwel nog gestadig voort; het dynamische praepondereert; de aaneenschakeling tusschen dat vrij en dat zenuwleven met het redelijk leven herstelt zich meer en meer; slaapwandeling wordt er geboren; geestachtige opwekking, verrukking, en, wanneer de ziekelijk verhoogde spanning of praeponderantie der aldus uit haren kring gerukte (excentrieke) ziels- en levenskrachten ophoudt, en het evenwigt tusschen de dierlijke massa en het geestachtig beginsel hersteld wordt, ontwaking, d.i. terugkeering tot het standpunt der werkelijkheid, en ganschelijke uitputting.
Zie daar, mijn vriend! de oppervlakkige schets van 't magnetisch proces, als berustende direct op de hoedanigheid en hoeveelheid van kunstmatige prikkels, werkende op eene daartoe geschikte of voorbereide opwekbaarheid. Gaarne wil ik mij verledigen, het belangrijk punt van den magnetischen slaap, als zich vertoonende in zes periodes, van graad tot graad na te gaan, en meer in 't bijzonder bij elk derzelven te vertoeven.
Ik heb mijn' brief welligt al te lang uitgerekt; doch geloof ik daarvoor bij u ligtelijk verschooning te zullen erlangen. Ik zal derhalve hier niets meer bijvoegen, dan de herhaling dat ik ben enz.

philalethes.


{==755==} {>>pagina-aanduiding<<}

Eene verwarring van geest, door zweetmiddelen genezen.

Dat men de hevigste en vreemdste kwalen, wanneer men derzelver bron slechts wel kent, dikwijls door eene eenvoudige geneeswijze met eenen gelukkigen uitslag behandelt, zal de volgende opmerkenswaardige geschiedenis ten overvloede bewijzen (*).
Een veertigjarig Schoorsteenveger, van geen zeer sterk ligchaamsgestel, had in vroeger jaren als Soldaat gediend, en daardoor dikwijls koude en ongemak geleden, dat hem eindelijk aanvallen van rhumatieke pijnen berokkende. In zijne jeugd had hij veel in den Bijbel moeten lezen. - Nu werd hij op eene reize eensklaps van koorts en pijn in de leden bevangen. De koorts verdween, nadat hij eenige dagen het bed en zich warm gehouden had, doch zonder dat er zweet te voorschijn kwam. Van dien tijd af bemerkte zijne vrouw, dat hij, tegen zijne gewoonte, zeer treurig was; toen hij haar eensklaps op een' achtermiddag, een paar dagen nadat de koorts verdween, vroeg, of zij de heksen niet zag, die zich tegen den muur bewogen. Van dat oogenblik kreeg hij eenen angst, waarin hij niets dan heksen en duivels voor zich zag. 's Nachts had hij niet gerust, maar was telkens opgesprongen, vreezende, dat de heksen hem zouden wurgen. Deze toestand duurde reeds eenige dagen, toen zijn Geneesheer hem het eerst bezocht, die hem achter de kagchel vond zitten, met een strak en wild gezigt, waarop vreeze en angst te lezen waren. De pols was, hoewel zwak en een weinig langzaam, geregeld; de huid matig warm, en in de overige verrigtingen des ligchaams was mede geene onregelmatigheid te vinden. En hoewel hij gestadig van heksen sprak, wegens dezelve groote vrees

{==756==} {>>pagina-aanduiding<<}
betoonde, en veel beweging maakte om ze van zich af te weren, was hij, voor het overige, wel bij zinnen, kende een ieder, en antwoordde goed op de gedane vragen. Daar zijn Geneesheer, uit hoofde der voorafgegane omstandigheden, en der ligchaamsgesteldheid van dien man, de bron der kwaal in de huid, en in de gestoorde werking van dat orgaan, meende te vinden, vooral ook omdat een ligt uitslag aan de voeten verdwenen was, schreef hij zuurdeeg aan de voeten voor, en een' zweetdrijvenden drank, voornamelijk uit Sp. Minder. en Vin. antimon. Huxham. bestaande, benevens poeijertjes van Kamfer en Ipecacuanha, om hetzelfde oogmerk te bevorderen. Hierop volgde 's nachts een geruste slaap. Den volgenden dag was hij veel beter, geloofde nog wel, dat het waarheid was, hetgene hij gezien had, maar verzekerde, dat alle de heksen, uitgenomen één grooten duivel, verdwenen waren. Hij was nu met een sterk zweet overdekt, en aan zijne voeten, waaraan het zuurdeeg sterk getrokken had, vertoonde zich een niet zeer verheven uitslag.
Na het vertrek des Geneesheers sliep hij nog eenige uren. Des anderen daags klaagde hij over niets dan zwakte en gebrek aan ontlasting, sprak voor het overige niet meer van gezigten, en wist zich daarvan ook niets meer te herinneren. Door een kort gebruik van een afkooksel van Kina, gepaard met het waterig aftreksel van de Rabarber, verdween ook de zwakte en trage werking der ingewanden. Weldra was hij geheel hersteld, en bevond zich na dien tijd zeer wel.

Te regt merkt de waarnemer aan, dat deze ziekte haren grond in eene ontstemming der gevoeligheid had, terwijl in de plaats der huid de hersenen aangedaan waren. Wij behoeven juist niet aan te nemen, dat zich eene rhumatieke of andere stof daarhenen verplaatst had; maar, daar de werking der huid eene afscheiding, die der hersenen het vormen van voorstellingen is, moet de verkeerde werking der laatsten zich als eene geestverwarring vertoonen; even als maagpijn, of eene

{==757==} {>>pagina-aanduiding<<}
krampachtige bezetting op de borst, op het verdwijnen van een of ander uitslag volgt. In alle deze gevallen schijnt voornamelijk het zenuwgestel te lijden, geheel anders, dan bij de eigenlijke stofverplaatsingen. Dat juist dit en geen ander orgaan de ziekte overneemt, hangt grootendeels van deszelfs zwakheid, of liever teêrgevoeligheid, af, en van het verband, waarin hetzelve met het lijdend orgaan staat. Vert.





Nadere bijzonderheden, betrekkelijk de tegenwoordige Samaritanen.

Aan den Redacteur van het Tijdschrift van Kunsten en Wetenschappen.

Mijn Heer!

Met veel genoegen las ik in het Mengelwerk van UEd. geacht Tijdschrift, No. XII, bladz. 562 - 570, het berigt van den Heer corancéz, betrekkelijk de tegenwoordige Samaritanen. Ter volmaking van dit stuk, deele ik UEd. nog de volgende bijzonderheden, welke mij voor ruim een jaar woordelijk verhaald zijn door iemand, die nu acht jaren geleden de Stad Naplous, eertijds Sichem en daarna Sichar geheeten, bezocht, en veel met sommige der Samaritaansche Geleerden gesproken heeft, kortelijk mede. Zoo UEd. dezelve een plaatsje in uw Tijdschrift waardig oordeelt, zal genoegen geschieden aan

Uwen bestendigen Lezer,
j.a. oostkamp.
Zwolle, den 16 Oct.
1813.

Het gros der Samaritanen verdedigt altijd tegen de Joden hunne afkomst uit jakob, overeenkomstig hetgeen wij vinden Joän. IV:32. Sommigen hunner Geleerden twijfelen daaraan, en denken, dat zij van Syrischen oorsprong zijn; doch dit gevoelen verbergen zij

{==758==} {>>pagina-aanduiding<<}
zorgvuldig voor het gemeene volk. - Zij hebben ook nog veel op met het boek van Jozua; echter houden zij het niet voor goddelijk. Een hunner Geleerden heeft in het jaar 1801 eene nieuwe verklaring, of liever uitbreiding, van dit boek opgesteld; dan die is opgevuld met fabelen. Hunnen Kakhan, of Hoogepriester, was in 1802 een man van jaren. Hij had mede eenige kennis van den Christelijken Godsdienst. Het gesprek van onzen Heer met de Samaritaansche Vrouw bij de Jakobs-bron was hem bekend; en hij was zelfs niet onkundig van de schoone Gelijkenis, welke wij lezen Luc. X:33-35. - Zij doen alle mogelijke pogingen, om zich te zuiveren van de beschuldiging der Joden, welke hun te last leggen, dat zij, ten tijde van antiochus epiphanes, hunnen Tem el zouden aangeboden hebben voor den eerdienst van jupiter. De blaam van afgoderij kunnen zij niet verdragen. De vergulde Tortelduif beschouwen zij als een zinnebeeld der eenvoudige opregtheid. Zij aanbidden met het aangezigt naar den grond, gerigt naar den heiligen berg Garizim. Op den dag Azereth verdubbelen zij hunne gebeden en aalmoezen. Zij gelooven eene reiniging der ziele na den dood, en verwachten de wederopstanding hunner ligchamen en een laatste oordeel. - Hunne bijzondere vrienden zegenen zij, op de hooge feesten, met de woorden: ‘De vrede Gods zij over u, gelijk hij was over mozes, amram's Zoon, onzen Leeraar en Profeet, die onze voorspraak is in deze wereld en in den laatsten dag.’
De Samaritanen te Jaffa hebben een ruimer bestaan dan die te Naplous; evenwel zouden de laatsten met de eersten niet wenschen te verwisselen, wegens de heiligheid hunner woonplaats, als gelegen in het gezigt der bergen Garizim en Haibal.
Zij zijn zedig in hun gedrag; trouw en huwelijksliefde heerschen in hunne woningen, en de opvoeding hunner kinderen gaat hun ter harte. Vreemdelingen behandelen zij met onderscheiding. Dan, eigenlijke weten-
{==759==} {>>pagina-aanduiding<<}
schappen beoefenen zij niet; de letterkunde is bij hen weinig, de geneeskunde zeer gering, en hunne sterrekunde heeft weinig waarde. Sommigen hunner Geleerden verdeelen den Zodiak in zeven, anderen in twaalf, en nog anderen in vierentwintig deelen. Het berekenen der Eklipsen, het bepalen van den eersten dag der Maan, en de regeling der Feestdagen, geschiedt doorgaans door den Iman of tweeden Priester, die dit zeer machinaal verrigt.
Voor het overige vermindert deze natie van tijd tot tijd, en, schoon zij al zuchtende verlangen naar betere tijden, (want sommigen onder hen verwachten de herstelling van hunne gezindte, alsmede de herbouwing van het oude Sichar en den Tempel; waarom zij vooral in hunne bedevaarten naar Dakdalek vuriglijk bidden) is het echter zeer waarschijnlijk, dat zij, even als zoo vele andere Oostersche volksstammen, verdwijnen zullen, zoodat er zelfs geen spoor van hun aanwezen meer zal overblijven.

Iets over de Aziatische vrouwen.

(Uit het Engelsch.)

Zeer overdreven zijn de algemeene berigten wegens de slavernij, waarin de Aziatische vrouwen leven; men gelooft, dat zij, geenerlei gezag hebbende in hare huizen, er ook in geen aanzien zijn, en haar stand weinig van dien van slavinnen verschilt. Maar men moet onderscheid maken tusschen hetgene met de zeden des lands in verband staat, en tusschen hetgene men oneigenlijk dwingelandij der mannen noemt.
Uit het weinige verschijnen der Aziatische vrouwen buiten hare huizen moet men niet besluiten, dat zij slavinnen zijn. Men bedriegt zich, wanneer men denkt, dat deze afzondering haar lastig valt: het menigvuldige zittende werk, hetwelk zij zich weten te verschaffen, laat haar zoo min de mogelijkheid, als den lust, om, even gelijk de Europe-
{==760==} {>>pagina-aanduiding<<}
sche vrouwen doen, langs de straat te drentelen en openbare plaatsen te bezoeken.
Aan de vrijheid, welke de beide seksen genieten, om elkander over en weder te zien, moeten, ongetwijfeld, de bevallige manieren worden toegeschreven, welke de volken van Europa kenmerken; doch deze vrijheid heeft ook hare nadeelen.
Eene der voornaamste oorzaken van de gemeenzaamheid der beide seksen in Europa zijn de geringere bezittingen, welke slechts een klein getal mannen in staat stellen, om zulk eene menigte van woonvertrekken te hebben, en zulk een talrijken stoet van bedienden te houden, dat de man en de vrouw hetzelfde huis kunnen bewonen, zonder altijd bij elkander te wezen. In Azië, daarentegen, is een huis in tweeën verdeeld; de vertrekken, voor de vrouwen bestemd, en de Murdanah, of de vertrekken der mannen. De vrouw, van hare slavinnen en bedienden omringd, rekent niet op het gezelschap van haren man; zij ziet hare vriendinnen, geeft of ontvangt bezoeken, zonder dat hare vrijheid ergens door belemmerd worde. Zelfs mag zij hare buren van de andere sekse zich, indien zij bejaard zijn, en, in haren palanquin besloten, zich vermaken in de tuinen, welke de groote steden omringen, muzikanten en dansers bij zich doen komen. Zoo groot is het gezag, 't welk de vrouwen in hare huizen oefenen, dat al wat hare mannen bezitten te harer beschikkinge staat, en dat zij het in hare magt hebben, de vruchten des arbeids van het geheele leven in een enkelen dag te verspillen. Somtijds heeft men vrouwen van al het vermogen voor haarzelve en hare kinderen zich zien verzekeren, en aan haren man, op deszelfs ouden dag, slechts een jaarlijksch onderhoud toeleggen.
Onder een brandenden hemel hebben de Aziatische niet, gelijk de Europesche vrouwen, zoo veel ligchaamsbeweging noodig, als een bijkans altijd vochtig en koud luchtgestel medebrengt.
Eene aanhoudende gemeenzaamheid tusschen de twee sek-
{==761==} {>>pagina-aanduiding<<}
sen zoude veel ongemaks veroorzaken in het Oosten, alwaar de bevolking uit verschillende natiën is zamengesteld. Deze verscheidenheid van zeden en gebruiken zoude, ongetwijfeld, het zedebederf, 't welk aldaar heerscht, vergrooten. Voordat de Muzelmannen den Indostan, om zoo te spreken, overrompeld hadden, werden de vrouwen niet opgesloten; nog heden ten dage zijn zij, in de meeste Indische dorpen, niet aan de nieuwe inrigtingen onderworpen.
De noodzakelijkheid, in welke de Europesche vrouwen zich bevinden, ten minste eene oppervlakkige kennis van zaken zich eigen te maken, om in de werkzaamheden harer mannen te deelen, brengt het mede, dat de beide seksen elkander telkens zien; maar in Azië rusten op de vrouwen geene andere pligten, dan die der opvoeding van hare kinderen.
In deze landen is de rust eene behoefte. Daarenboven zoude eene vrouw, door in het openbaar te verschijnen, vreezen voor mishandeling door het talrijke gepeupel, van hetwelk de straten krielen. Dit gebruik, van niet onverzeld in het openbaar te verschijnen, is aan Azië niet bijzonder eigen: want ook in Engeland, en vooral te Londen, kan geene vrouw, zelfs niet van middelbaren rang, op straat komen, zonder van een knecht gevolgd te worden.
In weerwil der Veelwijverij, aan de mannen in het Oosten geoorloofd, maken deze gebruik van de vrijheid, hun door de wet toegestaan, om eene bijzit te houden; doch zij leeft niet als slavin in het huis des wettigen echtgenoots; men geeft haar een afzonderlijk huis, en de man vervoegt zich ter sluik bij haar. Deze soort van vrouwen kan zich niets van de regten der wettige echtgenoote aanmatigen: want, hoewel zij en hare kinderen tot erfgenamen worden aangesteld, daar de echte vrouw nooit zich in het huwelijk begeeft, zonder dat haar een rijkelijk weduwgoed wordt toegelegd, wordt al wat de man, bij zijn overlijden, nalaat, tot het betalen van dat weduwgeld besteed; niets bijkans schiet er voor de erfgenamen over.

{==762==} {>>pagina-aanduiding<<}
Voor het overige bedienen zich niet alle mannen van het voorregt, welk hun de wet vergunt. Onder de duizend mannen zullen er misschien vijftig zijn, die eene of twee, en tien, die drie of vier vrouwen hebben. Het is een spreekwoord onder de Indianen, ‘dat men gemakkelijker met twee tijgerinnen, dan met twee vrouwen kan huishouden.’
De mannen alleen hebben het regt om eene echtscheiding aan te gaan; dit voorregt wordt hun door de wet verleend. Indien de vrouw eene zware misdaad begaan hebbe, welke de echtscheiding na zich sleept, wordt zij, met toestemming harer bloedverwanten, daarover door de overheid gestraft. Is, daarentegen, de misdaad gering, dan oefent de man de straffe, welke hij doet bestaan in het voor altoos verlaten van het woonvertrek zijner vrouwe, en zich in het zijne af te zonderen. Indien, echter, de man, om zich van zijne vrouw te ontslaan, haar t' onregt beschuldige, wordt hij gestraft; hij wordt tot 's lands werken veroordeeld, of om de wapens te dragen, terwijl de vrouw het overschot harer dagen in rust en vrede doorbrengt. In geval van echtscheiding, blijven de jongens bij den vader, en de meisjes bij de moeder.
Intusschen zijn er zekere omstandigheden, in welke ook de vrouwen de echtscheiding kunnen eischen en verkrijgen, in weerwil harer mannen; bij voorbeeld, wanneer zij kunnen bewijzen, dat hij haar eenige levensnoodwendigheden onthoudt, of dat hij zijnen tijd en zijne zorgen tusschen zijne vrouwen onregtvaardig verdeelt. Zonderling is het, dat de getuigenis eener vrouwe voor het geregt niet kan volstaan dan ten overstaan van vier getuigen, terwijl de getuigenis van twee mannen genoeg is om eene aanklagt te doen gelden. Na het overlijden harer mannen leggen de vrouwen alle tooisels af, verschijnen niet bij openbare feesten, en veroordeelen zich tot eene altoosdurende afzondering. Het is te denken, dat vreeze voor opspraak zoo zeer, als droefheid, haar daartoe doet besluiten.
Meer driftig dan verstandig is de liefde der vrouwen

{==763==} {>>pagina-aanduiding<<}
voor hare kinderen. Niet alleen weigeren zij, zich van hen te scheiden, om hen ter school te zenden, of te laten reizen; maar ook, wanneer dezelve ziek zijn, raadplegen zij geene geneesheeren, en laten, door een' kwalijk beredeneerden ijver, hun eene menigte geneesmiddelen gebruiken, dikmaals meer schadelijk dan heilzaam. De gewoonte verleent haar de vrijheid, voor hare kinderen den godsdienst te verkiezen, aan welken zij den voorrang geven. Indien de man, om een kind uit te huwen, eene keuze doe, welke zijner vrouwe niet behaagt, kan het huwelijk geenen voortgang hebben. Zelden beminnen de kinderen hunnen vader, welken zij als eenen dwingeland beschouwen, ter oorzake van de opvoeding, welke hij hun wil geven; gemeenlijk volgen zij den godsdienst hunner moeder, welke zij als hunne natuurlijke beschermster aanmerken, en veroorloven zich duizend spotternijen met den godsdienst van hunnen vader, zelfs in zijne tegenwoordigheid. - De vrouwen voeren een volstrekt gezag over de huisbedienden. Wanneer deze eenig gedeelte van hunnen pligt verwaarloozen, zullen zij eerder van hunne meesteres, dan van hunnen meester vergiffenis verzoeken. De slaven, aan de zenana, of de vertrekken der vrouwen, verbonden, slijten somtijds hun geheele leven in het huis, zonder den man gezien te hebben. Sommigen hunner hebben hem nooit ergens in gediend; anderen hebben hem nooit toegesproken. De vrouw alleen kan hen laten gaan: zoo gewoon is zijn aandeze heerschappij, dat de klagten, door den man tegen de bedienden ingebragt, als zoo vele aanprijzingen zijn bij de vrouw; terwijl, daarentegen, de aanprijzing hunner meesteren hen aan het misnoegen hunner meesteressen blootstelt. Wijd verschilt dit gebruik van hetgene in Engeland plaats heeft, alwaar de vrouwen in het huis van haren echtgenoot leven, even als of zij er op een bezoek waren. Van hier, dat het twee tegen een is, wanneer aldaar man en vrouw overhoop liggen, dat de vrouw
zal uitgaan, en bij hare bloedverwanten of vrienden het middagmaal gaan houden; terwijl, daarentegen, in Azië de man elders zal gaan eten:

{==764==} {>>pagina-aanduiding<<}
want de keukengereedschappen zijn niet bij de vertrekken der mannen. De opperheerschappij in hare huizen voerende, plagen de vrouwen hare mannen onder het geringste voorwendsel; een voorregt, hetwelk als een van de regten der schoonheid wordt aangemerkt. Indien eene vrouw het oefenen van dit regt verzuime, verliezen hare bevalligheden welhaast hare waarde in de oogen van haren echtgenoot. Wanneer eene vrouw een bezoek bij haren vader is gaan afleggen, zal zij niet te huis komen, dan nadat haar man eenige malen naar haar gezocht heeft, en zij volkomen verzekerd is, dat zijn vruchteloos zoeken hem verdriet. Is de maaltijd opgedischt, zij verschijnt niet bij hem aan tafel, dan nadat hij eenigen tijd op haar gewacht heeft en alle schotels zijn koud geworden; eveneens handelt zij bij het te bed gaan. Geduld is derhalve het lot des echtgenoots; en dit lot draagt hij met vermaak. Men heeft vrouwen gezien van de uitstekendste schoonheid, aan hare mannen teeder verknocht, altijd gereed om dag en nacht hare onderwerping te betoonen, die, omdat zij grillig noch luimig waren, moesten achterstaan voor slimmer mededingsters, welke geene andere verdienste bezaten dan de kunst om de slagtoffers harer grilligheid te kunnen plagen.
[Zou het alleen in het Oosten zijn, dat het onschatbaar voorregt der vrouwen, om hare echtgenooten door grilligheid te plagen, wordt geoefend?]




Bijzonderheden, rakende de Kalmukken.

(Volgens den Heer bergmann.)

Men moet zich niet verbeelden, dat de Kalmukken van alle beschaafdheid, in den strengsten zin des woords genomen, even verre als de Nomadische volken zijn verwijderd. De ingewikkelde gedaante van hunnen regeringsvorm draagt de voornaamste kenmerken eener reeds vroege beschavinge.
Het getal der Kalmukken, thans tusschen de Don en de Vol-
{==765==} {>>pagina-aanduiding<<}
ga aanwezig, mag op 100,000 zielen geschat worden, verdeeld over 25,000 hutten, die wederom gerangschikt zijn onder het gebied van veertien Vlusses, of bijzondere Vorsten. Het opperhoofd der geheele natie is de Vice - Chan, die door het Russische hof benoemd wordt, en wien eene soort van Raad is toegevoegd, gekozen uit de drie voornaamste stammen. De overige Vorsten zijn aan hem onderworpen, en doen hem hulde. Wanneer zij in zijne tegenwoordigheid verschijnen, buigen zij de regter knie, raken eerbiedig zijnen arm aan, en gaan, even als de geringste Kalmukken, op hunne hurken zitten.
Een standaard dient ten kenmerke van de woning des Vice-Chans. Vijftig man dienen hem tot lijfwacht, en zorgen tevens voor zijne tafel en kleedij. De kosten van zijn onderhoud worden gevonden uit eene jaarlijksche belasting, van welke de kerkelijken vrij zijn.
De Kalmuksche natie is in drie Orden verdeeld: de Adel, de Geestelijkheid, en het Volk. De Adel bestaat uit twee zeer onderscheidene klassen; de Nojones en de Saissangs. De Nojones oefenen eene soort van oppergezag over de horden van hun gebied. Het zijn groote Leenmannen, die niets meer dan den schijn van onderdanigheid aan hunnen Leenheer bezitten. De Saissangs zijn aan dezelven volstrekt ondergeschikt, hoewel eenigen onder hen zoo rijk zijn als de Nojones. Zij hebben de oudsten der natie op hunne zijde, die wederom eene soort van regtsgebied oefenen over streken lands, uit twaalf hutten bestaande. Tot zelfs onder de Kalmukken ontmoet men het Leenstelsel, met alle zijne smaldeelen; stelsel, in onze dagen zoo zeer verwenscht, en waarvan Europa het uitsluitend voorregt scheen te bezitten. De reeds voorlang beschaafde rede moge hetzelve verwerpen; doch het schijnt eene dier proeven te wezen, welke de mensch eigenaardigst neemt, eer hij een geregeld bestuur verkrijgt. - De Geestelijkheid is insgelijks in vier klassen verdeeld. De priesters van de eerste klasse paren met het aanzien, daaraan verbonden, eene soort van wereldlijk gezag.
Wat de Volksklasse betreft, nergens is dezelve dieper dan bij de Kalmukken vernederd. Nooit verwaardigt zich een Edelman, met eenen burger uit éénen beker t drinken, noch in zijne tent te gaan buiten dringende noodzakelijkheid. Nooit zal een Kalmuk van de genoemde klasse bestaan, op het kussen

{==766==} {>>pagina-aanduiding<<}
eenes Edelmans te gaan zitten of te knielen. Zelfs kan de priesterlijke hoedanigheid die oorspronkelijke vlek bij hem niet uitwisschen.
Wat de wetten der Kalmukken, de lijfstraffelijke wetten in 't bijzonder, aangaat, zij doen aan die der barbaarsche volken gedenken, welke Europa overstroomd hebben. De meeste misdaden worden onder hen met boeten verzoend, naar evenredigheid niet zoo zeer van derzelver zwaarte, als van den rang des overtreders. Een Prins, bij voorbeeld, die eenen burger heeft geslagen, betaalt vijf maal negen stuks vee, indien de slagen zwaar geweest zijn, doch slechts negen, indien zij gering waren; doch een gemeen man betaalt in 't eerste geval slechts negen, en vijf in het tweede geval. Die eenen anderen den baard uitrukt, betaalt een paard en een schaap. De wonden, aan de hand toegebragt, worden, zoo als montesquieu het uitdrukt, als eene figuur uit de Meetkunde afgepast. Op het afsnijden van den duim staat eene boete van tweemaal negen stuks vee; van den middelsten vinger, negen; van den ringvinger, vijf; van den kleinen vinger, drie. Een artikel uit het wetboek kondigt eene soort van toegevendheid aan omtrent de misslagen der fraaije sekse. Het overspel wordt met vijf stuks vee geboet, indien de man de overtreder zij, en indien de vrouw, slechts met vier. Welk eene beveiliging der huwelijkstrouwe, vooral in rijke huisgezinnen!
Eene andere misdaad, onder welke de goede zeden nog zwaarder zuchten, de vrouwenschennis, kost tweemaal negen stuks vee. Het strafdreigend wetboek schijnt alle zijne strengheid voor de dieven gespaard te hebben; zij verliezen al hun vee, en worden gegeeseld en gebrandmerkt. Doch alle deze wetten, meer zonderling dan wreed, worden in de uitoefening nog verzacht.
De vuurproeven en de onderscheidene soorten van pijnigingen zijn den Kalmukken niet onbekend: doch volken, beschaafder dan zij, hebben al voorlang dien tol aan de onkunde en barbaarschheid betaald; en zij zouden van hen kunnen leeren, het burgerbestuur te kunnen missen. Zelden wordt de openbare rust onder de Kalmukken gestoord, en zij kennen geene andere doodslagen, dan die uit eene vlaag van gramschap ontstaan, elders onder den naam van eerste aandoening verglimpt.
Andere zonderlinge gebruiken hebben zij, onbestaanbaar, in-
{==767==} {>>pagina-aanduiding<<}
dien gij wilt, met den eigendom, doch welke de aard des lands, at zij bewonen, schijnt te verontschuldigen. Elk gevoelt, dat in de uitgebreide woestijnen, alwaar zij een zwervend leven leiden, de middelen om alleen en spoedig te reizen zeer bezwaarlijk moeten wezen. Zie hier, hoe men er het mangel aan posten vergoede. Niet slechts 's Vorsten kouriers, maar ook de Russische officieren, hunne tolken, allen zelfs, die van een pas van den Vorst voorzien zijn, mogen zich van het eerste paard bedienen, dat hun voorkomt, en zich aldus naar de naaste woning laten brengen, somtijds op eenen afstand van vijftig tot honderd wersten gelegen. De eigenaar, het paard terug willende hebben, is genoodzaakt het na te loopen, en is dan nog niet altijd daarvan verzekerd. Althans kan hij er in langen tijd zich niet van bedienen.
In vele opzigten vertoont de levenswijze der Kalmukken een beeld van 't geen de maatschappijen bij hare eerste oprigting hebben moeten wezen, en dient ter blaam van 't geen zij in hare gewaande volmaking zijn. Rijken en armen, allen gebruiken de melk en het vleesch van hun vee tot spijze. Hunne hutten zijn gemaakt van stokken en de vachten hunner schapen. Zij kleeden zich met de onbereide vellen hunner dieren, die zij geslagt hebben. Vreedzaam genieten zij het tegenwoordige, zonder over het toekomende zich veel te bekommeren. Hun werkzaam leven, de heldere en zuivere lucht, welke zij inademen te midden eens onbegrensden horizons, versterken tevens hunne gezondheid en hunnen moed.
Hunne kudden, voorwerpen hunner voorname bezigheid en bijkans eenige bron van hunne welvaart, bestaan uit kameelen, paarden, ossen, schapen en geiten. Altijd in de open lucht, altijd heromzwervende, kennen ze noch stallen, noch voorraadschuren. De strengheden eenes te langen winters is het eenige, daar zij voor te vreezen hebben. De eenige geesel is deze, die, somtijds, hunne verbazende vermenigvuldiging stremt. De kameelen zijn voor de Kalmukken van onberekenbare waarde. Zonder hen, zouden zij dikmaals reizen noch van levensmiddelen zich voorzien kunnen; en deze zoo sterke, zoo geduldige, zoo ligt te onderhoudene dieren, naardien zij, bij mangel aan andere weide, met riet en boomschors zich vergenoegen, zijn minder dan anderen tegen de koude bestand. Gevaarlijk zijn ze niet, buiten den paartijd, die voor hen de lente is. Op

{==768==} {>>pagina-aanduiding<<}
dat tijdstip wordt de kameel, anders zoo gezeggelijk en zachtmoedig, bijkans onhandelbaar. Hij ondervindt al de woede en de jaloerschheid der liefde. Wee den mededinger, minder sterk dan hij, die hem zijne verovering zou durven betwisten! Het wijfje is een modél van moederlijke teederheid. Volgens den Heer bergmann, beweent zij verscheidene dagen achtereen het verlies harer jongen, en zou zij zelfs eenen vloed van tranen storten.
Van de Kalmuksche paarden zullen wij slechts met een woord gewagen. De Heer bergmann wil, dat er treffend gelijkende karaktertrekken tusschen het rijpaatd en den ruiter gevonden worden, en dat dit omtrent verscheidene andere landen zou gelden. De Turksche paarden, bij voorbeeld, zijn vol vuur, driftig en moedig, maar worden spoedig vermoeid, en hebben, ter herstellinge van hunne krachten, veel tijds noodig. De Russische paarden zijn levendig, schoon, kloek, en na eenige duizenden wersten wegs te hebben afgelegd, behoeven zij niet lang uit te rusten. De Duitsche paarden zijn sterk en onvermoeid; zij trekken de zwaarste lasten, doch leggen nooit hun lomp gareel af. - Zie daar, in weinige woorden, de karaktertrekken van drie onderscheidene natiën. Eenigzins mank, echter, gaat dat middel van karakterteekenen, op de Kalmukken toegepast.
Ongemeen fijn zijn zij van zintuigen, doch overtreffen inzonderheid alle andere bekende volken in de volmaaktheid des zintuigs van het gezigt. Even duidelijk zien zij van verre als van nabij. Niets ontsnapt hun, zelfs op groote afstanden, ook niet midden door de golven. Hunne visschers, bij voorbeeld, zijn zeer geacht bij de Jaïksche Kozakken, die meest van de visscherij bestaan, dewijl zij, met hunne hulp, verzekerd zijn, hunne netten met een voordeeligen uitslag te zullen werpen op alle plaatsen, door de Kalmukken hun aangewezen. Hunne herders bezitten een zoo zekeren oogslag, de teekens, eenmaal door hen opgemerkt, onthouden zij zoo wel, dat zij in een oogenblik de dieren herkennen, die aan de kudde ontbreken, welke hun is toevertrouwd.
Bijkans alle de lieden van deze natie zijn met een ongemeen sterk geheugen begaafd, niet een geheugen van woorden en denkbeelden, 't welk ten middel dient om vorderingen te maken in de wetenschappen, maar een geheugen, 't welk van heb-
{==769==} {>>pagina-aanduiding<<}
belijke nuttigheid is. Te midden hunner uitgebreide vlakten, alwaar het oog noch woningen, noch gebaande wegen, noch boomen, noch doornbosschen ziet, en alwaar de gewone reizigers op elken stap zouden verdwalen, merken de Kalmukken de geringste kenteekens op, en doen ze tot wegwijzers verstrekken. Met eene zeldzame naauwkeurigheid outhouden zij al wat hun eens gezegd is. Zonder eenige moeite te hebben gedaan, bevatten zij in hun geheugen de gezangen hunner Barden, en lange plaatsen uit hunne gewijde boeken.
Niet schitterende is hunne verbeeldingskracht, noch door overdenking en goeden smaak geleid, maar zij is zeer levendig en vruchtbaar; ligt wordt zij ontstoken door de stoute invallen hunner Barden, en bij het lezen van hunne gewijde geschiedenissen. Vlug zijn zij van begrip, en bezitten veel gezond verstand; zelfs zouden zij van nature zeer welsprekende zijn. Inderdaad, zegt de Heer bergmann, wie zou gelooven, dat men met eene ongevormde en zware taal, met eene schorre stemme en het onbehagelijkst voorkomen, een redenaar kan wezen? Zoodanigen, echter, heeft hij onder deze nog weinig beschaafde natie gevonden. Meer dan eenen heeft hij gezien, met een linksch voorkomen zich vertoonen, lomp op de kniën vallen, zijne lange nederhangende mouwen opligten, zijne beide handen beschouwen, met de bovenzijde dezelve tegen elkander wrijven, en, na deze kwaadspellende voorteekens, zonder voorbereiding eenen aanvang maken met, en zonder de minste hapering ten einde brengen, eene redevoering, die een vierendeel uurs duurde, waarin zamenhang was, en denkbeelden, boven 't gemeen verheven, voorkwamen, en die zelfs met oratorische gebaren ging gepaard.
Hunne schranderheid blijkt uit den spoed en de naauwkeurigheid, met welke zij de neteligste zaken bevatten. Ongemeen vlug zijn ze daarenboven in het leeren der talen van landen zelfs, die zij slechts doortrekken. Allen, die met de Russen iets te doen hebben, zijn spoedig in staat om met heu te spreken; en in deze onderhandelingen gebeurt het zelden, dat de Kalmukken in vaardigheid, en zelfs in loosheid, hun niet te boven gaan. In weerwil hunner diepe onkunde omtrent de gemeenste voorwerpen, ontmoeten zij, in hun natuurlijk verstand, hulpmiddelen, bekwaam om de schranderste en meest verlichte lieden in de war te brengen. Weinige be-
{==770==} {>>pagina-aanduiding<<}
schaafde volken zijn er, die beter dan zij de kunst verstaan; om langs omwegen hun doel te bereiken.
In tegenstelling hiervan is er geen volk, dieper in het bijgeloof verzonken. Zij hebben eene klasse van Priesters, wier eenige bezigheid is, de gelukkige en ongelukkige dagen te bepalen; en ligt begrijpt men, dat zij dikmaals geraadpleegd worden. Zij hebben dikke boeken, in welke zij zelven de uitspraken gaan opzoeken, van welke zij slechts de voertuigen zijn. Het jaar, de dag, het uur van iemands geboorte brengen zekere gevaren aan. Hij, die bij voorb. in zulk een jaar geboren is, kan niet dan in zulk een ander trouwen. Het geboorte-uur bepaalt het uur, wanneer men moet begraven worden. Ook hebben de Kalmukken hunne goed- of kwaad-spellende vogelen. Eenigen zijn voor hen heilig, onder andere de kraanvogels. Hen te dooden, is zonde: en waarom? omdat hun hoofd naar de geschoren kruin eenes priesters gelijkt!
Streng onthouden zich de Kalmukken van de onverschilligste dingen. Zoo beschouwen zij het, b.v., als eene groote misdaad, op den dorpel van eene deur te gaan zitten.
Het is hun niet geoorloofd, op eene haardstede den voet te zetten, of zijne voeten te digt aan het vuur te houden, omdat het vuur door hen als eene godheid, en de haardstede als een heiligdom wordt geëerbiedigd.
In den herfst en den winter is het rooken eene afschuwelijke misdaad, omdat het een onfeilbaar middel is om onweders en sneeuw te lokken. Die zijne pijp met papier aansteekt, zal voorzeker niet lang meer leven, enz.
Deze zijn eenige der Kalmuksche bijgeloovigheden. Wij voegen er nog nevens, dat zij onder alle klassen dezer natie heerschen, maar, 't geen zonderling is, onder de Edellieden dieper wortels dan bij den gemeenen man hebben geschoten: en waarom? omdat de eersten de boeken lezen en beoefenen, welke deze droomerijen bevatten; terwijl het gemeene volk, 't welk zijnen tijd niet met lezen slijt, die boeken slechts oppervlakkig kent, en ze op goed geloof aanneemt.
Voor 't overige heeft de Godsdienst der Kalmukken, hoe ruw dezelve ook moge wezen, een gunstigen invloed op hunne zeden. Zij zijn verdraagzaam omtrent de Eerdiensten, die van den hunnen verschillen. In 't algemeen hebben zij van het bloedvergieten, zelfs van dat der dieren, die 't minst in

{==771==} {>>pagina-aanduiding<<}
beklag zijn, eenen afkeer, welken zij niet dan in zekere gevallen, op hoog gezag, overwinnen; maar, ingevolge eener onbestaanbaarheid, onder lieden van alle natiën niet dan te algemeen, zijn zij onaandoenlijk voor het lijden der hun meest nuttige dieren; bezittende aldus in even hoogen graad de zachtmoedigheid en hardvochtigheid.
Dergelijk eene tegenstrijdigheid heeft er tusschen de onderscheidene trekken huns karakters plaats. In sommige omstandigheden zijn ze voorbeelden van matigheid; in andere, van onmatigheid. In één opzigt zijn de beide seksen onder hen merkwaardig om hare kuischheid; in andere schijnen zij de losbandigheid voor spel te rekenen, vooral ten aanzien van hare taal. Hunne eerzucht, die meestal slaapt, ontwaakt bij wijlen met eene kracht, den volken waardig, bij welke de dorst naar eerambten eene der heerschende driften is. Eveneens zou men kunnen zeggen, dat zij noch tot gierigheid, noch tot gramschap zijn genegen; en evenwel toonen vele trekken, dat zij zeer baatzuchtig zijn kunnen, en in hunnen toorn zeer verre vervoerd worden.
Ééne deugd, die hun minder mag betwist worden, is de herbergzaamheid, welke zij hartstogtelijk en belangeloos oefenen; niet, evenwel, omdat zij geheel belangeloos zijn. In tegendeel, geen gesprek voeren zij, geenen stap doen zij, die niet eenig onmiddellijk of afgelegen voorwerp ten oogmerk hebben; en, in dit opzigt, behoeven zij voor de afgerigtste volken niet onder te doen. Gelijk, bij sommigen der laatstgenoemden, de eere niets meer dan een bloot woord is, wanneer daaraan niet eenig voordeel is verbonden, en de schande, die zonder ligchamelijke smarten hen treft, voor hen niets afschrikkends heeft; zoo kunnen zij ook door de vreeze voor strafdreigende wetten alleen in bedwang gehouden worden. Laag en vernederende in hunne eerbetooningen aan lieden, in hoogen rang geplaatst, of omtrent dezulken, van welke zij iets te verwachten hebben, zijn zij aanstootelijk ruw, wanneer zij het straffeloos kunnen wezen. Hunne Vorsten en Grooten, eenige weinigen uitgezonderd, zijn heerschzuchtig en inhalig, tot onbeschaamdheid toe, omtrent de buitenlanders, die zaken met hen hebben uitstaan, en onmagtig zijn om zich bij hen geducht te maken; en men mag wel denken, dat, in zulke gevallen, de geringen in de voetstappen hunner doorluchtige voor-
{==772==} {>>pagina-aanduiding<<}
gangeren treden. Eenige hoedanigheden, evenwel, dienen ter voordeelige onderscheidinge van dit volk, 't welk in vele opzigten nog in zijne kindschheid is. De Kalmukken zijn bestendig vrolijk van aard, en wanneer men hun slechts om beuzelingen vraagt, zijn ze zeer gedienstig. Buitensporig beminnen zij hunne kinderen; en lief hebbender echtgenooten zijn er niet, wanneer hunne vrouwen zeer vruchtbaar zijn.
Ligt laat het zich bezinnen, dat de eigenlijk genoemde wetenschappen bij de Kalmukken weinig opgangs gemaakt hebben. Nogtans is de Geneeskunde hun niet onbekend; zij staat bij hen onder de bescherming eener bijzondere godheid. Zeer handig zijn ze in het genezen van beenbreuken; en de Vee-artsenijkunde is hun niet onbekend. Wat hunne Geneesheeren betreft, hoewel zij hunne geleerdheid uit dikke boeken halen, hoewel de deftige en ingespannen wijze, waarmede zij den pols voelen en het water beschouwen, hun veel aanziens geve bij hunne onkundige landgenooten, zijn hunne middelen ter genezinge nog zeer bepaald; althans hebben zij verstands genoeg om zeer karig te zijn met geneesmiddelen, en een goed diëet onder de krachtdadigste hulpmiddelen te tellen. Tot nog toe bezitten zij geenerlei behoedmiddel tegen de verwoestingen der kinderziekte, van welke het opkomen moeijelijker is bij de Kalmukken, dan bij andere volken, ter oorzake van de dikheid hunner huid. De kwakzalvers hebben zich op de genezing van eene andere, minder onschuldige en niet minder geduchte ziekte toegelegd, en zij bewerken dezelve dikmaals met een middel, van hetwelk onze Europesche Artsen veelligt de proeve niet zouden durven nemen, indien zij er al geloof aan sloegen; ik bedoel het inwendig gebruik van vitriool, in sterke giften van elf greinen en nog meer. De Heer bergmann had eenen Kalmuk gezien, die zich aldus in vier dagen had genezen, door 's morgens en 's avonds eene dier giften in te nemen. De genezing was pijnlijk geweest; doch weinige van deze soort slagen zoo spoedig. Hij voegt er nevens, dat de vrouwen, welke op deze wijze eenmaal zijn genezen, voor altijd onvruchtbaar zijn.
Van de Tijdrekening der Kalmukken zullen wij slechts het volgende aanteekenen. Ieder der twaalf uren, zoo van den dag als van den nacht, is bij hen meer of minder lang, naar gelange van het jaargetijde. Even als de Gal-
{==773==} {>>pagina-aanduiding<<}
liërs, volgens cesar, en de Germanen, volgens tacitus, bepalen de Kalmukken zeker tijdverloop volgens het getal der nachten, en niet dat der dagen. Zij rekenen niet bij zonne-, maar bij maan-jaaren; en om het evenwigt tusschen beiden te herstellen, hebben zij om de drie jaren eene tusschenmaand. Eindelijk geven zij den naam van eenig dier aan elk der twaalf jaren van hunnen omloopstijd, aan iedere der twaalf maanden van hun jaar, aan elken dag van hunne maand, en aan ieder uur van hunnen dag. Deze vermenging in de wijze van hun tijdmeten, en van de aanduiding der onderscheidene smaldeelingen, toont zekerlijk geene groote vorderingen in de wetenschappen; doch onderstelt evenwel eene zekere handigheid in het rekenen, en eene vrij groote inspanning der aandacht.
Met dusdanige hoedanigheden, bij eene diepe onkunde gepaard, moet de Starrewigchelarij bij de Kalmukken in eere zijn. Geene daad van belang wordt er ondernomen, zonder alvorens de starrewigchelaars te hebben geraadpleegd, die zelven met oude boeken te rade gaan, in welke de hieroglyphische droomerijen hunner voorouderen staan opgeteekend.




Shakespeare als dichter geschetst.

(Uit het Engelsch.)

Shakespeare was het, die onder alle de hedendaagsche, misschien ook onder de oude Dichters, als een genie van de eerste grootte kan beschouwd worden. Alle de voorwerpen en beelden der natuur waren hem bestendig voor den geest, en hij bezat de kunst om dezelven niet minder uitvoerig dan gelukkig op het papier te brengen. In elke beschrijving van eene zaak, ziet men die niet slechts, maar gevoelt ze ook. Zij, die hem gebrek aan geleerdheid verwijten, geven hem daardoor inderdaad den grootsten lof. Hij was geleerd uit zijnen aard; hij had geene boeken, als zoo vele brillen, noodig, om de natuur te lezen; hij drong met zijn gezigt tot haar binnenste door, en vond ook dáár alles, wat hij zocht. Ik kan niet zeggen, dat hij altijd gelijk was aan zichzelven. Ware hij dit geweest, dan zou ik hem onregt doen, indien ik hem met de grootste mannen der oudheid wilde vergelijken: hij is somtijds

{==774==} {>>pagina-aanduiding<<}
plat en laag; het komieke van zijn vernuft ontaart niet zelden in potsemakerij, gelijk zijne deftigheid in opgeblazen winderigheid: maar hij is altoos groot, wanneer zich eenig waarlijk verheven voorwerp voor zijnen geest opdoet. Hij verdient den naam van groot, voor zoo verre de uitgebreidheid en kracht van zijn genie, zoo wel in het treur- als blijspel, nooit door iemand wierd geëvenaard. Maar, ten zelfden tijde is het een vernuft, dat dikwerf zijn doel mist, waaraan een zuivere smaak ontbreekt, en dat, over het algemeen, niet door kunst of geleerdheid geschraagd wordt. Hij was lang de afgod der Britten. Zeer veel is over hem gezegd en geschreven. De kritiek heeft zich, met betrekking tot hem, tot den bodem toe uitgeput in onderzoekingen wegens zijne spreekmanieren en, vooral, zijne geestige uitdrukkingen; en echter is het tot den huidigen dag nog onbeslist, welke van beiden, zijne schoonheden namelijk of gebreken, het grootste zijn. In zijne spelen vindt men ontelbare schoone tooneelen en plaatsen; zoodanige plaatsen, als men nergens bij eenig Tooneeldichter zal aantreffen; evenwel is er naauwelijks één van zijne voortbrengsels voor den Schouwburg, hetwelk men, met onafgebroken vermaak, van den beginne tot den einde toe, kan doorlezen. Behalve eene verschrikkelijke onregelmatigheid in de houding, en eene groteske mengeling van het zedige en kluchtige in één en hetzelfde stuk, worden wij dikwijls op eene onaangename wijze gestoord door gedwongene gedachten, harde uitdrukkingen, en zekere duistere winderigheid en gezochte woordspelingen, die hij gaarne najaagt; en deze stoornis van ons genoegen gebeurt maar al te dikwijls dáár, waar wij dezelve zoo ongaarne aantreffen. Echter maakt shakespeare alle deze gebreken weder goed door twee van de uitmuntendste hoedanigheden, welke eenig Tooneeldichter immer kan bezitten; namelijk, zijne levendige en verscheide karakterschilderingen, en zijne
krachtige, zoo wel als natuurlijke, uitdrukking der hartstogten. Deze zijn zijne twee voortreffelijkste eigenschappen; hierop berust al zijne verdienste. Niettegenstaande zijne menigvuldige ongerijmdheden, - waar wij zijne tooneelstukken lezen, bevinden wij ons in het midden van onze medemakkers; wij ontmoeten daar menschen, misschien wel laag van manieren, ruw en onbeschaafd in hunne gevoelens; maar het zijn en blijven altoos menschen; zij spreken altoos in eenen menschelijken toon, en worden

{==775==} {>>pagina-aanduiding<<}
door menschelijke harstogten gedreven; wij nemen belang in alles, wat zij doen of zeggen, naardien wij gevoelen, dat zij met ons van eene gelijke natuur zijn. Men behoeft zich derhalve niet te verwonderen, dat het publiek van de koeler en kunstmatiger voortbrengsels van andere Dichters met vermaak terugkeert tot zulke warme en eigenaardige voorstellingen van hetgeen ons menschen zoo zeer eigen is.
Shakespeare bezat insgelijks de verdienste van voor zichzelven eene wereld van bovennatuurlijke wezens geschapen te hebben. Zijne heksen, spoken, toovergodinnen, en geesten van allerlei soort, worden alle beschreven met zoodanigen omslag van schrikbarende en geheimzinnige plegtigheden, en spreken zulk eene taal, aan haar bijzonder eigen, als tevens geschikt is, om de verbeelding met nadruk te treffen. De twee meesterstukken, waarin de kracht van zijn genie het heerlijkst schittert, zijn Macbeth en Othello. Wat betrest zijne geschiedkundige tooneelstukken, deze zijn, eigenlijk gezegd, noch treurnoch blijspelen, maar veel meer eene bijzondere soort van too neelmatig onderhoud, aangelegd om de zeden van den tijd, welken hij vooronderstelt, te beschrijven, om de hoofdkarakters in hun behoorlijk licht te plaatsen, en onze verbeelding op de gewigtigste gebeurtenissen en staatsomwentelingen van zijn eigen land te vestigen.
***

Men vergunne den Vertaler van deze schets, hoofdzakelijk van den Engelschen Dichter dryden ontleend, hier nog een paar aanmerkingen bij te voegen. Shakespeare was een eerste ijsbreker, gelijk wij het zouden noemen, in zijn vak. Een verstandig Oordeelkundige zegt ergens: ‘Men moet eerst een' thespes hebben, eer men een' sofokles in zijnen hoogen luister kan zien opdagen.’ En hoe heerlijk heeft onze Dichter, met eenige weinige vernuften van dien tijd, den weg gebaand, om de tooneeloesening tot den geliefkoosden arbeid zelfs van eenen addison, en van zoo vele andere aanzienlijke mannen te maken, dat die kunstoefening, wanneer zij wel slaagde, hun niet alleen tot eer, maar ook hunner natie tot een nuttig en loffelijk vermaak zou verstrekken. Men houdt deze bijzondere verdiensten van shakespeare doorgaans, bij het beöordeelen zijner werken, niet genoeg in het oog. Maar ook vooral het geheel bijzondere, eigene, oorspronkelij-
{==776==} {>>pagina-aanduiding<<}
ke van dat zeldzame vernuft, niet alleen wegens zijne manier, maar ook wegens de vreemdheid der onderwerpen, der karakters, en wat des meer is, maakt hem bijna, zouden wij zeggen, onvertaalbaar. Wij hebben dit bij het vergelijken van verscheidene overzettingen in de verschillende moderne, zelfs in de Noordsche talen, bewaarheid gevonden. Daar gaat maar al te veel van hem bij het vertalen verloren. De geest, kan men zeggen, vervliegt te veel bij het overgieten. Zeker kundig Oudheidkenner vertoonde mij eens de prachtige uitgave van ovidius Herschepping in het Fransch, in vier 4to deelen, met keurige platen, door boucher en andere bekwame kunstenaars geteekend en gegraveerd. ‘Vindt gij,’ vroeg hij, ‘dit niet bevallig, niet fraai?’ Dit kon zeker niemand ontkennen. ‘Maar ziet gij wel,’ hervatte hij, ‘hoe
alle die Goden en Godinnen gefransifieerd zijn? hoe bij alle die Goden, zelfs bij de oudste en stugste Heeren, de petit-maître doorstraalt? hoe zelfs de ernstigste Matrone, gelijk eene Minerva, Ceres, Cybele, en zoo vele anderen, de galante Francinnetjes uithangen?’ Dit vindt men maar al te dikwijls bij het overteekenen en nabootsen, niet alleen van de ouden, maar zelfs van de moderne. Wij mogen niet nalaten deze aanmerking toe te passen op zoo vele stukken van shakespeare, als men ook in onze taal, naar meestal Fransche vertalingen, ten tooneele heeft gevoerd, die, misschien door het al te kiesche, en vooral niets van het gespierde Engelsche te vertoonen, en wel meestal in ellendige flaauwe verzen, ons den oorspronkelijken Dichter doen voorkomen, niet als een' grootschen reus, maar als een belagchelijk dwergje; hetgeen altoos den man van smaak geweldig moet ergeren.

Drie zeer nederige geleerden.

Drie Fransche Geleerden, met name gaulmain, saumaise en maussac, ontmoetten elkander in de Koninklijke Bibliotheek. ‘Wij met ons drieën,’ zeide de eerste, ‘kunnen aan al de Geleerden in het Koningrijk veilig het hoofd bieden.’ - ‘Meer dan dat,’ zeide de tweede; ‘wij kunnen het aan de Geleerden in de gansche wereld doen.’ - ‘En alleen aan u beiden,’ besloot de derde.


{==777==} {>>pagina-aanduiding<<}

De Chinesche thee door Duitsche vervangen.

Men heeft over de Thee in den tegenwoordigen tijd zoo veel geschreven, dat men zeggen zou, er waren geene planten meer, die men niet, om als Thee te gebruiken, had aanbevolen. Juist omdat men zoo veel over de surrogaten van de Thee leest, en er vele onder zijn, die men toch nooit met eenig voordeel, of zonder de gezondheid te benadeelen, zoude kunnen gebruiken, denkt men zeer ligt, wanneer men er weder iets nieuws over leest, dat het niet der moeite waard zij, om te beproeven; waardoor dus vele inderdaad nuttige uitvindingen onbekend blijven. De volgende annonce echter, die ik vóór eenigen tijd in een zeer interessant Hoogduitsch Journaal (Magazin aller neuen Erfindungen, Entdeckungen und Verbesserungen für Fabrikanten, Manufackturisten, Künstler, Handwerker und Oekonomen, herausgegeben von Dr. s.f. hermbstädt &c.) gelezen heb, schijnt mij wel waardig te zijn, om er naauwkeurige proeven van te nemen. De vertaling daarvan is deze:
‘Al hetgeen in deze tijden dienen'kan, om de jaarlijksche uitgaven eener familie in iets te verminderen, verdient zonder twijfel bekend gemaakt te worden. De uitgave voor de Thee is zeer aanmerkelijk, daar het Theedrinken in sommige streken van Duitschland nog zeer in gebruik is, en er tot nog toe aanzienlijke sommen voor uit het land gezonden worden.
Wanneer men nu in Duitschland zelf een gewas had, hetwelk de Chinesche Thee volkomen evenaarde? Wanneer het vaderland een kruid voortbragt, dat niet alleen niet minder goed, maar zelfs beter ware, dan de zoogenaamde Theebou en groene Thee? En dit is inderdaad het geval. Maar, voordat ik dit voortreffelijk kruid beschrijve, moet ik bekennen, dat men de uitvinding van deze Duitsche Thee aan den verdienstelijken Beneficiaat schmidt, te Rosenhayn, in Beijeren, die zich met eene ongemeene vlijt op de Kruidkunde toelegt, waarin hij meer dan algemeene kundigheden bezit, te danken hebbe.
De Heer schmidt had de goedheid, mij een proefje van deze Thee mede te deelen; en allen, die dezelve, zoo wel

{==778==} {>>pagina-aanduiding<<}
in Punch, als ook alleen, geproefd hebben, moeten bekennen, dat zij aan de Chinesche Thee volkomen gelijk is.
Deze Duitsche Thee geven de groene bladeren van het Clinopodium vulgare, welke vóór den bloei van deze plant, die in Hooi- en Oogstmaand valt, ingezameld, en op eene luchtige plaats in de schaduw moeten gedroogd worden. De beste tijd van het inzamelen der bladeren is voordat de bloemen aan dezelve opengaan. Ieder kan er zoo veel van nemen, als hij verkiest, naar mate hij sterke of slappe Thee wil drinken. De Heer schmidt heeft voor dezen zomer eene aanzienlijke menigte van deze Thee ingezameld; en liefhebbers, die zich er van willen overtuigen, kunnen zich slechts met gefrankeerde brieven aan denzelven addresséren.
Dat men toch eindelijk verstandig mogt worden, om het geld niet bij millioenen weg te werpen voor dingen, die men in het Vaderland, zoo niet beter, toch even goed kan verkrijgen!’
Zoo verre de Hoogduitsche Schrijver. Wanneer wij slechts vooronderstellen, dat de helft van hetgeen hij zegt waarheid zij, zoo is dit zeker reeds eene uitvinding, die voor het publiek zeer belangrijk is. Een Journaal, hetwelk eenen man, als hermbstädt, tot Schrijver heeft, zoude zeker geene zulke annonce in het licht geven, wanneer dezelve in het geheel geene opmerking verdiende; en om die reden geloofde ik, mijne Landgenooten op eene zoo nuttige uitvinding te moeten opmerkzaam maken.

Groningen.
G.

Zonderlinge ontmoeting, den grave De Flamarens bejegend.

De Graaf de flamarens had zich, nadat hij zijne militaire loopbaan vroegtijdig had ten einde gebragt, op een landgoed teruggetrokken, doordien hij, bij zijne bepaalde middelen, slechts dáár, door naauwlettende zuinigheid, nog naar zijnen stand kon leven.
Een proces, dat hij reeds in twee instanties gewonnen had, doch dat van zijne partij tot het laatste toe volgehouden werd,

{==779==} {>>pagina-aanduiding<<}
noodzaakte hem, zich in persoon naar Parijs te begeven. Hij ondernam dien togt te paard, bij kleine dagreizen. Het bosch van Fontainebleau voorbijrijdende, zag hij eene menigte lieden, insgelijks te paard, hem tegenkomen, en, zoo het scheen, allen naar ééne plaats ijlen. Uit nieuwsgierigheid besloot hij hen te volgen, al moest hij dan ook eenen kleinen om weg maken. Eene poos gereden hebbende, kwam hij, te midden van digte bosschaadje, op eene groote ronde plaats, waar hij een aantal vrij slecht gekleede lieden vond, die van hunne paarden gestegen waren, en deze aan boomen hadden vastgebonden.
Nu greep hem eensklaps het denkbeeld aan, van onder eene rooversbende vervallen te zijn. Zich door de vlugt te redden, scheen hem echter onmogelijk; want op den éénigen weg, dien hij daartoe open vond, kwamen hem reeds verscheidene ruiters van hetzelfde uiterlijk te gemoet. In deze verlegenheid hield hij het voor best, zich te houden, of hij mede tot het respective gezelschap behoorde. Hij verliet alzoo zijn paard, en bond het aan een' boom. Dan, zijne onrust werd nog grooter, toen hij merkte, dat de gansche bende het oog op hem had, eenigen bij elkander kwamen, fluisterden, en hem gedurig in het oog hielden. Eindelijk kwam er een regt op hem aan, en vroeg hem met eenige verlegenheid: ‘Mijnheer, wat zoekt gij hier?’
De Graaf, in het opgevatte denkbeeld, van onder roovers te zijn, nog meer versterkt, antwoordde op vasten toon: ‘Buiten twijfel, Mijnheer, hetzelfde dat gij er zoekt.’
De vrager verwijderde zich, en er ontstond een nieuw, nog levendiger gefluister.
Eindelijk naderde hem weer een van het gezelschap, en bood hem tweehonderd Louis d'or, indien hij zich op het oogenblik wilde verwijderen.
Zeer verrast door een zoo onverwacht aanbod, vond de Graaf het avontuur thans potsig, en, zonder zich de zaak te kunnen verklaren, antwoordde hij op goed geluk, dat de aangeboden som niet groot genoeg was.
De afgezondene meldde dit der vergaderinge. Nieuwe beraadslaging, nieuw gefluister! Het eerste aanbod werd verhoogd, en, toen dat niet aangenomen werd, bood men vijfhonderd Louis d'or, die men terstond met klinkende munt, in schoone blanke gouden schijven, uittelde.

{==780==} {>>pagina-aanduiding<<}

Den Graaf was alles een raadsel; hij streek intusschen het toegetelde geld naar zich, steeg weer te paard, en reeds heen. Het gansche gezelschap wenschte hem op het hoffelijkst eene goede reis, en scheen ten minste even zoo blijde te zijn, van hem te lozen, als hij, dat hij dit schurfte gezelschap verlaten mogt.
Te Melun komende, was zijn eerste werk, zich over zijn avontuur opheldering te verschaffen. Hier vernam hij, dat het toeval hem juist op het oogenblik had in het bosch gevoerd, dat een groot deel van hetzelve openlijk zou geveild worden. Al de daar aanwezigen maakten een gezelschap van opkoopers uit, die hem voor eenen gevaarlijken mededinger hadden gehouden, die door zijn bod hun het hout veel duurder zou doen betalen. Zij hadden zich daarom met hem voor het uitgetelde gaarne gevonden, om niet door zijne tusschenkomst en zijn bod eene grootere schade te lijden.

Eerzucht van Mirabeau.

Tegen den tijd van het eerste Foederatiefeest in Parijs werd ten huize des Hertogs de la rochefocault eene bijeenkomst gehouden der voornaamste afgevaardigden, die met elkander over de keuze van eenen voorzitter bij dit feest beraadslaagden.
Mirabeau hield eene lange redevoering, waarin hij beweerde, dat deze voorzitter een man moest zijn van groote populariteit, en echter een edelman, van vele tegenwoordigheid van geest en uitstekende redenaarsgaven; in het kort, louter eigenschappen, die uitsluitenderwijze bij hem alleen te zamen plaats grepen.
Men liet hem bedaard uitspreken. Talleyrand perigord nam daarop het woord, en verzekerde, dat de redenaar den waardigsten volkomen had gekenschetst; ‘Slechts is één trek vergeten,’ voegde hij er bij, terwijl hij op mirabeau's pokdalig gezigt duidde: ‘meent gij niet, mijne heeren, dat hij ook sterk van de kinderziekte geschonden behoorde te zijn?’
Deze scherts bragt mirabeau tot nadenken; hij moest medelagchen, en was de eerste, die zijne stem eenen ander gaf.


{==781==} {>>pagina-aanduiding<<}

De marquisin De Pompadour vernederd.

Als de Marquisin de pompadour eerst korteling de maltresse van lodewijk xv geworden was, en meende dat deze betrekking nog een groot geheim was, kwam zij eens bij eene kantverkoopster, en zocht daar eene menigte waren van den hoogsten prijs uit. Het gekochte willende betalen, deed zij de onaangename ontdekking, dat zij hare beurs vergeten had. Zij uitte daarover hare verlegenheid, en zeide aan de koopvrouw: zij zou het uitgezochte maar ter zijde leggen; zij zelve zou terstond het geld daarvoor zenden en het goed laten af halen.
‘Och, Mevrouw!’ antwoordde de kanthandelaarster: ‘wat maakt gij voor omstandigheden. Neem toch alles terstond mede. Mijn geheele winkel is tot uw dienst; wegens de betaling ben ik buiten zorg.’
Hoe zoo, vrouwtje? Dat schijnt mij toch veel gewaagd. ‘Kent gij mij dan?’
‘O!’ was het zeer naïve antwoord, ‘wie zou u niet kennen? Gij zijt immers die Mevrouw, die de plaats van Mevrouw de chatoroux (*) gekocht heeft.’

Vlugtige uitboezeming bij het herstel van Nederland.


't Is dan waarheid; 
Al de naarheid 
Van den bangsten nacht verdween. 
Wat verrukking! 
Geen verdrukking 
Zwaait haar' staf meer om ons heen. 

{==782==} {>>pagina-aanduiding<<}

Ja, de keten, 
Die vermeten 
Dwinglandij ons had gesmeed; 
Ja, die keten 
Is versmeten, 
En geleden al ons leed! 
 
Reeds te lange 
En te bange 
Voor een' vreemden Heer geknield!... 
God! wat zeg ik? 
Hoe weêrleg ik 
Blaam, die mij van schaamte ontzielt? 
 
Ja, wij knielden; 
Maar wij hielden 
't Harte verre van de daad! 
Ja, wij bogen; 
Maar met oogen, 
Fonklend van ondoofbren haat! 
 
ô! Dat knielen 
Werd vernielen 
Van het juk der Slavernij: 
Want de woede 
Scherpt de roede 
Voor den rug der Dwinglandij. 
 
Beeft, Tirannen! 
Vrije Mannen 
Hieldt gij in uw boei gekneld: 
Maar nooit knielen 
Edle Zielen 
Ongewroken voor 't Geweld. 
 
Ja, wij zweren 
U te weren 
Van den Vaderlandschen grond! 
God der Vadren, 
Wien wij nadren, 
Hoor en staaf Gij ons verbond! 



(*) Wij kunnen niet nalaten, onze Lezers, wegens dien danslust der Schotten, ook te platten lande, over te wijzen naar het Mengelwerk onzes Tijdschrifts, No. III. bl. 119, 't geen daar en verder, onder het opschrift: Opmerkenswaardige Bijzonderheden, de Landlieden in Schotland betreffende, verdient bij deze Reis gelezen te worden, als ten opzigte van de Boeren zeer bijzonder.

(*) Zou hier ook het woordje niet vergeten zijn? De schaamachtige, namelijk, heeft geene deçentie noodig. Deze is niet meer dan een zeer gebrekkig surrogaat. Wij laten het woord met opzet onvertaald.

(*) Ook hier vermoeden wij eene fout.

(*) Schoon deze uitdrukking smaak is, en den Eerw. swart niet meer eigen dan velen van deszelfs Ambtgenooten, gevalt het ons toch niet, dat men naar aanleiding van, en niet over den tekst predike. Trouwens, in het eerste geval is meerdere ruimte voor de keus van stoffe; in het laatste, dunkt ons nogtans, zou meer eerbied doorstralen voor het woord der Openbaring. Deze aanmerking, echter, treffe hier meest de uitdrukking, daar de Eerw. Schrijver doorgaans zeer goed gebruik van zijnen tekst weet te maken.

(*) Wij bedoelen die van προςτεταγμενους voor προτεταγμενους; waaraan ook schleusner in Lex. ad vocem zijn zegel hangt: het verschil is geordineerd, in plaatse van te voren geordineerd.

(*) Zie teyler's Godg. Genootschap, D. XII. bl. 110-114, en vitringa, Obs. sacrae, L. II. Cap. 4. p. 68, daat aangehaald.

(*) 't Zal wel niet noodig zijn, hier te doen opmerken, dat dit verslag vóór het overlijden des Dichters is gesteld.

(*) Bij een der Uitgevers van dit Tijdschrift, j.w. ijntema, zijn nog eenige weinige exemplaren voorhanden van het belangrijk werkje, getiteld: Herinneringen uit de Lessen van f.j. gall, Med. Doct. te Weenen, over de Hersenen, als onderscheidene en bepaalde werktuigen van den Geest, gehouden te Amsterdam, en opgeteekend door zijnen Toehoorder m. stuart. De prijs is 25 st.

(*) Hij overleed den 25 Maart 1811, in den ouderdom van 39 jaren.

(*) De Schrijver of Vertaler spteekt hier van twee afzonderlijke stukken, een Verslag en een Berigt. Wij vatten dit niet.

(*) Wie lust heeft, eene zeer uiteenloopende verklaring van de meeste plaatsen, door den Heer de perponcher aangehaald, te lezen, zal en elders en ten overvloede zijne weetgierigheid kunnen bevredigen bij clarke, in his scripture doctrine on the Trinity, en georgii enjedini Explicationes locorum V. et N.T. ex quibus Trinitatis dogma stabiliri solet.

(*) Dus, om één voorbeeld uit velen te noemen, houden wij Zach. XII:10 voor geene voorzegging; hoewel die woorden Joh. XIX:37 voorkomen, als Vervuld bij de doorwonding van Christus zijde. Evenwel de Heer de perponcher schijnt, bl. 554, van een ander gevoelen.

(*) Zie No. III van dit Tijdschrift.

(*) Welk Protestant, wie, die de geschiedenis zelve, zonder het blindste vooroordeel, naslaat, kan dezen sleutel bruikbaar achten? Waarlijk, ware het geen eberhard, die het onder en na veel waars en schoons zegt, elk geleerde zou zich schamen, dergelijke dwaasheden in ernst te bestrijden!

(*) Ook deze stelling is blijkbaar valsch, en die valschheid te over aangetoond.

(*) Dezelve komt voor Lib. III. Cap. 18.

(*) Zij zijn dan ook schoon van de reis gekomen; daar mesmer verklaarde, dat het dierlijk Magnetisme eene gave was, hem van God geschonken, en welke niemand, buitendiens mededeeling, kon magtig worden.

(*) In den mond van eenen olgar, in de Elfride, dunkt ons de uitroep: zij stierf, en niet als Koningin! beter geplaatst.

(*) ‘Met uitzondering der aanhalingen van geschiedkundige daadzaken, dergenen, welke uit de werken van beroemde, niet meer bestaande, Schrijvers zijn getrokken, en der uitlandsche boeken, welke men voornemens is te vertalen, eene ingebeelde vertaling aankondigende.’

(*) Vaan is vrouwelijk. Liever dus: Haar blinkende en door 't koeltje op 't zachtst bewogen vaan.

(†) Hier en elders hebben wij de spelling en interpunctie vanden Dichter verbeterd.

(*) Oevers staat hier in het meervoud. Liever: 't geen 't oevergras hem gaf.

(*) Zie Algem. Vad. Letteroeff. voor 1810, no. V.

(*) F.a. von humboldt, Politischer Zustand von Neu-Spanien, Tub. 1809. I Band s. 113.

(*) l.c. p. 36.

(†) Pag. 4, 5.

(*) Men zie de Recensie van dit stuk, Alg. Vad. Letteroeff. voor 1803. No. XIII.

(*) Zie No. IX. bl. 405.

(*) De hatelijke en ongepaste aantijging van onkunde en kwakzalverij maakt hetzelve elk antwoord onwaardig. Wij willen echter beleefder dan de Jaarboekschrijvers zijn, en gaarne erkennen, dat wij eenigzins onnaauwkeurig geweest zijn in de vergelijking tusschen de Annalen van hecker en deze Jaarboeken; en wij nemen deze gelegenheid waar, om zulks te herstellen, daar eene nadere overweging ons hieromtrent beter heeft ingelicht. Voor het overige nemen wij niets van ons oordeel terug.

(*) Het komt ons ook al zeer wonderlijk voor, bij de betrekking der metalen op het dierlijk organisme, juist de zwaarte het meest in aanmerking te nemen, en bijna geen acht te slaan op de velerlei andere betrekkingen, die zij hebben, de electrische b.v. enz.

(*) Echter volgde hess te dezen steeds zijn eigen wikkend oordeel, en onderwierp zoodanige wenken, hem gegeven, aan een' naderen toets; weshalve hij van zijne stelling, ‘dat er gedurende het leeraarsambt van jezus geene openbare onlusten in Galilea hebben plaats gehad,’ (zie bl. 8 en 9) om goede redenen, niet is afgegaan.

(*) Verlangt iemand nadere inlichting wegens dit onderwerp, en het bewijs, uit de Heilige Schrift opgemaakt, dat den Vader, of gode, alléén de eigenlijke aanbidding; christus, den Zone, eene ondergeschikte godsdienstige vereering toekome; die raadplege den beroemden s. clarke, in his Scripture Doctrine of the Trinity, Ch. I. Sect. 4. and Ch. II. Sect. 4; alsmede de Brieven, onlangs uitgegeven door den Eerw. a. doijer; zie No. XI en XII van dit Tijdschrift.

(*) Wij stippen hier echter, als eene bij velen ligt onbekende bijzonderheid, aan, dat men aan den eersten der Kruistogten de ontdekking van het Suikerriet, alsmede de invoering der Wapenschilden, is verpligt.

(*) Tijdschrift voor 1812. bl. 400.

(*) Wij herinneren ons hier de Vraag van teylers Tweede Genootschap, wegens de bestendige voortduring van het Chinesche Rijk; wij hopen, dat er goede Antwoorden zullen zijn ingekomen.

(*) Dit dunkt ons niet gelukkig uitgedrukt. Liever hadden wij: als een der Engelsche provinciën enz.

(*) Tijdschrift, 1813. No. I. Beoordeel. bladz. 32.

(*) Dat weiden in 't kruid komt ons zeer zwak voor. Liever lazen wij:

En 't weerloos grazend vee strekt aan zijn muil ten buit. 


(*) Malle Rusie, eene parodie op de Andromache.

(*) De auteur van dezen brief maakt waarschijnlijk toespeling op het epigramme van racine tegen de Heeren d'olonne en de crequi, ter gelegenheid van het treurspel Andromache.

(*) Zoo oordeelen vaak de domheid en de partijzucht van tijdgenooten over stukken, omtrent wier voortreffelijkheid de nakomelingschap maan ééne stem heeft. Rec.

(*) Brieven, betreffende eene Reize, in het jaar 1772, naar IJsland gedaan, door Dr. uno van troil; in 't Nederduitsch vertaald; met Platen; te Leyden, bij s. en j. luchtmans, 1784. - Ook is in 't Nederduitsch voorhanden de Beschrijving van IJsland, Groenland en Straatdavis, door den Heer j. anderson, met de verbeteringen door niels horrebouw; te Amst. bij j. van dalen, 1756.

(*) Zijn tour maken, noemt men (in Duitschland) de reis, welke de jonge werklieden verpligt zijn te doen, eer zij baas kunnen worden.

(*) Uitgesproken in de Maatschappij van Verdiensten, felix mbritis, op den 12den van Louwmaand, 1813.

(*) Antilopen is een nieuwe geslachtsnaam, waaronder deels de Gazellen, deels de wilde bokken, begrepen zijn. De Antilopen houden het midden tusschen de herten en bokken. Zij wonen voornamelijk in Afrika, eenigen in Azië, slechts één (rupicapra) in Europa; in Amerika vindt men or geene. Vert.

(*) Zij worden ook in Noord-Amerika gevonden. Vert.

(*) Het schijnt, dat bij deze volken de wijze van vangen van anderen niet in gebruik is, namelijk door den beer dronken te maken, met brandewijn en honig te vermengen en in boomstammen te plaatsen; een middel, voorzeker gemakkelijker en min gevaarlijk, om hem meester te worden. Vert.

(*) Voorgedragen in het Amsterdamsche Genootschap, tot beoefening van deugd en kunde, en in de Maatschappij van Verdiensten, felix meritis.

(*) Zie ons Mengelwerk des vorigen Jaars, bl. 764.

(*) Dit Stuk oorspronkelijk voor eene bepaalde gelegenheid bestemd en gebezigd zijnde geweest, heeft men best geoordeeld, inleiding en slot achter te laten.

(*) Deze Redevoering werd uitgesproken in het Eerste Departement der Maatschappij tot nut van 't algemeen.

(*) De roebel doet 36 st. Holl.

(*) Bekend is het, dat de Fabelieer nabij Sorrento het graf van eene der Sirenen heeft geplaatst.

(*) Voorgelezen in de Amsterdamsche afdeeling der Hollandsche Maatschappij van fraaije Kunsten en Wetenschappen, den 27 Februarij, en in de Maatschappij Felix Meritis, den 1 April 1812.

(*) Zie torfaei Groenlandia antiqua.

(*) Zie anton. matthei analecta veteris aevi. Tom. II. pag. 25.

(*) Zie hacluit, principal navigations, voyages etc.

(†) Hoe nieuwere geleerden omtrent deze reis denken, kan men zien in de Mémoire sur une correspondance inédite entre tamerlan et le roi charles, par M. le Chevalier silvestre de sacy. Magasin ençylopédique, par a.l. millin. Année 1812. Octobre.

(§) Zie hacluit.

(*) Het verhaal van deze reis vindt men in tiraboschi storia della letteratura italiana; in ramusio delle navigazioni e viaggj; en in marcii pauli veneti de regionibus orientalibus, libri tres. Brandenb. 1671.

(*) Zie Recherches sur les terres de drake, achter de Voyage de marchand, par fleurieu.

(†) Dat ik de reizen van de fuca en de fonte niet ten onregte als geheel verdicht opgees, kan men zien in de Relacion del viage, hecho por las goletas, sutil y mexicana, en el ano de 1792, para reconocer el estrecho de fuca. Madrid en la imprenta real. Ano de 1802. Introduccion pag. 52-76 et sqq.

(*) Zie valentijn, oud en nieuw Oostindiën.

(*) Over deze ontdekkingen zie voornamelijk zimmermans Australiën.

(†) Zie hierover het Examen des découvertes de roggewijn, achter de Voyage de marchand, par fleurieu.

(*) Zie krusensterns Reise um die Welt.

(†) Zie Annales de voyage par malte brun, Tom. XVII. Cah. 49.

(*) Zie Mengelwerk, hier boven, bl. 116.

(*) Waarschijnlijk eene soort van moes. Vert:

(*) Verscheidene geleerden hebben dit reeds getoond, en onder dezelve j.o. thiesz. Doch dit zal niemand verwonderen; daar er zich deze man op toegelegd heeft, om den Commentar van paulus in zijn' nog veel gebrekkiger Neuer kritischer Kommentar über das N.T. te vernederen. Jammer, dat onze van vloten ook aan eene influistering, van hetgeen Matt. XXVI:23 voorkomt, denkt!

(*) Cf. kuinoel Comment. in libr. N.T. histor. Vol. I. p. 674.

(*) Wat men ook van de Hoogduitsche vertaling, in hexameters, van den Hoogleeraar voss zeggen moge, zeker is het, dat zij getrouwer is en nader aan het oorspronkelijke komt, dan eenige andere berijmde overzetting van homerus. Ik heb eens beproefd, hoe ver men in onze taal zoude kunnen slagen met eene dergelijke overbrenging, en ik kan niet ontveinzen, dat dezelve mij, na het vertalen van deze weinige regels, veel moeijelijker is voorgekomen, dan ik mij voorheen had voorgesteld. Wat de naauwkeurigheid en getrouwheid betreft, vleije ik mij, dat mijne proeve voor de vertaling des Heeren voss niet zal behoeven te wijken. Doch ik moet tevens opmerken, dat er verscheidene plaatsen in den Ilias voorkomen, die oneindig moeijelijker zijn over te brengen, dan het gedeelte, dat door mij is gekozen. Over het geheel schijnt mij onze taal voor de versmaat der Ouden minder geschikt te zijn, dan de Hoogduitsche, waarvoor men onderscheidene redenen zoude kunnen bijbrengen.

Overigens besluite men uit deze onderneming niet, dat ik een bijzonder voorstander ben van de hexamétrische versmaat, en dezelve in onze poëzij zoude willen invoeren. Men houde deze proeve voor hetgene zij is - eene bloote poging, waarin ik zelfs niet eens naar verwachting geslaagd ben. Mogt slechts het overheerlijk oorspronkelijke niet geheel door mijne vertaling zijn verloren gegaan, de Lezer zoude het gebrekkige in dezelve gereedelijk verschoonen.

(*) Paris.

(*) De Hoogl. paulus vertaalt ἐσϭιόντων αὐτῶν als zij eten wilden. Dit strijdt niet alleen tegen het spraakgebruik, hetwelk veeleer vordert als zij aten, of liever onder den maaltijd, (zie Matt. XXVI:26. Marc. XIV:22); maar ook tegen het verhaal van Joannes, volgens hetwelk Jezus al spoedig de in saus gedoopte bete van het Paaschlam, na welker nuttiging men het eten eindigde, aan Judas overgaf. Zie kuinoel over Joann. XIII:26. Wij volgen hier dan ook liever onzen de groot.

(*) Zie onder andere: Het lijden en sterven van den Zaligmaker der wereld, beschouwd in Leerredenen door j.g. rosenmuller, bl. 36.

(*) Sommigen wijken van de gewone opvatting af. Thiesz vlut ὑτάγει niet door πρὸς θάνατον, maar door κατὰ τὸ ὡρισμένον aan. S. 378. Hij beroept zich op alberti, die dus vertaalt: filius quidem hominis vadit, vitam agit, pro ut de eo scriptum est. Maar deze verdienstelijke man houdt het slechts voor bloote gissing. Zie deszelfs Observat. Phil. in Sacr.
N.T. libros, pag. 153. - Doch er is geen twijfel aan, of de gewone verklaring verre te verkiezen zij. Cff. grotius en kuinoel ad h.l.

(*) εἰσῆλθεν εἰς ἐκ
{== afbeelding 	==} {>>afbeelding<<}
    
ινον, Joann. XIII:27, wordt door de groot niet onaardig vergeleken met Hand. V:13, waar Petrus tot Ananias, die zich aan een koelbloedig beraamd huichelaarswerk had schuldig gemaakt, zegt: ἐπλήπωσεν ὁ σατανᾶς τὴν καπδιαν σου.

(*) Men zie Matt. XXVI:64, waar σὺ εῖπας voorkomt, hetwelk in de gelijkluidende plaats van Marcus (XIV:62) door ἐγώ εἰμι verklaard wordt. Het is dus verkeerd, in σὺ εῖπας iets geheimzinnigs te willen zoeken. Voorts leze men op nieuw den Commentarius van de groot.

(*) Over de Troubadours (Trouverres, Vinders), verwant, naar 't schijnt, aan de Duitsche Minnesängern, kan men, van de onzen, nazien van wijn, Bijvoegs. op Wagen. IV D. bl. 10 env. en Avondst. I D. bl. 245-258 en 345. - Gedenkstukken der Minne-hoven zijn in de wonderlijk geleerde Arrêts d'Amour van martial d'auvergne, welke, met een nog geleerder Latijnschen Commentarius van benoit de court, laatst en best uitgegeven zijn te Amsterdam, bij f. changuion. 1731. 8vo. - Vert.

(*) Men zie, inzonderheid, bij marc. VII:14-23, hoe doelmatig jezus de aandacht opwekt en het vermogen van nadenken ontwikkelt, ter verschassing van eene volledige overtuiging, dat geenszins het nalaten van zekere plegtige gebruiken, maar alleen het bedrijven van zedelijk kwaad, den mensch verontreinigt.

(*) Verg. metzger, vermischte medicinische Schriften, B. I. S. 204. sq. B. II. S. 99. sq. Camper, Verhandeling over de teekenen van leven en dood bij nieuwgeboren kinderen, enz. bl. 110 en op vele andere plaatsen. J.j. plenck, elementa medicinae et chirurgiae forensis, pag. 44.

(*) Pr. loder, Progr. pulmonum docimasia in dubium onatur ex nova anatomica observatione, 1780.

(†) Göttingsche gelehrte Anzeigen, 1809. No. 16.

(§) B. XXVIII. St. 4. S. 93 ff.

(§§) Hufeland, Journal &c. B. XXXII. St. 2. s. 3 ff.

(*) Beyträgen zur gerichtl. Arzneygel. B. II. S. 104 ff.

(†) t.a.p.

(§) hufel. Journ. B. XXXV. St. 2. S. 65 ff.

(*) Men vergelijke hier ficker, über das Athmen von Kinder im Mutterleibe; Salzburgsche Medicinisch-Chirurgische Zeitung, 1810. S. 307 ff.

(*) Het onderwerp, hier behandeld, is sedert eenigen tijd wederom druk ter sprake gekomen. Dit stukje, uit een doorgaans luimig werk ontleend, zal gewisselijk der nieuwsgierigheid van dezen en genen tot een aangenaam voedsel verstrekken. De waarde van de zaak zelve, afgescheiden van bedrog en dweeperij, blijve daarbij onbeslist!

(*) Het Fransche woord beteekent tevens een gek. Men zou misschien ook alzoo voegelijk kunnen vertalen; want er is mede een vogel, die dezen naam voert.

(*) Deze Redevoering werd uitgesproken in de Maatschappij felix meritis, den 31 van Lentemaand, 1813.

(*) Scaliger noemt hem een Scriptor Christianissimus.

(†) Salvianus, de Gubernatione Dei, Lib. VII. p. 140 etc. Edit. Rittershusii in 4to.

(*) Cassiodori Var. Lib. I. Epist. 45.

(*) Scipio maffeï noemt hem, op het gezag van een oud handschrift, cassiodorius.

(*) Georgicorum, Lib. IV. v. 125 etc.

(*) De Institutione, etc.

(†) De Anima, Oper. Tom. II.

(§) Vid. scipionis maffeï Praefat. ad cassiod. senatoris Complexiones in Epist. et Act. Apost. et Apocalypsin.

(*) De Orthographia, Oper. Tom. II.

(†) Variarum, Lib. XII.

(*) Procopii caesareënsis Historia Gothica.

(*) Dit belangrijk verhaal is van eenen Franschman, die verscheiden jaren te Caraccas gewoond heeft, en ooggetuige geweest is van de toeneelen, welke hij beschrijft.

(*) De Spanjaards schijnen geen denkbeeld van de Godheid te hebben; nooit spreken zij van dezelve: de H. Maagd en de Heiligen alleen ontvangen hunne hulde.

(*) Hoe wenschelijk en belangrijk ware niet eene dergelijke oordeelkundige beschouwing en waardering van het gadeloos kunstvermogen van Hollands Melpomene, wattier-ziesenis, op welke onze Landaard bij uitsluiting mag bogen! - Tot het voldoen van dezen tol, aan Vaderlandsche verdiensten reeds lange verschuldigd, noodigen wij des bevoegden bij dezen volgaarne uit. Redact.

(*) Op een historisch feit gegrond.

(*) Conf. schleusneri Lex. in voce.

(*) Sommigen hebben getwijfeld aan het aanwezen dezer diertjes; de oorzaak hiervan is waarschijnlijk, dat dezelve elken winter niet even zeer te ontdekken zijn.

(*) Hiermede strijdt geenszins de waarneming, dat deze sprieten of voelhorens alleen gevonden worden bij zulke Insekten, welke slechts twee oogen hebben. Dan, verstaat men door de oogen twee van elkander geplaatste oogen, zoo hebben er de Spinnen 6, en somtijds 8 Hier moeten wij door de oogen verstaan zoo vele digt bij elkander geplaatste gezigtsorganen, gezigtsafdeelingen of punten in de oogen der Insekten. Zoo heeft eene enkele Mug 8000, en eene Rombout 14000 gezigtsleden. Uilxens, Redev. III Deel, 2 Stuk, bladz. 349.

(*) Deze Brief is in de Fransche taal geschreven aan den Heer de sallegas, destijds in den Haag woonachtig. Hij kwam ons toevallig in handen, en scheen ons toe, hier eene plaats te verdienen. De Heer de sallegas was geboortig van Lausanne, en onderwijzer van den Prins van wales. De brief is zonder dagteekening.

(*) 't Is een Engelschmen, die spreekt. Daarenboven is uit dezen trek blijkbaar, dat hij nooit in Holland is geweest.

(*) Te Haarlem is de gedachtenis dier Heldinne bewaard gebleven in eene kamer op den Doelen, welke, naar haren naam, Kenau's kamer genoemd wordt, en waar men haar afbeeldsel in krijgsrusting ontmoet, met dit onderschrift:

Dit's kenau hasselaar, de Kenmer Amazoon, 
Der vrouwen aartsheldin op Haarlems veege wallen. 
De Vrijheid ziet haar beeld met eindloos welgevallen; 
De onsterflijke eer verstrekt haar hooge deugd ten loon. 




Zie een omstandiger berigt harentwege, in het Tafereel der Stad Haarlem, door cornelis de koning, ldz. IIde Deel, bl. 85 en 144.

(*) Nadeclige en bijna algemeene vooroordeelen en misbruiken in de Geneeskunde bestreden en gewijzigd. Amsterdam, 1810.

(†) Ueber Sympathie, von Dr. friedrich hufeland. Weimar, 1811.

(*) A. von humboldt's Versuche über die gereizte Muskel und Nerven Faser, f. 215.

(†) Reil's Archif für die Physiologie.

(§) - Archif für die Physiologie, 6 B. 2 St.

(*) Hiertoe zal de vertaling van het voortreffelijke werk van a.f. kluge: Proeve eener voorstelling van het dierlijk magnetismus als geneesmiddel, uit het Hoogduitsch, door f. van der breggen, cornz. niet weinig hebben toegebragt. Zie verder No. 34 van de Algemeene Konst- en Letterbode voor 1813; en verwacht, in het eerstvolgende Stuk van de Jaarboeken der Genees-, Heel- en Natuurkunde, de beschrijving eener volledige magnetische behandeling.

(†) t.a. pl. bl. 388.

(§) Des erreurs populaires relatives à la médicine, par M. richerand. Prosesseur de la faculté de médicine de Paris &c. à Paris, 1810. p. 133.

(*) Het Kersseest is de dag, op welken in Duitschland geschenken aan de kinderen worden uitgedeeld; dit geschiedt met veel toestels.

(*) Het is de bestendige gewoonte bij deze verdienstelijke Maatschappij, den Verhandelaars een afdruk van de navolgende wet ter hand te stellen: ‘De hoofdbedoeling van deze Maatschappij is, om, bij wijze eener nuttige uitspanning, verstand en deugd aan te kweeken, en kunsten en wetenschappen te doen bloeijen; met deze bepaling: dat het in geen der Departementen zal geoorloofd zijn, eenige werkzaamheden te verrigten, of eenige voorstellingen of verhandelingen te doen, die, eenigerwijze, honende zijn voor den Godsdienst of de goede zeden, noch ook dezulke, die geheel of ten deele zijn ingerigt, om eenigerlei godsdienstige, staatkundige of burgerlijke gevoelens opzettelijk aan te randen, of op eene beleedigende wijze ten toon te stellen. Zullende de Voorstellers of Verhandelaars, onverminderd de bepalingen, die hun, hieromtrent, bij de bijzondere Departementswetten mogen zijn voorgeschreven, deswege verantwoordelijk zijn bij de Maatschappij.’

(*) 
Clarus ob obscuram linguam - 
 
Lucret. Lib. 1. v. 640. 


(*) 
Duris ut Ilex tonsa bipennibus 
Nigrae feraci frondis in Algido, 
Per damna, per caedes, ab ipso 
Ducit opes animamque ferro. 
 
Horat. Carm. Lib. 4. Ode 4. 


(*) De Redactie van dit Tijdschrift meent, door Beoordeeling zoo wel, als plaatsing in het Mengelwerk, in de zaak van het Dierlijk Magnetismus genoegzame onpartijdigheid te hebben aan den dag gelegd, om, zonder dezelve in verdenking te brengen, ook deze wederlegging te kunnen opnemen. Echter heeft zij hiermede geenszins ten oogmerk, hetzelve tot eene bestendige kampplaats te doen strekken der voor- en tegenstanders van het betwiste onderwerp.

(*) Ook ten huidigen dage bloost men hier nog niet. In eene aanteekening, op de viering van het Jubelfeest der groote Orde van het Oosten, vinde ik anderson's werk, als een boek van authoriteit voor de geschiedenis der Orde, aangevoerd.

(*) Groote zeevisch, in de Middellandsche zee.

(†) Op het uiterste van het noordoostelijk Siberië.

(*) Voorgelezen in het Departement Zutphen der Maatschappij: tot Nut van 't Algemeen.

(*) Zie Sermons de la saussaye, pag. 171 et 174.

(*) Deze ontdekking heeft, zoodra ze was bekend geworden, binnen den tijd van tien jaren, te weten van 1776 tot 1786, aan de gewesten Vriesland en Groningen meer dan twee millioenen guldens voordeel aangebragt.

(†) De Heer munniks had, op aanrading van zijnen Leermeester, den Hoogl. camper, mede eene Societeit van Inenting in Vriesland opgerigt, en proefnemingen, doch met geene betere uitkomst, gedaan. De Hoogleeraar van doeveren was intusschen naar Leiden vertrokken.

(*) Dit voorstel en het antwoord daarop zijn gezamenlijk gedrukt, doch, zoo veel ik weet, niet openlijk verkocht, maar aan deze en gene goede vrienden ten geschenke gezonden.

(*) De vertaler van dit stukje meent meermalen gehoord te hebben, dat hetzelfde geschiedde in de beroemde drukkerij van luchtmans te Leiden, ten aanzien der vormen van den keurigen folio-bijbel. - De overoude drukkunst der Chinezen bestaat daarin, - en hierin bestonden ook de eerste proeven der latere Europische uitvinding der drukkunst, - dat men van elke drukzijde eigene platen snijdt en bewaart, (welke dus voor dat werk alleen kunnen dienen.)

(*) Voor het overige erkennen wij gaarne, dat eene stereötype uitgave van een oud schrijver, bestendig door een goed oordeelkundige (criticus) gedirigeerd, een zeer gezuiverden tekst zou kunnen geven. Maar men zal zich steeds tot den blooten tekst moeten bepalen, zonder commentarius; en deze omstandigheid beperkt reeds ontegensprekelijk de verdienste van zoodanige uitgave.

(*) Zie Catalogus, No. 1 tot 4. Met * zijn Teekeningen; met ** Miniaturen.

(†) No. 5 tot 8.

(*) No. 9, 10*.

(†) No. 11, 12, 13.

(§) No. 14.

(**) No. 128.

(††) No. 15, 16.

(§§) No. 17 tot 19.

(*) No. 20*.

(†) No. 21.

(§) No. 22.

(*) No. 23, 24.

(†) No. 43.

(§) 90.

(*) No. 25, 26.

(†) No. 77 tot 80.

(§) No. 27, 28.

(**) No. 29 tot 83.

(*) No. 34-36.

(†) No. 37-39**.

(§) No. 40.

(**) No. 41.

(††) No. 130*.

(§§) No. 42*.

(***) No. 41.

(†††) No. 45.

(§§§) No. 46**.

(****) No. 47**.

(††††) No. 48**.

(*) No. 49.

(†) No. 50.

(§) No. 51.

(**) No. 52.

(††) No. 53.

(§§) No. 54*.

(***) No. 55**.

(†††) No. 56*.

(*) No. 59.

(†) No. 57.

(§) No. 58.

(**) No. 61.

(††) No. 62.

(§§) No. 63.

(***) No. 60.

(*) No. 64*.

(†) No. 65.

(§) No. 66.

(**) No. 67.

(††) No. 68, 69.

(*) Dit berigt is gedagteekend: Londen, 13 November, 1808.

(*) De Redactie met dit geheele ontwerp niet vroeg genoeg zijnde tot stand gekomen, om alles in de volkomenste orde te hebben, zou het kunnen zijn, dat de schetsen der natuurkundige verhandelingen de uiterste naauwkeurigheid misten; waarvoor zij dan zoo wel de Sprekers als de Lezers verschooning vraagt.

(*) Thans bestaat het niet meer. De groote h.a. schultens zeide van dit Genootschap, dat het van alle Genootschappen te Amsterdam het minst met uitwendigen luister schitterde, maar zoo veel te meer eenvoudige waarde had.

(*) Volgens kiliaan, equus, equa.

(*) No. 70.

(†) No. 71.

(§) No. 72, 73.

(**) No. 74.

(††) No. 76.

(*) No. 75.

(†) No. 81.

(§) No. 99, 100.

(**) No. 83.

(††) No. 82.

(§§) No. 84.

(***) No. 85.

(†††) No. 86.

(*) No. 87.

(†) No. 88, 89.

(§) No. 91.

(**) No. 92**-94**.

(††) No. 95**.

(§§) No. 96-98.

(*) No. 101.

(†) No. 102.

(§) No. 103.

(*) No. 113.

(†) No. 104.

(§) No. 107.

(**) No. 106.

(††) No. 105.

(*) No. 108-112.

(†) No. 115-117.

(§) No. 114.

(**) No. 118-120.

(††) No. 121.

(§§) No. 122.

(***) No. 123.

(*) No. 126.

(†) No. 124, 125.

(§) No. 127.

(**) No. 133, 134.

(††) No. 135.

(§§) No. 129.

(***) No. 132.

(*) No. 131.

(†) No. 136.

(§) No. 137.

(**) No. 138.

(††) No. 139.

(§§) No. 141.

(***) No. 140.

(*) No. 142.

(*) Cfr. griesb. ad h. ll.

(†) Cfr. suidas et Schol. Aristoph. l. a schleusn. in v. laud.

(‡) Vroegere voorstanders dezer meening vindt men aangehaald bij bochart, Lib. I, p. 91, en die bijna hetzelfde heeft, suicerus in v.

(§) Conf. ambrosii catharini annotatio quam ad Matth. XXIII: 24. adduxit bochart l.l. p. 93.

(*) Coll. bochart, p. 77.

(†) Verg. hess, de leer, daden en lotgevallen des Heeren, 6de asd., en brink, de leer en leerwijze van Jezus, II D. § 7. p. 258.

(§) Indien het niet te ver gezocht scheen te zijn, zou ik hier kunnen opmerken, dat op den tijd, toen Jezus een ander spreekwoord van den kameel ontleende, te Jeruzalem feest was, en dus eene menigte dezer dieren aldaar aanwezig waren. Matth. XXIII:24.

(**) l.l. p. 92.

(*) Conf. Lex. eius Ar. in v.

(*) Medegedeeld door Dr. ruer, jun. te Meschede. Zie hufeland's Journ. 1812. Jul.

(*) Eene vroegere matres van lodewijk xv.

