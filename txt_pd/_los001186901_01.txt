
   
        
           
               Los en vast. Jaargang 1869
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Los en vast. Jaargang 1869 uit 1869.
               
               
                   
                                              p. 67: Hollansche → Hollandsche: ‘Hollansche bewerking van E. About's A.B.C. du travailleur, 
                           door Dr. J. L'Ange Huet.’
                       p. 428, 429, 450: in het origineel is een gedeelte van de tekst onleesbaar. In deze digitale editie is ‘[...]’ geplaatst.
                   
               
           
           
           
               _los001186901_01
               DBNL-TEI 1
               
                   2016 dbnl
               
           
           
               
           
           
               
                   
                   exemplaar Koninklijke Bibliotheek Den Haag, signatuur: 1567 2360
               
               Los en vast. Jaargang 1869. S.C. van Doesburgh, Leiden 1869
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Los en vast. Jaargang 1869
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Los en vast. Jaargang 1869
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2016-03-08
               
                   AB
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Los en vast. Jaargang 1869. S.C. van Doesburgh, Leiden 1869
 
Zie: https://www.dbnl.org/tekst/_los001186901_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 


    


{==I==} {>>pagina-aanduiding<<}

LOS EN VAST
VOOR
1869.
LEIDEN,
S.C. VAN DOESBURGH.
1869.

{==II==} {>>pagina-aanduiding<<}

LEIDEN: BOEKDRUKKERIJ VAN A.W. SIJTHOFF.

{==III==} {>>pagina-aanduiding<<}

INHOUD.
	Bladz.
Pro patria!	1.
Nog een paar hoofdstukken voor den ‘Trou-ringh’ van H. de Veer	17.
De mensch in zijn bedrijf.	67.
Na de overwinning	95.
Van een jong-koloniaal	107.
Nog een Humorist in 't Sticht	138.
Iets over ons kerkgezang	181.
Het stukje van H. Pierson	201.
Een prachtig aanbod	233.
O Middachten! O Middachten!	243.
Een brief, die in de vacantie geschreven is	265.
Antwoord op bovenstaanden brief	283.
Op Sint-Bogermansdag van 1869	307.


{==IV==} {>>pagina-aanduiding<<}

X, 44	334.
Uit de zeventiende eeuw	351.
De vrijdenker volgens Mr. H. Hartogh Heys van Zouteveen	374.
Middelbaar onderwijs voor meisjes	389.
Waardeering	394.
Oudejaarsavond-schetsen	404.


    

    

{==1==} {>>pagina-aanduiding<<}

Pro patria!

‘G.B. Van Goor te Gouda debiteert met uitmuntend succes:
Prof. Petit,


Sterrenkunde.’
't Staat in de ‘Haarlemsche Courant’ van den 11den Februari dezes jaars.
't Staat in verschillende nommers der laatste twee jaargangen van genoemde courant.
't Zal, als 't een beetje meeloopt, ook in sommige nommers der toekomst nog wel te staan komen.
Langs dien weg is er dus eenige kans, dat het Nederlandsch publiek eerlang met meerderheid van stemmen besluite:
‘G.B. Van Goor te Gouda debiteert met uitmuntend succes:
Prof. Petit,


Sterrenkunde.’
En dan?
Dan wordt het uitmuntend succes van 's heeren G.B. Van Goor's debiet, naar menschelijke (meer bijzonder, naar koopmans-) berekening, nog uitmuntender.

{==2==} {>>pagina-aanduiding<<}

Dat is dan, in de eerste plaats, recht pleizierig voor den heer G.B. Van Goor. Men zou een onvriendelijk mensch, zoo al geen onaangenaam collega van meergemelden heer, moeten zijn, als men ZEd. het uitmuntend en uitmuntender debiet wilde benijden. Mij hindert, ik verklaar het in gemoede, dat debiet geenszins.
Iets anders hindert mij nog al sterk.
Keer op keer heeft de Goudasche uitgever aan zijne annonce van 't uitmuntend debiet de volgende verklaring toegevoegd:
‘Een populair en goed geschreven boek over sterrenkunde van een practisch deskundige, bezaten wij in onze taal nog niet.’
Toen ik voor 't eerst die advertentie onder de oogen kreeg, toen durfde ik mijn gezichtsorgaan nauwelijks vertrouwen. Trots al de verzekeringen van welmeenende menschenvrienden, ‘dat men zich tegenwoordig maar over niets moet verwonderen,’ was ik één en al verbazing. Ik wist toen, wat ik nog heden weet: de Perthy's zijn dun gezaaid, en onbillijk ware het, met den maatstaf hunner grootheid alle uitgevers en boekhandelaars te meten..., doch in het vaderland van den hoogleeraar Kaiser, in de tweede helft der 19de eeuw, zulk een advertentie van een Nederlandsch uitgever te zullen lezen, wie kon dáárop rekenen?
Wij hebben geglimlacht om den Duitschen schrijver, die ons eenige, jaren geleden, kwam verhalen dat op het laatst der vorige eeuw, de heeren Rijnvis en Feith te onzent als dichters bloeiden.
't Viel niet te ontkennen, die vreemdeling wist niet waar de klepel hing, al had hij het klokje der Nederlandsche literatuur hooren luiden. Maar de Nederlander G.B. Van Goor schijnt zoomin van 't klokje als van den klepel iets te weten.

{==3==} {>>pagina-aanduiding<<}
Hij geeft den indruk alsof 't bestaan van Prof. Kaiser's ‘Sterrenhemel’ hem een verborgenheid is. 't Geval is zeer bevreemdend en men vraagt onwillekeurig: mogen we dien indruk wel vertrouwen? Kan iemand jarenlang in den boekhandel werkzaam geweest zijn, zonder ooit van Kaiser's ‘Sterrenhemel’ te hebben vernomen? De onderstelling schijnt mij volstrekt onaannemelijk, en de gedachte rijst op, dat wij hier met een private meening des heeren G.B. Van Goor ten opzichte van Kaiser's werk te doen hebben.
‘Een populair en goed geschreven boek over sterrenkunde van een practisch deskundige, bezaten wij in onze taal nog niet.’
Aldus de advertentie. 't Vermoeden ligt voor de hand dat wij het fijne van de zaak in de gespatieerde woorden hebben te zoeken. De heer G.B. Van Goor wil klaarblijkelijk dat we den nadruk zullen leggen op dat populair en goed en practisch. 't Is als wil hij ons met een glimlach beduiden: ‘Ge moet mij goed begrijpen. Ik ben niet dom genoeg om Prof. Kaiser's boek niet te kennen, maar als ge van populair spreekt... en van goed... en van practisch... dan.. ne...’
Ja wel, dat zal het wezen. De heer G.B. Van Goor stelt zekere eischen aan ‘een populair en goed geschreven boek over sterrenkunde;’..... dat zal het zijn!... De astronoom Kaiser heeft zijn eigenaardige denkbeelden, als 't de vraag naar een boek over sterrenkunde geldt; maar indien nu de boekhandelaar G.B. Van Goor over die quaestie ook zijn gevoelen eens mag zeggen.... dan...
Natuurlijk, natuurlijk, we leven in een vrij land. Diensvolgens zal ik zoo vrij wezen, nu geen mijner medemenschen tot hiertoe die taak op zich nam, het gevoelen van den heer G.

{==4==} {>>pagina-aanduiding<<}
B. Van Goor aan de gevoelens van andere heeren en aan het gezag van historische feiten te toetsen. 't Kan wezenlijk een leerzaam geval worden; misschien zal er een toepasselijk woord van vermaan en bestier op kunnen overschieten.

In de jaren 1844 en 45 werd ‘de Sterrenhemel’ van den hoogleeraar F. Kaiser, bij C.G. Sulpke te Amsterdam, in twee deelen uitgegeven. Dit was de eerste editie, die reeds in 1847 door een tweede werd gevolgd. Het is mij niet gebleken dat de heer Sulpke zich ooit beijverd heeft om 't publiek door fanfaronnades op de hoogte te houden van zijn uitmuntend debiet. In de couranten uit vroeger en later tijd mocht ik van dien aard niets ontdekken. Doch waarom ook zou die uitgever zijn troost in advertenties hebben gezocht, als 't publiek hem vertroostte door zijn boeken te koopen? 't Publiek nu kocht ‘de Sterrenhemel’; de tijdschriften namen den uitgever het werk der aanprijzing uit de hand; en de heer Sulpke had alleen te zorgen dat er voorraad van exemplaren bleef. Na verloop van tijd nu was een derde editie van het eerste deel noodzakelijk geworden, zij verscheen ten jare 1860.
‘Een populair en goed geschreven boek over sterrenkunde van een practisch deskundige, bezaten wij in onze taal nog niet:’ aldus de heer G.B. Van Goor.
‘Het boek van Prof. Kaiser, in zuiver Hollandsch geschreven en gedrukt, is sedert bijna een kwart-eeuw als een meesterstuk van populaire voordracht der sterrenkunde bekend, in en buiten 't vaderland;’ aldus de historie.
In 1846 openden de ‘Vaderlandsche Letteroefeningen’ de rij van gunstige beoordeelingen. Op warmen toon brachten zij hulde aan den man, die een wetenschappelijk boek over astro-
{==5==} {>>pagina-aanduiding<<}
nomie had geleverd, ‘verstaanbaar voor een ieder, die gewoon verstand bezit, en zoo duidelijk ingerigt dat zelfs de maar weinig geoefende tot het regt verstand der dingen’ kon geraken. Met hoogen eerbied spraken zij over ‘den verdienstelijken landgenoot, den onvermoeid werkzamen geleerde,’ aan wien het vaderland ‘een zoo uitmuntend schoon en bijzonder duidelijk boek’ te danken had.
Zóó de ‘Letteroefeningen,’ en zóó ongeveer de overige vaderlandsche tijdschriften, een iegelijk in zijn eigen taal. Doch hierbij bleef het niet. Een geleerde als Kaiser behoort aan meer dan één volk. Een boek als het zijne moest zich een weg banen in Europa, in Amerika, in heel de beschaafde wereld. Straks werd de arbeid van Kaiser met eere in Alexander Von Humboldt's ‘Cosmos’ vermeld. Weldra zag een Duitsche vertaling van ‘de Sterrenhemel’ het licht. De heer Schlegel bezorgde haar, en de beroemde hoogleeraar Encke, destijds nog directeur van de Berlijnsche Sterrenwacht, schreef een voorrede voor het werk, waarin hij, onder anderen, verklaarde dat door Kaiser's ‘Sterrenhemel’ voor Duitschland in een wezenlijke behoefte was voorzien.
Omstreeks denzelfden tijd werd het boek gedeeltelijk in 't Fransch vertaald door den Baron Forstner Van Dambenoy.
Uit al, wat er in die dagen over geschreven is, blijkt zoo klaar mogelijk dat alle deskundigen het als ‘een populair en goed geschreven boek over sterrenkunde’ begroet hebben.
Men kan aannemen dat er in de ooren van Europa's sterrenkundigen, sinds de eeuw van Christiaan Huyghens, geen stem uit Nederland zoo ontzagwekkend geklonken heeft als de stem van den astronoom Kaiser.
Heeft onze Zoutman, in het laatst der vorige eeuw, den

{==6==} {>>pagina-aanduiding<<}
Britten herinnerd dat het nakroost van de Trompen en de De Ruijters nog leefde -; in de schatting van heel de beschaafde wereld, heeft de hoogleeraar Kaiser het vaderland van Jansz. Blaauw en Fabricius (vader en zoon), van Snellius en Huyghens met nieuwe lauweren gekroond.
Wat beduidt dan toch, keer op keer, die advertentie van den heer G.B. Van Goor te Gouda?
Wie of wat geeft ZEd. de vrijheid om, op zoo gedecideerden toon, bij herhaling, het meer dan koninklijk boek van Kaiser te ignoreeren?
Tracht hij op die manier zijn Professor Petit groot te maken?
Meent hij door het gezag zijner stem het oordeel van mannen als Von Humboldt, Encke enz. te overstemmen?
Beschouwt hij de vrijheid van drukpers als een vrijheid om in het openbaar, op den vollen middag, te berichten aan wie het gelooven wil, dat het nacht is?
Of weet hij inderdaad niet, wat elk beschaafd Nederlander geacht wordt te weten, dat Kaiser's ‘Sterrenhemel’, in en buiten ons vaderland, in de handen van duizenden is; dat werkelijk onze burgerij, wat zij goeds en deugdelijks van sterrenkunde weet, direct of indirect uit dat boek heeft geput -: weet hij dat niet?
't Geval is zonderling.
Laat ons de advertentie nog eens goed lezen.
‘Een populair en goed geschreven boek over sterrenkunde van een practisch deskundige, bezaten wij in onze taal nog niet.’
Heeft de heer G.B. Van Goor misschien een taal ‘auf eigner Hand,’ en noemt hij die ‘onze taal?’ Zonder twijfel zijn er op de redactie van den volzin des heeren G.B.

{==7==} {>>pagina-aanduiding<<}
Van Goor, uit stilistisch oogpunt beschouwd, wel een paar gegronde aanmerkingen te maken. Met den stijl van Prof. Kaiser evenwel waren, vroeger en later, de heeren van het vak bijzonder in hun nopjes. 't Is een stijl met een zonneschijntje er in. Wat de hoogleeraar gaf, was altijd ‘populair en goed geschreven.’ Ik zeg dit laatste in de taal van den heer Van Goor. Anders (alweer volgens de mannen van het vak), als men eenmaal terecht een boek ‘populair’ heeft genoemd, dan geeft het noodelooze verwarring wanneer men er bijvoegt dat het ‘goed geschreven’ is. Nu, ik wil maar zeggen: laat ons dankbaar zijn dat Prof. Kaiser goedvond ‘de sterrenhemel’ in zijn eigen taal te schrijven.
‘Een populair en goed geschreven boek over sterrenkunde van een practisch deskundige....’
Wat is ‘sterrenkunde van een practisch deskundige?’ - Zoo zou men vragen, als men niet begreep dat er achter het woord ‘sterrenkunde’ een komma had moeten staan.
Ik vraag iets anders:
Wat is een ‘practisch’ astronoom?
Is dat een astronoom, die zijn instrumenten goed weet te gebruiken?
Of is 't een astronoom, die, bij manier van spreken, van de sterren geld weet te maken, veel geld, heel veel geld?
Wát is een practisch astronoom? Wie het weet, moet het zeggen.
Ik voor mij weet dat Prof. Kaiser jarenlang, vergelijkenderwijs met armzalige hulpmiddelen, onzen roem in Europa schitterend gehandhaafd, en er nooit aan gedacht heeft, van zijn wetenschap een melkkoe te maken. Datzelfde kan iedereen te weten komen, die een blik slaat in 's hoogleeraars geschrift: ‘De geschiedenis der ontdekkingen van planeten, als een ta-
{==8==} {>>pagina-aanduiding<<}
fereel van het wezen en den toestand der sterrekunde, in de taal van het dagelijksche leven voorgedragen,’ uitgekomen ten jare 1851, bij J.C.A. Sulpke te Amsterdam.
In dat boek spreekt het leven van een man, die de wetenschap liefheeft om haarzelve. Misschien is dat in sommiger oog niet ‘practisch.’
In dat boek spreken het genie en de volharding van een geleerde, die met geringe hulpmiddelen groote resultaten verkreeg. Misschien blijkt ook daaruit, volgens sommigen, een onpractische zin. Niet onmogelijk zou een practisch vernuft uit den boel zijn weggeloopen, om het even wat er vervolgens van de sterrenkundige wetenschap in 't vaderland werd.
‘Is het geen zonde en schande,’ dus heette het ten jare 1853 in de ‘Vaderl. Letteroefeningen,’ ‘is het geen zonde en schande dat men in het bezit is van een wakkeren man, die de eer des vaderlands, ook buiten af, zoo kloek ophoudt, met betrekkelijk zoo geringe hulpmiddelen; in het bezit is van iemand, die bekend staat als een der voornaamste sterrekundigen van Europa; en dat men dan zulk een held der wetenschap zich laat behelpen, en lijdelijk aanziet dat hij met een klein werktuig de voornaamste sterrewachten op zijde- of voorbijstreeft?’ En verder: ‘Wat schat van geld is er niet verknoeid en verkwist om het Leidsche Observatorium, zoo het heette, naar de eischen der wetenschap in te rigten (maar zoo dat niemand er iets mee kon beginnen), en een grooten teleskoop aan te schaffen, die volstrekt onbruikbaar was.’
Dit werd geschreven in het jaar 1853; ik breng het niet in herinnering om aan oude zonden en wonden het hart op te halen, maar om alsnu te vragen, of wellicht 't verdriet, dat de hoogleeraar Kaiser zich getroost heeft, ten bewijze moet strekken dat hij geen ‘practisch deskundige’ was?.... 't Is

{==9==} {>>pagina-aanduiding<<}
waar, ons vaderland heeft aan zijn strijden en lijden een observatorium te danken, waarop het roem mag dragen. En niet ten onrechte, misschien, werd in deze wereld soms die man een ‘practisch’ man genoemd, wien het, ondanks de grootste bezwaren, gelukken mocht een schoon doel te bereiken. Doch, wat zal men zeggen, de heer G.B. Van Goor te Gouda telt nu eenmaal den hoogleeraar Kaiser onder de ‘practisch deskundigen’ niet. Het kan wel zijn dat de heer V. Goor zelf bijzonder practisch is....
Practica est multiplex, heet het te onzent in potjeslatijn.
Wederom en wederom peins ik over die advertentie: ‘Een populair en goed geschreven boek over sterrenkunde van een practisch deskundige, bezaten wij in onze taal nog niet.’
Zou de Goudasche uitgever ook mogelijk van meening wezen dat ‘de Sterrenhemel’ tot de verouderde boeken behoort, in zijn tijd niet onverdienstelijk, maar thans niet meer op de hoogte der wetenschap?
Deze conjectuur dunkt mij niet te eenenmaal verwerpelijk.
Er wordt in den boekhandel inderdaad zeer veel gedacht en gesproken over de hoogte der wetenschap. Er wordt schier 't onmogelijke gedaan om voortdurend in een of andere ‘dringende behoefte des tijds’ te voorzien.
De oude Israëlieten lieten den grooten Mozes met al zijn wetenschap op de eenzame hoogte voor 't geen hij was -, en voerden onderwijl, in de vlakte, hun dansen rondom het gouden kalf uit. Maar dat waren de oude Israëlieten, en dat is lang geleden, en er is sedert heel wat veranderd. Ik herhaal dat er in den boekhandel, niet het minst in de wereld der uitgevers, een opgewekt streven merkbaar is om op de hoogte te zijn, op de hoogte te brengen, enz. -, alles

{==10==} {>>pagina-aanduiding<<}
om aan de dringende behoeften des tijds te gemoet te komen.... Het heeft mij vaak getroffen dat te dien einde zelfs ‘Aaltje, de zuinige keukenmeid’ gedwongen wordt om met de reusachtige ontwikkeling harer wetenschap, in onze eeuw, gelijken tred te houden, natuurlijk ten dienste van 't publiek en met vele opofferingen van de zijde des uitgevers.
Ik neem voor een oogenblik aan, dat Prof. Kaiser's boek in de schatting van G.B. Van Goor te Gouda verouderd is en derhalve, volgens hem, niet meer ‘aan de behoefte des tijds’ voldoet. (Ik geloof zelfs dat ik, tot verklaring der fameuse advertentie, geen verschoonender conjectuur kan aanvoeren.) Van zijn kant houde hij mij de volgende opmerkingen ten goede!
Terwijl in ons vaderland de heer G.B. Van Goor te Gouda voor de plaatsing der bekende advertentie zorgde, was in Denemarken een dochter van den bekenden Oersted met de vertaling van ‘de Sterrenhemel’ bezig.
Terwijl de uitgever G.B. Van Goor het boek van Kaiser ignoreerde, verkondigde de groote sterrekundige d'Arrest, directeur der sterrenwacht te Kopenhagen, den lof van dat boek.
Deze gelijktijdige verschijnselen verdienen, dunkt mij, wel eenige aandacht.
In de voorrede der Deensche vertaling, die onlangs het licht zag, schrijft de hoogleeraar d'Arrest, onder anderen, het volgende:
‘De Hollandsche sterrenkundige, wiens werk “de Sterrenhemel” buitenslands zoozeer de algemeene goedkeuring heeft verworven, was wellicht tot hiertoe minder bij ons bekend dan zulks, op grond zijner menigvuldige verdiensten in de sterrenkunde en zijner zoo bijzonder gelukkige en degelijke wijze

{==11==} {>>pagina-aanduiding<<}
van voorstelling, het geval zou zijn, indien de Hollandsche boeken voor Deensche lezers toegankelijker waren geweest.’
En verder:
‘Niet alleen heb ik-zelf, reeds vele jaren geleden, met genoegen en nut, de tweede, in 1847, verschenen editie van dit boek gelezen; maar sedert dien tijd had ik ook meermalen de gelegenheid om op dit geschrift de opmerkzaamheid van eerstbeginnenden en van weetgierige dilettanten in de sterrenkunde te vestigen.’
En verder:
‘Onder de talrijke geschriften van den hoogleeraar Kaiser is er nauwelijks een, dat meer verdient te worden verspreid dan zijn “Sterrenhemel.” Daargelaten dat de schrijver in alle takken der sterrenkundige wetenschap, door veeljarige studie en ondervinding, beide, in practisch en theoretisch opzicht, zoogoed als iemand in 't bezit van volkomen zaakkennis is -, heeft dit boek nog eigenaardige verdiensten door de wijze en den gang der ontwikkeling, ook van de meest samengestelde onderwerpen.’
En verder:
‘De voor mij liggende vertaling is naar de derde oorspronkelijke uitgave (1860) bewerkt. - - - Dat, in den loop der laatste zes of zeven jaren, enkele meeningen op 't gebied der astronomie voor andere hebben plaats gemaakt -, is nauwelijks van eenige beteekenis voor een elementaire voorstelling van de onwrikbare grondstellingen der wetenschap, als in dit boek wordt gevonden.’
Aldus schreef Denemarken's beroemde astronoom, de hoogleeraar d'Arrest, ten tijde dat de Goudasche uitgever G.B. Van Goor aan Neêrlands publiek meedeelde:
‘Een populair en goed geschreven boek over sterren-
{==12==} {>>pagina-aanduiding<<}
kunde van een practisch deskundige, bezaten wij in onze taal nog niet.’
Wat zal een mensch tot deze dingen zeggen?..............................................
Een woordje nog tot besluit:
Reeds voor meer dan zestig jaren heeft de vermaarde wijsgeer Fichte, met opmerkelijke zienersgave, den ‘reinen Leser’ geteekend, die nooit meer een boek, maar altijd, in de dagbladen, over de boeken zou lezen. Waren de gegevens voor zulk een profetische teekening destijds voorhanden -, heden is dit niet minder het geval. Wat voor den Pythagorëer het ‘αὐτὸς ἔφα’ was; wat voor den bijbel- en den korangeloovige het ‘daar staat geschreven’ is; dat is voor menig ander particulier het ‘'t staat in de courant.’
't Gezag der kerk is voor velen gevallen; 't gezag hunner courant kwam er voor in de plaats.
‘Is 't beter - wou ik vragen?’
zong Neerland's leekedichter.
En Göthe vroeg:

‘Das Zeitungs Geschwister, 
Wie mag sich's gestalten, 
Als um die Philister 
Zum Narren zu halten?’ 


Maar Göthe kon de dingen zoo langs zich heen laten glijden; dat heb ik nog niet geleerd. Met laarzen van zeven mijlen stapte hij over de philisters heen -, als hij ze niet trapte; en op dien weg kan ik hem niet volgen. Ik doe mijn

{==13==} {>>pagina-aanduiding<<}
best, in ieder mensch een mensch te zien, en 't gaat me gewoonlijk aan het hart als ik den eenen mensch den ander bij den neus zien nemen.
Om tot de rubriek advertenties terug te keeren; want tegen den Zeitungs-Cultus in 't algemeen op te treden, ligt thans niet op mijn weg; ik heb gelijkelijk medelijden met de Holloway's en Urbanussen, en met hun publiek.
Mijn schoenlapper ‘had het op de oogen’ en kocht een potje Urbanuszalf.
- ‘Hoe gaat 't er mee?’ vroeg ik op zekeren dag.
- ‘Och Meneer, die Urbanuszalf is goed voor schoensmeer.... als je schoenen hebt, die er tegen kunnen.’
Die man was genezen.... van zijn advertentiegeloof. Bij slot van rekening had hij zijn potje zalf niet te duur betaald. Doch zijn achting voor Urbanus was verdwenen.
Het zou mij een zoete belooning voor een onaangenamen arbeid zijn, als ik door het schrijven van dit stukje sommiger oogen voor de waarde van sommige advertenties geopend had, en tegelijk sommige adverteerenden tot meer bescheidenheid had gestemd.

- ‘Doch, van bescheidenheid gesproken....’
- ‘Ik begrijp u. Gij kunt niet vinden dat deze afrekening met den heer G.B. Van Goor veel bescheidenheid verraadt. Mag ik vragen hoe ik het eigenlijk had behooren aan te vangen? Ziet gij kans om iemand in 't openbaar een onaangename waarheid te zeggen en toch bescheiden te zijn?’
- ‘'t Is zeker moeilijk. Doch ik voor mij laat zoo'n uitgever maar praten....’
- ‘Is dat uw opvatting van bescheidenheid?’

{==14==} {>>pagina-aanduiding<<}

- ‘Of anders zou ik een briefje op de post doen om hem het ongepaste van zoo'n advertentie onder 't oog te brengen.’
- ‘En 't publiek dan? Heeft dat, voor een deel, geen voorlichting noodig?
- ‘'t Publiek zal wel voorgelicht worden zonder ons.’
- ‘Maar sinds een paar jaren is de man van Gouda met zijn Prof. Petit in de weer, alsof er geen Prof. Kaiser ooit in ons midden geleefd had, en niemand heeft de stem verheven om tegen zoo groote onvoegzaamheid te protesteeren. Niemand heeft zich verroerd, om tegen zulk een miskenning....’
- ‘O lieve man, als gij voor alle miskenden den handschoen wilt opnemen, dan hebt gij alle dagen werk.’
- ‘Ik wil het onmogelijke niet. Doch ik heb 't altijd een mooi woord gevonden: Zoo iemand weet goed te doen en het niet doet, dien is het zonde. - Ik heb gedaan wat ik meende te moeten doen en neem de gevolgen voor mijn rekening, ziedaar!’

Ja, ziedaar! zoo komt men onwillekeurig met zijn lezer aan 't keuvelen als met een ‘amice,’ en langs dien weg zou het eind er van verloren raken. Ook aan dit praatje, intusschen, moet een eind komen -, en ziehier wat ik ten slotte nog zeggen wilde.
Men heeft ons, van helverlichte zijde, in de laatste jaren zoo dikwijls en zoo schetterend uitgelachen om onze ‘Spiessbürgerlichkeit,’ om onze malle verzotheid op al wat inheemsch, al wat Hollandsch was, dat - - dat we 't er vooreerst mee stellen kunnen. De aardigste lachbui wordt onaardig wanneer ze te lang aanhoudt. Daarbij, niet ieder

{==15==} {>>pagina-aanduiding<<}
heeft een zin voor het aardige; de minste menschen verstaan de satire en de grap.
Verbeeld u eens dat niet alleen onze dwaasheid, maar ook ons gezond verstand, niet alleen onze nationale pedanterie, maar ook onze nationale fierheid en ons krachtsgevoel werden doodgelachen! Melancholieke voorstelling, niet waar?
En toch -, is ze zoo gansch ongerijmd?
‘Een populair en goed geschreven boek over sterrenkunde van een practisch deskundige, bezaten wij in onze taal nog niet.’
Is dat een simpele advertentie van een particulier, en niets anders?
Is het een speculatie van een ordinair koopman, en niets ergers?
Het is, zeg ik u, een der vele manifestatiën van den on-Hollandschen ‘Geist, der stets verneint,’ wat den bewoner dezer landen dierbaar moest zijn.
Overal dringt hij door, die geest. In de politiek, in de literatuur, in de kerk, in het familieleven. Realist heet hij hier, kosmopoliet ginds; - verrader is hij overal en altijd.
Om onze weerbaarheid lacht hij; de rest veracht hij.
Naar onze Kaiser's ziet hij niet om. De Petit's troont hij met vriendelijke lonkjes herwaarts.
Allerlei namen draagt hij; in allerlei kleuren speelt hij; op allerlei domheid speculeert hij: annexeeren wil hij....
Écrasez l'infame!!!

Doch met geen moordkreet zal ik eindigen. Iets aangenamers tot besluit. In het Conversations-Lexikon van Brockhaus wordt aan de wereld verkondigd dat vele Nederland-
{==16==} {>>pagina-aanduiding<<}
sche schrijvers der 19de eeuw ‘rühmenswerthes geleistet’ hebben. (Zie 't artikel: ‘Niederländische Sprache und Literatur). Daar leest men zelfs namen, of naampjes, die men er niet zoeken zou.
Vreemdelingen, alzoo, doen schier het onmogelijke om Neerland's licht op den kandelaar te plaatsen.
En een Neerlandsch uitgever zou onzen ‘Sterrenhemel’ onder de koornmaat willen moffelen?
Laat alle dingen eerlijk en met orde geschieden!
Pro patria!




    


{==17==} {>>pagina-aanduiding<<}

Nog een paar hoofdstukken voor den ‘Trou-ringh’ van H. de Veer.

I. Mijn vriend Tubal.

Mijn vriend Tubal heeft sinds zijn veertiende jaar ijzer geklopt. Zijn vader had een fabriek, waarin nooit iets anders gedaan werd, en begreep dat er geen beter manier was om van zijn jongen een degelijk fabrikant te maken, dan hem vroeg aan 't kloppen te zetten.
Mijn vriend Tubal hing de vaderlijke methode aan, gelijk 't een goed zoon betaamt. Hij hamerde met zijne groeiende armen totdat ze hard als ijzer werden, totdat er zelfs 's Zondags, als hij een zwart jasje aan had en sneeuwwitte linnen manchetten, twee hamertjes uit zijn mouwen staken, op welke hamertjes hij trotscher was dan een dandy op zijn blanke dameshandjes. Hij trok zelfs den neus op voor alle handen, die er niet als de zijne uitzagen, en noemde al wat niet op hameren uit was, verwijfd en week.
Door zijn vasten wil en zijn gezond verstand werd hij een dier wakkere mannen, die de arbeidersvereenigingen in den weg

{==18==} {>>pagina-aanduiding<<}
staan, omdat zij zich meester maken van den geest, die tot nog toe schier bij uitsluiting in de hoogere sferen der maatschappij verwijld heeft. Hij hamerde een ongeloofelijke dosis mathesis, werktuigkunde en dergelijke in zijn hoofd en lachte ons, zijne bekenden, uit om onze abstracte en onpractische levensopvattingen. In één opzicht kwam zijn practische zin bijzonder sterk aan den dag. Tubal kende de liefde, of gelijk hij altijd zeî, ‘de verliefdheid’ niet anders dan in den versleten vorm van rozegeur en maneschijn. ‘Allemaal gekheid,’ beweerde hij, als wij, zijn makkers, met de eene of andere schoonheid van onzen leeftijd dweepten; ‘allemaal gekheid. Een mensch moet op zijn tijd trouwen, en een man, die een huishouden opzet zonder vrouw, kan net zoo goed een fabriek zonder schoorsteen bouwen. Ook zou ik 't onedel vinden als iemand zijn vrouw slecht behandelde. Zelfs vind ik, dat een man zedelijk verplicht is van zijne vrouw te houden, 't haar zoo gemakkelijk mogelijk te maken en te zorgen dat zij niet meer van de lasten des levens te dragen krijgt dan strikt noodig is. Maar dat dwepen met een meisje... is bespottelijk; dat maakt ons mannen belachelijker dan de nar aan een of ander middeleeuwsch hof. Als ik een meisje was, zou ik die aangekleede apen met hun dansmeesterspassen en lakkeiën-beleefdheid in hun gezicht uitlachen. De vrouw moet in den man haar meerderen zien en de meerderheid is een vrucht van den arbeid en van den arbeid alleen.’
‘Die meerderheid kan toch ook de vrucht zijn van studie,’ meende soms de een of ander te mogen opmerken. ‘De vrouw kan even goed en nog beter in een geleerde haar meerderen zien dan in een smid’....
‘Ja, als 't mathesis betreft,’ antwoordde Tubal, ‘als 't me-
{==19==} {>>pagina-aanduiding<<}
chanica is en technologie, of een van die andere wetenschappen, waardoor 't leven rijker en gemakkelijker wordt; maar dat gelamenteer van de dichters en dat gezeur van de litteratoren over dingen en toestanden, die nooit bestaan hebben en nooit bestaan zullen; die romans en novelles en ik weet al niet wat, waaraan zooveel tijd en moeite besteed wordt door menschen met zachte handjes en bleeke gezichtjes -; dat maakt den man niet tot den meerdere van de vrouw. Dat is allemaal rozegeur en maneschijn. Daarvan wordt geen mensch rijker of beter.’
Ik voor mij kon 't nog al redelijk met Tubal vinden, want als hij zoo aan 't doorslaan raakte, sprak ik hem nooit tegen, maar keek hem gewoonlijk glimlachend aan. Ik wist dat hij 't zoo niet meende, ofschoon ik wel eenige vrees koesterde dat, als hij lang op dien toon voort ging, 't eindelijk meenens bij hem worden zou, eene vrees die later nog meer grond gekregen heeft. Ook had ik, en dat was de reden waarom hij van zijn kant mijn spotachtigen glimlach zoo gedwee verdroeg, ook had ik hem in mijne macht. Ik wist wat niemand onzer vrienden wist: dat die geduchte Tubal, die zoo laag neerzag op alle abstracte wetenschappen en kunsten, in aanleg een heel ander mensch was dan hij zich voordeed en.... ik kende een vreeselijk geheim, dat hij voor geen geld ter wereld zou verraden hebben, dat hem 't bloed naar de wangen joeg, als ik de lippen maar even plooide, om 't schijnbaar te gaan vertellen.
Verbeeld u: op zekeren zondagmorgen was ik onverwacht op zijn kamer gekomen en had ik hem bezig gevonden aan een vers, een vers zoo sterk erotisch getint als ooit een troubadour gezongen heeft; een vers, dat in 't wanhopigste rijm en 't rampzaligste metrum een liefdesmart uitgalmde, die een steenen hart zou vermurwd hebben. Die liefdesmart nu was van 't begin tot 't eind gefingeerd; het voorwerp van die

{==20==} {>>pagina-aanduiding<<}
jammertonen bestond alleen in zijne verbeelding. De wreede schoonvader, die haar gekerkerd hield en de ontzettende hinderpalen, die hem van de geliefde verwijderd hielden, ze waren onecht, onwezenlijk, louter spel der verbeelding. Tubal, die 't blad papier niet zoo gauw kon wegmoffelen of ik had gezien dat 't een vers moest zijn, poogde zich te redden door met gemaakte vrolijkheid te vertellen, ‘dat hij toch ook eens probeeren wilde of hij niet net zoo goed als een ander zoo'n prulleboel bij mekaar zou kunnen krijgen;’ maar ik liet mij, door een gelukkige ingeving, niet verschalken en hij was een te eerlijke jongen om zich lang te maskeeren. Tot zijn straf had ik hem dapper uitgelachen. ‘Zoo wreekt zich de poëzië’ zeide ik, ‘men moet de kunst dienen of voor haar dansen, vrindje!’ En ik beloofde, hem niet te zullen verraden.
Toen Tubal drie en twintig jaar oud was, is hij getrouwd. Ziehier hoe dat in zijn werk ging.
't Was een prachtige zomermorgen. De zon was zooeven opgegaan en wierp de ontwakende aarde haar goud en edelgesteenen toe met al de bevalligheid van een minnaar en al de kwistigheid van een vorst; terwijl de jonge bruid zich tooide, gelijk alleen de jeugd dat kan, zonder studie, zonder spiegel, zonder modeplaat, maar met een glimlach van zaligheid en weelde op de wangen, die al die kunst en al dat overleg rijkelijk vergoedde.
Er was zeker een nieuw scheppingslied te verwachten. De vogels in de boomen neurieden de melodie, terwijl zij de kopjes ophieven uit de kleine nestjes, en de leeuwerik, die steil in de hoogte schoot, zong ze hun allen voor. Van middag als 't warm was, als alle luie menschen waren opgestaan, zou er groot concert wezen, en blijkbaar zou 't daarbij aan geen bloemen en groen ontbreken. Heele perken werden er aangelegd, kran-
{==21==} {>>pagina-aanduiding<<}
sen van verscheidene mijlen lengte werden er saamgebonden, bouquetten, zoo groot als nooit eene reine du bal ze gedroomd had, werden door onzichtbare kunstenaars geschikt -; alleen van de bloemen, die bij den weg waren gevallen, kon men wel een koningspark aanleggen.
Mijn vriend Tubal wandelde op dezen morgen, gelijk hij elken dag gewoon was, van zijn ouderlijk huis naar de fabriek. 't Was eene wandeling van zeker twintig minuten; maar Tubal behoefde nooit zijne oogen open te houden om den weg te vinden. Hij gebruikte dien tijd gewoonlijk om, al voortstappende, ingewikkelde sommen uit te rekenen, of te peinzen over eene nieuwe toepassing der mechanica. Zoo kwam 't dat hij zelden wist of de zon scheen of niet; dat 't hem zelfs niet hinderde, al viel de regen kletterend langs hem neer. Zoo zag hij ook op den bedoelden morgen niets van het prachtige weêr, want er zou eerstdaags een groote aanbesteding voor 't Gouvernement plaats hebben. Tubal was druk bezig met berekenen hoe laag hij elk artikel wel zou moeten stellen, om zeker te zijn van 't geheele werk. Hij had bijzondere reden om zooveel aan te nemen als hij maar eenigszins kon. Desnoods zou hij op 't een of ander artikel een kleine schade willen wagen, die op een ander weer te verhalen viel; want er was weinig werk, zijn vader had reeds gedreigd eenige werklui ‘gedaan’ te zullen geven.... en Tubal hield van zijne werklui; hij zag ze graag wat verdienen; hij vond 't een onbeschrijfelijk genot als hij niets dan vroolijke gezichten in de fabriek zag... Tubal was een philanthroop -; hij was 't op zijn manier, maar die manier was goed.
Daar werd hij op eens in zijn berekening gestoord door een vriendelijke stem, die hem een goeden morgen toeriep en, opziende, stond hij onverwacht met zijn neus vlak voor 't hek

{==22==} {>>pagina-aanduiding<<}
van een grooten tuin en vlak voor een beeldschoon meisje, dat hem glimlachend aankeek, toen ze zag hoe verschrikt hij was.
Tubal kende den tuin en 't huis, waarbij die tuin behoorde, heel goed. 't Was 't eigendom van een concurrent zijns vaders; ook een ijzerfabrikant, en met zijne familie bevriend. Nadat hij een beetje tot zichzelf was gekomen, meende hij ook het mooie meisje, dat daar voor hem stond, te kennen. 't Moest de eenige dochter van den bedoelden fabrikant zijn. Tubal had als kind schier dagelijks met haar gespeeld. Toen zij voor drie jaar naar een ver verwijderde kostschool vertrokken was, had hij, zonder dat iemand 't zag, haar naam in een boom gesneden en vervolgens drie weken lang, elken nacht van haar gedroomd. Sedert geruimen tijd echter was haar beeld weer uit zijn hart gebannen, de herinnering aan zijne kinderachtige verliefdheid was weggehamerd uit zijn geest. Hij had niet van haar gehoord, niet naar haar gevraagd, niet over haar gedacht.... Was zij 't nu werkelijk, die daar voor hem stond?
Tubal kon er niet aan twijfelen, want ze zei 't hem dadelijk. Ze vertelde hem ongekunsteld alles, wat er in die drie jaar met haar gebeurd was. Ze deelde hem mee dat ze gisteren avond voorgoed was thuis gekomen. Ze zei hem zelfs dat ze zich veel voorstelde van de vernieuwing hunner oude vriendschap, en ze lachte hem daarbij zoo vertrouwelijk toe, de kleine heks, dat hij wonder raar te moede werd.
Tubal was niet bijgeloovig. Een mensch, die mechanica bestudeert en ijzer klopt, kan niet bijgeloovig wezen; maar er was, ondanks deze mededeelingen, toch nog veel dat hij niet begreep, en dat hem de onverwachte verschijning op dezen prachtigen zomermorgen nog maar altijd met verbijstering deed

{==23==} {>>pagina-aanduiding<<}
aanstaren. Vooreerst: hoe was zij zoo mooi geworden? Die vraag alleen hield hem wel vijf minuten bezig, en toen hij haar op alle manieren gekeerd en gewend had.... begon hij van voren af aan. Hoe was zij zoo mooi geworden? Want ze was verwonderlijk mooi geworden, zoo mooi dat Tubal er mee verlegen werd -; zoo mooi, dat een gevoel van schaamte over zijn bruine, vereelte handen kwam, en hij zich verbeeldde dat hijzelf een monster van leelijkheid moest zijn.
Natuurlijk kon Tubal zijn vraag niet uitspreken, al was hij zoo brandend nieuwsgierig naar de oplossing dat 't bloed hem naar de wangen vloog en zijn hart klopte als een stoomhamer. Hij deed dus maar een andere vraag, waarover hij niet behoefde te denken. Hij vroeg, waarom zij zoo vroeg was opgestaan, en toen zij die vraag, hoe ongepast ook, zeer vriendelijk beantwoordde met de verzekering dat zij verzot was op den zonsopgang en het eerste gezang der vogels en den geur der bloemen, toen zei Tubal, want nu zag hij 't ook, dat het dien morgen verrukkelijk mooi weer was.
Wonderlijk, nu kreeg zij een kleur en sloeg hare oogen neer. Zou ze begrepen hebben dat 't hare schoonheid was, die de oogen van dezen ijzerman opende voor de heerlijkheden der Schepping?
We zullen van 't geen er verder tusschen deze jongelieden verhandeld werd, niets meer verklappen. 't Zij genoeg, dat Tubal niet welsprekender werd dan gij uit het meegedeelde gehoord hebt en dat de verlegenheid der jonge dame eer toe- dan afnam. Onze vriend hamerde de rest van den dag meer dan ooit, veinsde zich 's middags heel verwonderd toen zijn vader hem vertelde dat zijn oude speelkameraad weer thuis gekomen was, en schold 's avonds in onzen kleinen vriendenkring zoo vreeselijk op ‘verliefdheid, rozegeur en maneschijn,’ dat wij

{==24==} {>>pagina-aanduiding<<}
allen dachten, dat hij hier of daar een blauwtje had geloopen.

De vader van Tubal en de vader van het mooie meisje deden samen eene ontdekking. Onder een flesch ouden port werd hun geest bovenmate vlug. Tubal en 't mooie meisje waren zoowat even oud; ze hadden als kinderen al samen gespeeld, de beide fabrieken, onbelast en vrij voorspoedig, lagen dicht genoeg bij elkaar om later in één hand vereenigd te worden; er was geen reden om te onderstellen dat de jongelui elkaar niet gelukkig zouden maken.... De flesch oude port was nog niet leeg, of de zaak was beklonken.
Tubal hield zich als een echte ijzerman. Toen papa hem vertelde welke goede operatie hij gedaan had, gaf hij zijn bewondering voor zijn vaders doorzicht te kennen. Toen deze hem vroeg of hij, Tubal, bedenkingen tegen de operatie had, zeide hij 't volkomen met papa eens te wezen dat 't een mooie zaak was. En toen papa hem feliciteerde met een groot glas uit een tweede flesch port, toen stootte hij aan en dronk zijn glas uit, alsof een groote aanneming voor 't Gouvernement met 50 percent winst was afgeloopen.
Van de manier waarop 't mooie meisje de mededeeling uit haar vaders mond aanhoorde, heb ik geen bijzondere berichten. Alleen weet ik dat ook zij den indruk gaf van eene gehoorzame dochter, die haar geluk niet verder zocht dan waar vader en moeder 't hadden neergestrooid.
Evenwel, menige heerlijke zomermorgen zag ons jonge paartje aan het hek waar wij ze 't eerst vonden, en nog nooit had Tubal zooveel hart getoond voor het schoon der natuur. Waarom verborg hij dat zoo zorgvuldig voor ons en al

{==25==} {>>pagina-aanduiding<<}
zijne vrienden? Toen wij hem feliciteerden zei hij ‘dat een man in zijne positie toch trouwen moest;’ toen wij, op gevaar van hem jaloersch te maken, een monsterhymne aanhieven op de schoonheid van zijne aanstaande vrouw, beweerde hij ‘dat schoonheid heel aardig was, maar uit 't oogpunt van huwelijksgeluk vrij onverschillig;’ toen ik hem in vertrouwen vroeg of hij niet dol verliefd was, keek hij mij aan alsof hij wezenlijk bezorgd was voor mijn hersens; en toen ik hem in heilige verontwaardiging voor een stijven klaas uitschold, toen draaide hij mij den rug toe.
Ondertusschen zag ik wel dat hij innig gelukkig was. Zijn gemaakte nuchterheid en onverschilligheid deden nog geen afbreuk aan de oprechtheid en warmte zijner liefde, maar... zou dit altijd zoo blijven? Menigmaal hield ik mijn hart vast bij de gedachte dat 'tgeen de trouwe, eerlijke jongen zich opdrong, ernst zou kunnen worden..... Laat mij mogen opmerken dat er een fanatisme der nuchterheid is, zoo goed als van de meest overprikkelde verbeelding; dat een menschenhart even goed sterven kan aan de kou, als aan te hoog opgevoerde hitte.
Toen de wederzijdsche vaders alle internationale belangen besproken en beklonken hadden, is Tubal met het mooie bruidje getrouwd. Drommels! wat was er een heerleger afgunstigen in de kerk, en wat werd er onheilspellend gefluisterd over de nuchterheid van den bruigom, die zijn mooi bruidje opleidde en na afloop der plechtigheid wegleidde, alsof hij een order uitvoerde, of als supercarga met een lading bewerkt ijzer op reis toog! Toch kan ik getuigen dat de hand, die hij mij bij 't afscheid toereikte, ijskoud van zenuwachtigheid was, maar niet velen kregen die hand te drukken.
Ik heb Tubal een bezoek gebracht toen hij pas in zijn eigen

{==26==} {>>pagina-aanduiding<<}
huis woonde. Ik vond hem met zijn jonge vrouw alleen en moet zeggen, dat 't recht warm en gezellig in dien kleinen kring was; doch toen ik, door het gunstige oogenblik verleid, die warmte en gezelligheid begon te prijzen en daaruit aanleiding nam om Tubal te vragen wat hij nu van de poëzie dacht, toen heb ik zoo veel emmers water over mijn hoofd gekregen en heeft Tubal mij zoo'n vreeselijk koud stuk ijzer in den nek gelegd, dat ik van schrik ben weggeloopen, om in geen drie maanden terug te komen.
Na drie maanden waagde ik mij aan een tweede proef. Helaas! reeds bij de voordeur zakte mij 't hart in de schoenen. In plaats vàn een piepjong, onnoozel maar levenslustig dienstmeisje, zooals men zonder fout in elk jong huishouden vindt en ik de eerste maal ook bij Tubal gevonden had, werd mij nu de deur geopend door een tamelijk gezette en vrij lange maagd, van blijkbaar rijpe ondervinding, een meid, die hare leerjaren lang achter den rug had, die met slagers en bakkers wist om te springen en alleen maar bij weduwnaars aan eerlijke huwelijksvoorstellen geloofde.
Onmiddellijk achter de voordeur lag een onverslijtbare touwen mat; en in den hoek stond een echt Hollandsche puthaak met een solied, koperen bakje; waaraan men zien kon dat Tubal reeds op de erfhuizen was uitgeweest.
Een staande klok aan 't eind van den gang, met een kolossalen tik, die na dertig jaar nog niets van zijn kracht zou verloren hebben, en een parapluiestanderd, die door geen os 't onderste boven kon geloopen worden, voltooiden het stevige ameublement en gaven aan 't huis een voorkomen van deftigheid, dat mij al den moed om nog eens over huwelijks poëzie te beginnen, dreigde te ontnemen.
Ik vond Tubal en zijn jonge vrouw in de binnenkamer. Ze

{==27==} {>>pagina-aanduiding<<}
waren bezig hun huishoudboekje te verifieeren. 't Mooie wijfje vertelde mij met een verrukking die mij ijzen deed, dat haar goede man haar reeds een heel end op weg geholpen had met Italiaansch boekhouden. Elken avond werden daar twee volle uren aan besteed.
Wij spraken zeer veel over de fabriek en zeer weinig over hun jonge leven. Tubal was vervuld van een nieuwe uitvinding die hij gedaan had, en zijn vrouwtje had zich, gelijk ik merkte, daarin even goed thuis gezet als hij. Zij nam hem de formules, waarmee hij mij een en ander poogde duidelijk te maken, als 't ware van de lippen weg. Toen hij haar, in zijne ingenomenheid met haar bekwaamheid en aanleg, een kus gaf, maakte mij dit 't effect, alsof hij een van die formules weer terugnam.
Een paar maal kon ik 't niet meer uithouden en gooide ik met wanhopige inspanning een woord over hun huwelijksgeluk in 't midden. ‘O,’ zeî Tubal ‘we zijn innig gelukkig, niet waar, lieve? Wij werken samen voor een toekomst zonder zorg en bekommeringen’.... Verbeeld u, een jong gehuwd paar, dat na drie maanden al om de toekomst denkt!
Toen Tubal een halfjaar getrouwd was, stierf zijn vader, en een week of zes later ging ook zijn schoonvader de eeuwige rust in. De beide oude heeren, die voorheen begrepen hadden dat 't belang der twee fabrieken eene nauwere vereeniging vorderde, konden zich troosten met de gedachte dat ook hun dood in het belang der firma was.
Tubal nam nu de zaken geheel en al over en hiermede begon zijn leven van groot industrieel. Van nu aan leefde hij 't leven van een technisch vraagstuk. Hij wist waar hij komen moest; hij was meester van elken stap, dien hij

{==28==} {>>pagina-aanduiding<<}
deed.... De eenige quaestie was de duur en de aard van den arbeid! 't Mooie vrouwtje met haar warm gevoel en haar zielvolle heldere kijkers, werd met een nieuwe laag vernis overtogen en van tijd tot tijd opnieuw gebronsd.
Tubal werd dagelijks rijker, maar ook met elken dag meer verhard in zijn ijzeren theorie van de alleen-zaligmakende practijk. Tubal werd altijd degelijker, maar ook met ieder uur voor zijn vrinden minder waard. 't Was of zijn handdruk ruwer en onbezielder werd. Wij spraken van Tubal als we over de steunpilaren onzer maatschappij redeneerden, of een beeld zochten van de voortreffelijkheid onzes tijds.... Wanneer wij 't over de vrienden hadden en over de vriendelijke dagen onzer jeugd -, dan noemden wij gaandeweg minder zijn naam.
Na een jaar of vier was Tubal de koning van den omtrek, Hij voerde 't bewind over ettelijke honderden mannen met vrouwen en kinderen en, 't moet erkend worden, zoo ooit een koning voor zijne onderdanen geleefd heeft, dan was 't koning Tubal. Hij bouwde heele rijen verwonderlijk nette huisjes, allen precies gelijk, zoodat ze in de verte 't effect van een regiment soldaten maakten. In die huisjes liet hij zijn volk wonen niet alleen, maar hij had ook gezorgd dat ze er woonden volgens de jongste voorschriften van de wetenschap en naar een onverbiddelijk reglement. Als Tubal op zijn horloge keek, dan wist hij wat er in elk van die huisjes op dat moment gedaan werd, en eigenlijk was hij de eenige man in die kleine wereld, die de dingen, welke er gebeurden, deed. Men kon zonder overdrijving zeggen, dat Tubal voor al zijn werklui 't eten kookte, dat hij hunne vrouwen schoone boezelaars voorbond zoodra de boel was opgeruimd, en dat hij elke week hunne kinderen verschoonde. 't Was alleen maar wonderlijk dat er

{==29==} {>>pagina-aanduiding<<}
in die nette huisjes, bij die vaste regels en voorschriften, nog werklui waren, die de onbeschaamdheid hadden van ziek te worden en te sterven; dat de een spoediger oud werd dan de andere, en dat er zelfs nog gevonden werden met een ziekelijke tint.
Evenwel, dit neemt niets weg van de wezenlijke verdiensten van Tubal. Hij deed zijn best en slaagde er in om oneindig veel leelijks en ongezonds van zijn erf verwijderd te houden. Hij bestudeerde de oeconomie, de statistiek, de gezondheidsleer met een ware rage, en praatte over arbeid en armoede als een professor.
Tubal werd ondertusschen nog altijddoor rijker. De buitenwacht, die gewoonlijk zeer goed op de hoogte van die dingen is, noemde fabuleuse sommen, als er van hem gesproken werd. Eigenlijk sprak de buitenwacht meer over Tubal's kapitaal dan over Tubal. Op zekere hoogte van den rijkdom verliest een mensch zijn naam, en zet de wereld een cijfer voor hem in de plaats. Rothschild is voor u en mij geen mensch. 't Is een getal van acht à negen cijfers!
Toen hij rijk genoeg was om zich een zekere weelde te kunnen permitteeren, begon Tubal ook iets aan de litteratuur en de kunst te doen, maar nu werd 't ook eerst zonneklaar, hoe geducht de invloed van de ijzerfabriek gewerkt had. Hij werd een Maecenas van de industrie....
Zijn bibliotheek was hoogst classiek, maar geleek uiterlijk precies op zijn arbeiderswoningen. Alle boeken waren van eenerlei kleur en formaat. Ze stonden in de kasten of ze op de parade stonden. Als er nu en dan een uit 't gelid geroepen werd, schoven de anderen instinctmatig naar elkaar toe. Ieder boek op zichzelf was niets. De rij, 't regiment scheen de hoofdzaak!

{==30==} {>>pagina-aanduiding<<}

Tubal kocht, behalve boeken, ook schilderijen. Evenals de boeken behoorden de schilderijen tot een zeer solied soort. Ze waren van de beste meesters, ze prijkten in onberispelijke lijsten. Ze maakten geen burgermanseffect, alsof ze door een rijk-gespeculeerden bankier waren bijeengebracht, maar ze waren vreeselijk koud.
Tubal keek bij den aankoop eerst naar het merk van de fabriek, dat is naar den naam van den maker; vervolgens naar 't sujet, dat van de strengste zedelijkheid en onberispelijkste nauwkeurigheid moest wezen; eindelijk naar de deugdelijkheid van de verf en naar de kleurenmengeling.
Laat mij hier mogen aanteekenen dat er tweëerlei beschermers van de kunst zijn.
Er zijn Maecenassen, die bij hun liefhebberij naar iets goedkoops, schitterends, in 't oog vallends vragen. Er zijn anderen, die het soliede en degelijke op den voorgrond stellen. De eersten zijn de nachtmerries van den waren kunstenaar. De anderen zijn beter dan de eersten, maar kunnen een kunstenaar toch ook een slapeloozen nacht bezorgen. Bescheiden Maecenassen, die naar niets anders vragen dan naar de kunst, die niets voorop stellen en zich niets aanmatigen, zijn zeer zeldzaam. Ze worden daarom ook zeer hoog geacht.
Wat mij 't meest bij Tubal trof, wat mij telkens als ik hem, na korter of langer tusschenpoos ontmoette, bijzonder sterk frappeerde, was zijn toenemende luidruchtigheid. Of dit door 't hamergeklop kwam of door 't rijksdaaldergeklink weet ik niet, maar Tubal schreeuwde hoe langer hoe harder. Op publieke plaatsen klonk zijn stem boven alles uit. Meer en meer nam hij bovendien een toon van gezag en zelfgenoegzaamheid aan. Zonder bepaald pedant te worden, werd onze rijke industrieel beweeglijk. Naarmate zijn fabriek en huis zich uit-
{==31==} {>>pagina-aanduiding<<}
breidden, zetten blijkbaar ook zijn longen zich uit. Velen mijner kennissen vonden dit onaangenaam; ik vond 't alleen merkwaardig. Velen vermeden hem daarom; ik gevoelde alleen maar behoefte om van tijd tot tijd eens uit te rusten als ik hem lang gehoord had. Doch genoeg over Tubal. Laat ons zien hoe 't ondertusschen zijn vrouw ging.
't Mooie vrouwtje volgde manlief trouw op zijn eigenaardigen weg, zoolang ze mee kon, zoolang haar gemoedsleven niet terugwerkte tegen den stoomdruk, die er op uitgeoefend werd. Toen dat begon, werd zij stil en teruggetrokken, schoof zij binnen een jaar weer net zoo veel achteruit als ze in de eerste twee scheen vooruitgegaan. Na een jaar of zes was ze te eenenmaal onbeduidend geworden.
Tubal merkte daarvan natuurlijk niets. Hij zag niet hoeveel schoons en goeds, hoeveel liefelijks en geurigs vlak naast hem verkwijnde. Hij prees zijne vrouw om hare zorg voor zijn huishouden. Hij vermaande haar, zich niet te veel in te spannen. Hij gaf haar alle hulp, die voor geld te koopen was. Hij zond haar allerlei duur en solied vrouwenspeelgoed thuis, bracht haar naar de komedie, brak 's zomers een dag uit om haar naar een badplaats te brengen, en nog een dag om haar weerom te halen. Hij vroeg haar wat ze hebben wou. Waar ze 's nachts van droomde, dat kreeg ze 's morgens vroeg. Ze kon niet kikken van iets wat zij begeerde, of ze had 't onmiddellijk.
't Mooie vrouwtje erkende dat haar man te goed voor haar was. Als een harer oude vriendinnetjes meende dat hij zich te weinig met haar bemoeide, werd zij boos. Als manlief haar in een loge van de komedie, of op een tuinbank in een verrukkelijk oord had neergezet en haar vaarwelzeide om naar zijn zaken terug te keeren, beklaagde zij hem en niet zich-
{==32==} {>>pagina-aanduiding<<}
zelve. Als men haar vleide dat ze zoo'n rustig onbezorgd leven had, glimlachte zij tevreden en dankbaar. Er was niets dat haar ontbrak, of wat zij begeeren kon.
Alleen 's nachts, als zijzelve niet meer meesteresse was over hare indrukken en gewaarwordingen, dan rezen er beelden en tooneelen voor haar geest, waarin een andere wereld speelde. De morgenzon, waarin Tubal gekleurd en de oogen voor haar neergeslagen, waarin hij onder den indruk van een ongekend gevoel gestotterd had.... die morgenzon.... scheen dan op haar hoofdkussen en gleed over hare bleeke wangen, terwijl de vogels een lied der liefde en der verliefdheid zongen en haar schertsend schenen te willen vragen, of ze Tubal niet liever zóó gehouden had, dan zijn lof te hooren verkondigen door elken hamer, die kletterend neerviel, en elke zaag, die knersend door dikke ijzeren platen drong. Maar als ze ontwaakte, was haar eerste woord: ‘neen,’ ze wou hem liever hebben zóó als hij nu was, zoo beroemd; geëerd, rijk en nuttig.... dan was 't haar of ze zich tegen haar wakkeren man bezondigde, door te droomen zooals ze gedroomd had.
Tubal en zijne vrouw kregen in de eerste jaren van hun huwelijk geen kinderen. Zoolang hij bezig was met voor de toekomst te zorgen, hinderde dit noch hem, noch haar; maar juist toen ze er boven op waren, toen Tubal begon te oogsten en op te leggen wat hij gearbeid had, toen hij zou hebben beginnen te klagen -, toen opende zich 't vooruitzicht op den huwelijkszegen. Zij was daarmee hoogst gelukkig. Ze leefde weer geheel en al op. Zij gevoelde dat nu haar taak, haar levensroeping en levensgenot begonnen.
Tubal werd onder den eersten indruk nog weer voor vijf minuten een dichter. Hij kneep mijn hand bijna tot pulver toen hij mij 't heuchelijk nieuws vertelde, maar nadat alles

{==33==} {>>pagina-aanduiding<<}
goed was afgeloopen, zijne vrouw weer door huis en keuken liep en de gelukwenschen waren ontvangen, gewende hij zich al spoedig aan de verandering, kwam de fabriek en hare belangen weer geheel op den voorgrond.
Behalve die hoogste belangen der firma had Tubal nog een bijzondere reden om zoo spoedig mogelijk in zijn ordinaire nuchterheid terug te zinken. 't Was een meisje en Tubal had liever een jongen gehad. Wat kon hij met een meisje beginnen? Wat zou er van de fabriek worden als hij geen jongen kreeg?
Eenige jaren gingen voorbij en 't bleef bij dit eene en eenige meisje. Zonder dat zij ooit een woord van verwijt wisselden, of in 't minst in zorg en trouw jegens elkander verminderden, werd dit eenige kind, dat een meisje was, de oorzaak van verwijdering, of liever van een zekeren afstand die zich vormde tusschen Tubal en zijne vrouw.
Zij sloot zich met dit kind op. Hij vroeg er niet naar, als 't hem niet onder de oogen werd gebracht. Door den omgang met het argelooze en onbewerkte kwam haar oude natuur weer boven. Voor zijne teleurstelling ten opzichte van de toekomst der fabriek zocht hij afleiding in verdubbelden arbeid. 't Werd haar behoefte om andere indrukken dan die der industrie op te zoeken, in 't belang van haar dochtertje. Hij verdiepte zich 't liefst in de maatschappelijke beteekenis en het maatschappelijk gewicht van een streven dat zijn individueelen prikkel verloren had.
Hij was van nu af zeker dat zijne vrouw zich niet verveelde, al brak hij geen dag uit om haar naar een badplaats te brengen. Dit gaf hem een kalm gevoel, maar tevens den indruk van wel gemist te kunnen worden. Hij vervreemdde hoe langs hoe meer van zijn huis, ofschoon hij 't nooit ontweek, hij

{==34==} {>>pagina-aanduiding<<}
kon het uren en uren vergeten, hoewel hij overtuigd was 't niet minder lief te hebben dan voorheen.
In dit tijdperk van zijn leven frappeerde mij vooral het straksvermelde luidruchtige schreeuwen van Tubal. In dit tijdperk liet hij zich voor alle openbare en bijzondere betrekkingen verkiezen. Ook was 't toen, dat hij die groove partijen gaf, waarvan men pog uren in den omtrek spreekt.

Voor een maand of drie, terwijl ik op reis was, kreeg ik een brief van Tubal. Dat was zeker in geen tien jaar gebeurd.
De brief was zeer kort. Toch was hij in mijn oog uit Tubals handen buitengemeen melancholiek.
‘Kom als gij terug zijt eens bij mij,’ schreef hij, ‘ik moet u noodzakelijk spreken. Ik gevoel behoefte aan iemand bij wien ik mijn hart kan uitstorten.’
Wat was er gebeurd? De behoefte om zijn hart uit te storten was bij Tubal iets zoo ongewoons, dat ik een angstig vermoeden bij mij voelde opkomen. Waren misschien zijne zaken in de war?
Zoodra ik van mijne reis terug was gekomen, haastte ik mij tot hem. Ik vond hem op zijn kantoor, schijnbaar bedaard maar zeer bleek. Hij was binnen een paar weken zichtbaar verouderd.
Op mijne deelnemende vraag naar de bedoeling van zijn schrijven, stelde hij mij eerst omtrent zijne zaken gerust. ‘Die zal men in de best mogelijke orde vinden,’ zei hij met een glimlach, ‘en dat is mij wezenlijk een troost.’
Hierna deelde hij mij op den kalmsten toon mede, dat hij 't niet lang meer zou maken.
Hij had eenige verschijnselen waargenomen, die onmiskenbaar

{==35==} {>>pagina-aanduiding<<}
op zijn naderend einde wezen. De machine was hier of daar verlamd. Hij had te veel van haar gevergd. Nog eenige slagen en ze zou stilstaan.
Hij verzocht mij dit aan zijne vrouw mee te deelen. Hij zelf kon dat niet doen.
Ik trachtte hem te beduiden dat zijne voorstelling een hersenschim was, dat de verschijnselen die hij had waargenomen op zichzelf stonden en niets bewezen voor zijn algemeenen toestand. Ik trachtte hem over te halen om een dokter te raadplegen; ik meende dat hij overspannen was, dat hij rust noodig had, ik stelde als de uiterste mogelijkheid dat hij zijne zaken zou moeten inkorten.
Bij al mijne opmerkingen glimlachte Tubal even. Hij was zeker van zijne zaak, maar als ik verkoos kon ik nog wel wat wachten. Hij zou mij wel waarschuwen als 't gevaar dreigend werd. Van een dokter wilde hij niets weten. De machine kon nog een maand of drie mee.
Zes weken later begon ik zelf ongerust te worden. ‘Uw idee fixe zal u waarachtig dooden’ zei ik. Neen niet zijn idee fixe zou hem dooden. Bij hem was van sentimentaliteit geen sprake. De verbeelding was in hem jaren lang dood. Hier was alleen waarneming. ‘Het raderwerk is stuk, mijn vriend!’ zei hij met ijskoude berusting. ‘Er is niet aan te repareeren.’
Uit eigen aandrang ging ik nu zijne vrouw waarschuwen. Mijne mededeeling wekte haar angst en bezorgdheid. Ze had reeds lang eenige vrees gekoesterd. Zijn uitzicht had haar reeds weken lang verontrust, maar ze had hem naar niets durven vragen. 't Was zoo druk in de fabriek geweest en hij was zoo zelden rustig thuis.
Als eene vrouw 't gevaar onder de oogen gezien heeft, is zij gewoonlijk veel sneller dan wij mannen meester van den toestand.

{==36==} {>>pagina-aanduiding<<}

De vrouw van Tubal had in een oogenblik al 't terrein dat voor haar lag met vasten blik omvat. In een oogwenk had zij zich zelve en haren man teruggevoerd naar het punt van waar zij nooit hadden moeten afwijken. Zonder eenig schijnbaar geweld was zij weer de zorgzame, liefdevolle vrouw; in één nacht ontkiemde en ontplooide zich de bloem die wij op den bewusten zomermorgen in knop hebben gezien.

Toen ik drie weken later Tubal bezocht, vond ik hem in de tuinkamer. Vrouw en kind zaten naast hem. Een geur van gezelligheid kwam mij te gemoet.
Door de half geopende tuindeuren golfde een stroom van warmte en licht naar binnen die een nieuw leven schenen te tooveren op de bleeke, vermagerde koonen van mijn vriend.
‘Ik heb te veel in de fabriekslucht verkeerd’ zei Tubal, toen we na eenige oogenblikken recht vertrouwelijk zaten te praten ‘Ik heb in de drie laatste weken vrijer geademd dan in al de jaren van arbeid en vlijt, die achter mij liggen. Ik geloof dat ik oud had kunnen worden als ik mij van tijd tot tijd hier eens had kunnen warmen. Mijn kantoor is te kil. In onze fabrieken is met de beste zorg te weinig licht.
Ik geloof dat ik verkeerd gehandeld heb, door mijne vrouw van den eersten dag van ons huwelijk af in mijn levenskring te willen overbrengen. 't Schijnt dat men om de praktijk te kunnen uithouden, zekere dosis sentiment noodig heeft.’
‘Sentimentaliteit?’.... vroeg ik aarzelend.
‘Neen,’ antwoordde hij met een glimlach. ‘Ge moet mij mijne eigen woorden laten kiezen en er niet meer concessie aan uwe ideën uit zoeken, dan ik er in leg. Ik blijf bij 't geen ik altijd beweerd heb: Arbeid is 't eerste en 't meeste, maar

{==37==} {>>pagina-aanduiding<<}
de vrouw kan ons dien arbeid verlichten, door ons afwisseling te geven. - Bij mij is de machine stuk door gebrek aan die afwisseling en anders niets.’

Ik zal van de laatste levensdagen van mijn vriend Tubal niets vertellen. Zijn hart werd gaandeweg weeker. Zijn geest bleef even krachtig en gespierd. Rustig regelde hij alles wat er nog te regelen was. Met dezelfde zekerheid en vastheid waarmede hij steeds zijne zaken bestuurd had, nam hij de noodige beschikkingen, zoowel in 't belang zijner familie als van zijne werklui. Hij droeg zorg dat zijn naam, ook na zijn dood, in zegening blijven zou.
Toch deed hij deze dingen blijkbaar zonder hartstocht. 't Liefst wendde zich zijn hart naar vrouw en kind. Toen zijne vrouw hem de oogen gesloten had, bekende ze mij, dat de laatste weken van zijn leven de gelukkigste van haar huwelijk geweest waren.

Een paar weken na zijne begrafenis deed ik op eene eenzame wandeling mijn eerste bedevaart naar Tubals graf.
't Was een goddelijk schoone avond. Vriendelijk lachte de maan van den hemel. Een geur van frischheid en leven steeg uit de kerkhofbloemen op. Daar lag mijn vriend tusschen rozegeur en maneschijn, onder een hardsteenen zerk, met een opschrift dat gegoten was in zijn eigen fabriek.
‘Hier ligt begraven’ - zoo las ik - ‘Tubal, diep betreurd door zijne weduwe, zijn eenig kind en talrijke werklieden, wier weldoener hij was.’

{==38==} {>>pagina-aanduiding<<}

‘Door zijne weduwe, zijn eenig kind en talrijke werklieden wier weldoener hij was’ prevelde ik - ‘in zijn huis als in de fabriek, in de fabriek als in zijn huis’? - Wee ons als dat de regel werd....


{==39==} {>>pagina-aanduiding<<}

II. Een huwelijk zonder kinderen.

't Zijn een paar voortreffelijke menschen. Hij wordt door allen, die hem kennen, hoog geacht als een man van karakter, de type van degelijkheid, goede trouw en warme vriendschap voor elk, die iets goeds aanvaardde of de handhaving van iets edels op zich nam. Met honderd zulke mannen wil ik een stad van den tweeden en derden rang tot een wereldstad maken, want hij is een man van initiatief en weet tevens de verdiensten van een ander te waarderen. Indien van de beginselen van godsvrucht en deugd nog moest bewezen worden, dat zij een mensch ook als burger en huisvader bruikbaarder en meer geschikt maken, ik zou op hem kunnen wijzen als op een levend voorbeeld.
Evenwel veel zal ik voor heden over hem niet spreken in die eerste qualiteit; 't is mij meer om den huisvader dan om den burger te doen. Welnu, wat hij voor zijne vrouw is, zal spoedig blijken. Laat mij u vooraf die vrouw mogen voorstellen. Zij is in allen deele een koninklijke figuur. Reeds toen ze

{==40==} {>>pagina-aanduiding<<}
nog in haar ouders huis was, heb ik haar leeren kennen. Beminnelijker dan zij was er geene, en zoo als ze toen was is ze bij toeneming gebleven. De veronderstelling van wrevel en afgunst kon nooit minder gepast wezen dan bij haar.
Ze was uit een zeer talrijk gezin, de oudste en reeds zeer vroeg de rechterhand van hare moeder. Op een leeftijd, waarop de meeste meisjes nog zorgeloos rond fladderen, was zij geroepen geworden om de kleineren te helpen, had zij kennis gemaakt met dat heerleger van bemoeiingen en zorgvuldigheden waardoor 't leven eener huismoeder een gestadig jagen en drijven, een rusteloos omzien en toezien is. Ze zag van nabij hoe de bezwaren met den mensch kunnen opstaan om aan den avond van elken dag met hem ter ruste te gaan, zich legerende om den slapende en hem nog kwellend in zijn droomen. Ze zag van nabij hoe 't hoofd eener huismoeder duizelen kan van gestadig vragen of vergeefs rust zoeken voor een afmatting, die vaak 't gevolg is van vrijwillige drukte en rusteloosheid. Ze zag van nabij hoe men in een groot gezin zonder hoos opzet, elkaar 't leven kan verbitteren, alleen door zich ontijdig te bewegen, hoe de liefde zich daar 't best en op haar schoonst vertoont in elkaar te besparen wat men niet dringend noodzakelijk van elkander behoeft te vergen.
Onder al die zorgen, die dagelijksche beweging en beroering zag zij hare moeder oud worden vóór den tijd, bezwijken toen deze nog pas aan de grens van den middelbaren leeftijd genaderd was en alsof dit geene waarschuwing had moeten zijn, legde men al de lasten die de moeder niet had kunnen dragen op de schouders van haar, de zestienjarige. Met al het zelfvertrouwen der jeugd nam zij die op zich en tot verbazing van allen, die verstandig genoeg waren om dezen ongelijken strijd tusschen roeping en kracht met angst gateslaan,....

{==41==} {>>pagina-aanduiding<<}
volbracht zij hare taak, scheen zij ten volle berekend voor al 't geen men van haar vroeg.
Na vijf jaren was er eene belangrijke verandering in haars vaders huis gekomen. Het gezag was toen overgegaan in de handen eener vreemde, die al de titels en waardigheden der overleden vrouw en moeder geerfd had.
Op den dag waarop dit gebeurde was 't haar, alsof zij zelve onttroond werd, alsof haar persoonlijk een onrecht geschied was, alsof zij van nu af verwezen was tot den rang van eene logée.
Haar stiefmoeder was eene te verstandige vrouw, om deze positie niet te begrijpen en daarmee haar voordeel niet te doen. Zij nam den schijn aan alsof zij de verkregen rechten harer aangehuwde dochter ten volle erkende en dwong haar daardoor tot gewilligen afstand van den laatsten zweem van gezag. De onttroonde koningin bracht zelve met eigen hand de fanatieke aanhangers harer dynastie aan de voeten van het nieuwe gezag.
Evenwel daardoor werd 't haar te meer ondragelijk onder het eens zoo geliefde dak. De rol, die zij speelde was eene gemaakte. Ze voorzag dat zij zelve, ook weldra in volslagen onderwerping zou moeten komen.
In die omstandigheden gaf zij gereedelijk gehoor aan het vernieuwde aanzoek van den man, wien zij reeds lang in 't geheim genegen geweest was, maar met beslistheid had afgewezen zoolang zij onmisbaar was in het ouderlijk huis.
Drie maanden nadat haar vader zijn tweede huwelijk sloot, was zij de vrouw van dezen man geworden. De vriendelijke jaren die ze met hem mocht doorleven, hebben bewezen dat hij hare liefde ten volle waardig was. Hij heeft haar als op zijne handen gedragen. Hij heeft haar gewaardeerd en op prijs gesteld. Onder zijn oog en door zijne zorg heeft haar edel

{==42==} {>>pagina-aanduiding<<}
gemoed zich in al zijn rijkdom geopenbaard. Hij toonde te weten dat zij een schat van onberekenbare waarde mee ten huwelijk had gebracht. Hij wees er vaak met hoogmoed en dankbaarheid op, als op de rijkste huwelijksgift.
Waarom moest dat kapitaal voor een groot gedeelte renteloos blijven? Indien haar huwelijk met kinderen gezegend was geworden - zou zij 't model aller vrouwen geworden zijn. Zij kende al de geheimen om de leden van een gezin tevreden en gelukkig te maken. Zij wist wat eene moeder vermag om vrede en liefde te doen heerschen tusschen de meest uiteenloopende karakters. Zij behoefde niet nog eerst te leeren hoe de weg tot het hart bij een kind is te openen, hoe men 't vertrouwen kan winnen ook van den stugsten knaap en 't nukkigste meisje. Zij had reeds geleerd, wat vele jonge moeders nooit leeren, hoe men straffen kan zonder onthouding of kastijding, hoe men zijn gezag kan handhaven zonder dagelijksch vertoon van macht.
Wat zou zij met al die ervaring eene voortreffelijke moeder geweest zijn!
't Hinderde en bedroefde hem om harentwil 't meest dat dit niet gebeurde. De teleurstelling die hij bij haar veronderstelde, maakte zijn eigen teleurstelling des te pijnlijker, maar zoo hij al eenig smartelijk gevoel niet geheel onderdrukken kon, haar gedrag tegenover hem maakte het gemis op zijn minst genomen dragelijk. Al wat zij gedroomd, gedweept, gebeden en vurig gewenscht had, dat voegde zij, hoe meer de zekerheid van het ijdele harer wenschen klom, bij de offergaven harer liefde, die zij hem opdroeg. Al de schatten die ze in 't hart droeg, waren meer en meer voor hem, werden zijn deel en volledig eigendom.
Men zegt dat deze beide menschen elkaar bederven. Nu ja,

{==43==} {>>pagina-aanduiding<<}
dat zal wel zoo wezen, maar wat wonder? Zij erkent volmondig, ze is er trotsch op, zij vertelt aan ieder die 't hooren wil, dat zij wezenlijks niets beters weet te doen, dan hem te bederven; en hij, even als alle mannen een onverbeterlijke egoist, hij heeft 't mij nog onlangs beleden, dat hij zich systematisch bederven laat. Indien de eene helft der beschuldiging aldus in confesso is, zal 't wel niet al te gewaagd zijn, als wij de andere helft ook maar voor bewezen houden.
Haar voornaamste zorg is om hem jeugdig te houden. Als iemand uit beleefdheid of onkunde haren man een jaar of tien jonger aanziet dan hij is, komt er een glans van genoegen op hare lippen. 't Moet al een heel dom mensch wezen, die de beteekenis van dien glimlach niet verstaat. Zoolang zoo'n kinderloos echtpaar zijne jeugd bewaren kan, is het gemis van nageslacht niet groot. Even als in de zalige wittebroodsweken ziet hun blik dan nog immer vooruit. Het besef van oud te worden dwingt ons menschen omtekijken naar 't geen achter ligt en wat wij zullen achterlaten; zoolang wij ons jong gevoelen blijft de volle herinnering aan de weken en maanden waarin wij elkaar genoeg waren, niets vuriger begeerden dan alleen, alleen met ons beiden te zijn.
O, ik weet wel, dat er huwelijken zijn, waarin deze natuurlijke neiging van het menschelijk hart ontaardde in ziekelijke sentimentaliteit, huwelijken waaruit een benauwende geur van modeparfum u te gemoet dwarrelt, waar door wederzijdsche hulp de man een gefriseerd skelet en de vrouw een oude coquette werd.... maar wat hebben die geblankette tooneelpoppen gemeen met een gezond, Hollandsch, huiselijk leven, waar liefde en plicht den toon geven? Wij hebben wel gepaster beelden bij de hand dan oude heeren met opgevulde kuiten en oude dames met valsche krullen..... Als gij een

{==44==} {>>pagina-aanduiding<<}
beeld van zorg zonder sentimentaliteit, van trouwe, altijd wakende liefde zonder weekheid verlangt, ga dan tot onzen kleinen burgerstand, zet u neer bij den Hollandschen werkman en zijn goede sloof.... Ik kan er u een paar toonen als ge wilt, die 't penseel van een Troost waard zijn.
Dicht bij mijne woning staat 't huisje van een gepensioneerden scheepstimmermansknecht. 't Is maar van hout doch 't is goed onderhouden en.... wat de hoofdzaak is, het is zijn eigendom. Door vlijt en zuinigheid heeft hij op zijn ouden dag een eigendom. Niemand kan er hem uitzetten. Er zou al wonder wat moeten gebeuren, als hij en zijne vrouw er niet uitgedragen werden.
Nu, als dat gebeurd is mogen de neven en nichtjes met 't huisje doen wat ze willen. Hij verlangt niet te regeeren na zijn dood, maar hij en zijne vrouw moeten in dat huisje in vrede kunnen sterven. ‘We hebben er nu al vijf en veertig jaar samen in gewoond,’ zegt hij, ‘met Gods hulp vieren wij er over een jaar of wat onzen gouden bruiloft nog in. Ik ben er met mijn jonge bruid ingetrokken - toen was 't nog mijn eigen niet - maar we hebben 't samen verdiend met hard werken en we hebben mekaar oud zien worden tusschen deze planken. We hebben er door Gods goedheid kostelijke dagen in beleefd. Nooit hebben we een onvertogen woord samen gehad. Als ik soms eens knorrig van 't werk kwam, stond zij hier in de deur met haar vriendelijke gezicht en eer ik binnen was, was de knorrigheid ver te zoeken. Toen ik die erge ziekte had, heeft zij me daar, in diezelfde bedstee, opgepast, en toen zij 't zoo te kwaad had, u weet wel in de kolératijd, toen ze op der dood lagen de dokter zeî dat ze er niet van op zou komen, toen heb ik daar, in dien hoek, op mijn knieën gelegen en net zoo lang gebeden tot ze weer beter

{==45==} {>>pagina-aanduiding<<}
werd... Vindt meneer niet, dat ze er nog knap en fiks uitziet voor der jaren?.... ‘Ik ben maar blij dat ze in der eigen huisje kan blijven, als ik er niet meer ben; en als ze mij voorgaat, wat onze lieve Heer verhoede, dan zal ik de rest van mijn tijd, hier aan haar zitten denken tot ik ook opgeroepen word. Vindt meneer dat een mensch zonde doet, door zoo erg veel van mekaar te houden?’

De eigenaardige roeping der vrouw verloochent zich nooit. Hoe vriendelijk ook haar levenszon aan den hemel prijkt, als ze voor den man harer keus waken en zorgen mag, hoe rijk en breed haar geest zijn vleugelen ontplooie als zij hare vrije uren dienstbaar maakt aan kunst of smaak... zet een kind op haar schoot, plaats haar te midden van eenige kleinen die de handjes naar haar uitstrekken en hare hulp begeeren... en ge ziet haar oog schitteren van een ongewoon vuur... een glans van hooger en reiner licht spreidt zich uit over haar gelaat. Zij staat voor u in al hare heerlijkheid; profetesse der liefde en zelfverloochening is haar naam.
O, lach niet te lichtvaardig gij sterke en hoogwijze Heeren der schepping, om de vrouw, die zich een ruimer werkkring zoekt, als het leven haar slechts een zeer beperkten heeft aangewezen. 't Is gemakkelijker met het streven der vrouw te lachen dan haar eigenaardigen arbeid te waardeeren.
Ik weet wel, er is veel dat van de vrouw uitgegaan en door haar bestuurd, innig belachelijk is. Ik wil onder de eersten zijn om er mij vrolijk over te maken. Geen beleefdheid zal mij daarvan terughouden, als de vrouw haar aanleg en roeping vergeet, als zij ons navolgt in ons vergaderingetje-spelen, ons ijdel najagen van titels zonder gezag, ons bekladden

{==46==} {>>pagina-aanduiding<<}
van papier en perkament met de oorkonden onzer ijdelheid. Ik zal zeggen:
‘Wat ik u bidden mag, mijne dames! laat deze gekheden aan ons over. Wij mannen, die op 't gebied van kerk of staat bundels vol tragoedies hebben, we hebben ook behoefte aan de klucht: bij ons is ruimte voor de dwaasheid, omdat de ernst soms zoo hoog ernstig is, maar bij u, wier leven veelal daarheen vloeit als een beek bij flauwe helling, zijn de grenzen tusschen het heilige en komische vaak zeer zwak.’
Maar.... als de vrouw haar eigenaardige kracht en roeping zoekt overtebrengen op ruimer gebied, als zij hare taak van vrouw en moeder tracht dienstbaar te maken aan de bevordering van het geluk van anderen.... waarom wijst gij haar dan terug, gij mannen in uwen hoogmoed en misplaatste zelfgenoegzaamheid?
De armen vertroosten, de naakten kleeden, de gevallenen opbeuren, de bedroefden bemoedigen, de kranken genezen - in één woord de liefde beoefenen niet alleen als een geheiligd instinct maar als een geestelijke daad en een vrije roeping... dat is het erfgoed der vrouw en haar onvervreemdbaar recht in eene maatschappij die de waarde van elk individueel streven predikt.
Zal ik u vertellen wat mijne kinderlooze op dat terrein dagelijks verricht? Ge zoudt 't van mij of een ander harer vertrouwden moeten hooren. In de verslagen van zekere welbekende vereenigingen zult ge slechts de helft vermeld vinden van 't geen ik u kan verzekeren, dat zij doet.

Voor de kinderen hunner vrienden is mijn kinderloos echtpaar een ware schat. Bij menig gezin vervullen zij de onmis-
{==47==} {>>pagina-aanduiding<<}
bare plaats van een oom of tante. Als er een peet noodig is zijn ze steeds bereid hun naam en klein cadeau te leenen, 't Is of zij, waar hun geslachtsnaam gaat sterven, trachten voort te leven in hunne voornamen. En ook al dragen deze hunne namen niet... Voor kinderen zijn zij steeds weldadige en verrassende beelden uit een sprookje of tooververhaal.
Wat een blijdschap onder mijn kleine volk als zij bij ons verwacht worden. ‘Ge moogt de kinderen wel wat achter de schermen houden, als zij bij ons komen’ heb ik eens tot mijne vrouw gezegd - maar deze heeft met eigenaardige vrouwelijke takt, de casuspositie beter begrepen.... ‘dat zou hun grieven; als 't ware eene herinnering aan hun gemis zijn’ heeft zij gezegd.
Nu, van het eerste oogenblik af is 't bewezen dat mijne vrouw juist had gezien. De goede menschen hebben letterlijk genoten in de argelooze vrijmoedigheid en de dartele vertrouwelijkheid van ons kroost.
Hij zat na nog geen vijf minuten met mijne beide oudste jongens op zijn knie, rijdende en dravend dat 't een aard had. Zij liep zingend en dapsend met de kleinste door 't vertrek. Een oogenblik vergat zij dat 't niet haar eigen was. In beider vrolijkheid was niets gedwongens. Zij spaarden ons de pijnlijke gedachte dat zij zich zelven geweld aandeden om onzentwil. Zóó vond ik hen altijd. Ik heb hen bezocht toen er voor een paar maanden een kleine naamgenoot van hen beiden gestorven was. Nooit zag ik eene moeder meer bedroefd over het verlies van een eigen kind! Zijn smart was als die van een vader.
Zij hadden de kleine zoo liefgehad, ze wisten mij wonderen van het kind te vertellen. Geen eigen ouders konden meer verblind voor de gebreken zijn, opgetogener over elk bewijs van schranderheid en vroege ontwikkeling.

{==48==} {>>pagina-aanduiding<<}

Slechts in één opzicht had die droetheid een zweem van bitterheid, zoo 't scheen. 't Was de vrouw, die dit teere punt 't eerst aanroerde.
‘Ik heb mij wellicht bezondigd’ zeide zij ‘doordat ik 't kind te veel heb liefgehad. Menigmaal heb ik vergeten dat de kleine niet ons eigendom was. 't Noemde mij soms “moeder” en de hemel vergeve 't mij, maar ik heb dat het kind nooit verboden.
't Was liever bij ons dan t'huis. 't Hechtte zich aan ons alsof 't geen eigen vader of moeder had... Ik beken 't, mij was die verleiding vaak te sterk. Ik geloof dat ik daarin niet wel heb gedaan’.................................... Indien ik een priester geweest was - ik zou haar in den naam der eeuwige liefde vergiffenis hebben geschonken. Nu, wist ik niets te doen, dan haar de hand te drukken. Er is eene menschelijke zwakheid, tegenover welke ik mij onmachtig gevoel.
Doch genoeg over mijne kinderlooze vrienden. Mijn schets van hun huwelijksleven is zwakker dan ik zou wenschen, vooral zwakker dan hun edel, goed hart verdient. Dit edele hart spreekt zich uit in een enkel woord, dat zij mij onlangs schreef, na een lang verhaal en menig verzoek in 't belang van anderen: ‘Wij zijn innig gelukkig’ schreef ze, ‘maar gevoelen desniettemin immer levendig wat wij missen. Nu, trachten wij op andere wijze nuttig en anderen ten zegen te zijn.
Boven alles doen wij ons best om ons hart vrij te houden van afgunst, ons te hoeden voor de zonde van gelukkigeren te benijden.
Een kinderlooze echt is een ramp, maar behoeft geen misdaad te worden. Is 't niet zoo?’
- Ja, zóó is 't.



{==49==} {>>pagina-aanduiding<<}

III. Klein maar dapper.

't Is maar een klein wijfje, doch ik verzeker u dat ze zich weet te redden. Ge moest haar eens zien, als er 't een of ander niet in orde is. Dan is er een vuur in haar oogen, een kracht in haar stem, dat lange menschen van zes voet eerbied voor haar krijgen, ofschoon nog nooit één hunner daarbij gedacht heeft aan onvrouwelijke bazigheid en dergelijke leelijke dingen. Een mijner vrienden, die dieper kijkt dan de massa, heeft mij heel deftig gezegd: ‘Meneer! 't is een wijfje van groote wilskracht. Zij heeft die verkregen door liefde en geloof. Zij is sterk omdat zij hare zwakheden overwon en door plichtgevoel, geestelijk door en door gezond werd.’ Nu, ik wil dat graag gelooven, want anders is 't mij onverklaarbaar hoe zoo'n klein menschje zóóveel kan overzien, beredderen en in orde houden, en toch zoo beminnelijk blijven.
Ik zag nog onlangs hoe zij met haar zoon omsprong, een jongen van zeventien jaar, die zijn moeder vergoodt, die voor haar door een vuur zou loopen, maar die gelijk alle jongens

{==50==} {>>pagina-aanduiding<<}
van zeventien jaar, nu en dan als een jong veulen achteruit slaat, iets wat niet bepaald gevaarlijk is, en geen der omstanders 't leven zal kosten; maar wat een veulen toch moet afleeren, vooral in 't belang van 't beestje zelf. De jongen had kennelijk plan om zich niet zoo heel gemakkelijk te laten grijpen, ik geloof omdat ik er bij was, maar er was geen quaestie van verzet. Zij joeg hem niet in een hoekje van de wei, of naar den dam bij 't hek; ze hield hem geen klontje suiker voor, noch gaf hem zoete namen om hem op die manier ongemerkt te pakken (een manier, die bij jonge veulens zeer gebruikelijk en misschien wel te verdedigen is); ze ging regelrecht op hem af en had hem al bij de korte manen, eer hij voor zichzelf had uitgemaakt of hij links of rechts zou uitspringen. En toen ze hem vasthad, toen hield ze hem vast en sprak hem zoo ernstig en zoo kalm aan, dat ik den langen slungel al kleiner en kleiner zag worden en haar al grooter en grooter. Toen hij zóó klein was, dat al de herinneringen zijner kinderjaren bij hem opkwamen en de knaap zich weer angstig tegen haar aandrong, alsof hij bang werd voor de vrijheid en zelfstandigheid, die hij zoo begeerd had en zoo misbruikt, toen.... sloot ze hem in hare armen. - Ik heb wel reuzinnen gezien, die met hare jongens onhandiger omgingen, en die men toch eer dan haar zou kiezen, als ze samen dongen naar een post van vertrouwen en opvoedkundigen tact.
Naar aanleiding van de mededeeling van boven genoemden vrind, heb ik informaties genomen en 't lust mij nu te vertellen, hoe zoo'n klein wijfje zoo dapper en krachtig werd. Die geschiedenis kon anders wel eens onbeschreven blijven, want zijzelve zal er geen hand voor op 't papier zetten, en de meesten harer kennissen denken dat zij altijd zóó geweest is, ten minste als zij een oog hebben voor haar dapperheid.

{==51==} {>>pagina-aanduiding<<}

Ze was oorspronkelijk min of meer een poppetje, een wezentje om met watten te bekleeden en met de meeste omzichtigheid te behandelen; ik zeg dit niet zoozeer met 't oog op haar phijsiek, bepaald ten opzichte van haar geestelijke vermogens.
Haar papa was een halve broer van meneer Kegge, u allen bekend, en haar mama was de type van bedrijvigheid, levendigheid en levenmaakachtigheid, zoodat zij was opgegroeid in een van die logementen, die maar één familie logeeren; een van die oliemolens of koperpletterijen, waar aller voeten de stampers en hamers zijn, waar de trappen gestadig kraken van menschen die er tegen op vliegen, en de gangen tot diep in den nacht weergalmen van geschreeuw en geroep, dat daar is blijven hangen van den vorigen dag.
In die woning had zij de nederige rol van vleermuis vervuld en de overtuiging gekregen, dat ze 't licht moeilijk verdragen kon, dat hare oogen te zwak waren, haar figuurtje te nietig, hare indrukken te kinderachtig om zich te laten hooren. Onder dat alles was zij zoo klein gebleven, naar lichaam en geest, dat papa op zijn eigenaardig aanmoedigenden toon placht te zeggen: ‘dat hij haar met haar verjaardag onder een stolp zou laten zetten,’ terwijl mama als ze tijd had om even te blijven zitten, aan al wie 't hooren wilde haar vrees klaagde; ‘dat 't goede kind nooit geschikt zou worden voor een huishouden.’
Toen ze zestien jaar was, had men haar in de wereld gebracht, en de wereld had gezegd: ‘wat een lief kind!’ zonder er zich veel om te bekommeren of ze 't hoorde of niet. De wereld had haar getroeteld zooals zij dat lieve kinderen doet, en haar door den een of anderen gedienstigen geest laten wegbrengen, zoodra er over ernstige dingen gepraat werd. Nu,

{==52==} {>>pagina-aanduiding<<}
dat is, gelijk gij weet, niet precies de manier om van kinderen menschen te maken, ofschoon er op deze theorie heele opvoedings-systemen zijn gebouwd; zelfs voor natieën en volken. 't Is niet noodig dat kinderen juist overal bij zijn, maar als de waarheid hun toevallig eens ongesluierd te gemoet komt, moet ge hem niet wegbrengen. Door oudere menschen altijd op hun Zondagsch te zien, oudere dames met een gemaakt proper mondje tegen haar papegaai te hooren praten, en oudere heeren fausset te hooren zingen, komt men er toch ook niet! Doch ter zake.
Er waren veel jongeheeren, die bij papa en mama aan huis kwamen. De jovialiteit van meneer sleepte een grooter vloot binnen, dan de overdadige huishoudelijkheid van mevrouw weer naarbuiten dreef. De kinderlijke onschuld van het dochtertje maakte op allen een zekeren indruk. Bij de ouderen duurde die indruk zes weken, maar nam dan ook al spoedig een buitengewoon kalm karakter aan. Bij de jongeren was de eerste impressie hevig, doch gewoonlijk liep de crisis in drie dagen af.
Voor elk, die haar attenties bewees, gevoelde zij iets; voor niemand veel bijzonders. Ze zag in de vriendelijkste dienstvaardigheid en de brandendste oplettendheid niets wat haar trof; want ze was gewoon de wereld als iets heel luidruchtigs te beschouwen; terwijl de meer rustige welwillendheid haar koud liet, omdat het fonds van achting ontbrak..... Eene vrouw vergist zich, zooals ge weet, in dat opzicht niet licht.
Laat mij u zeggen dat zij niet zoo onnoozel was, als de vertrouwde vriendinnen harer mama elkaar in 't oor fluisterden; ze was geen schaap, doch geen enkele van hare hoedanigheden had ook maar een begin van bewerking ondergaan. Ze keek de wereld aan, gelijk zij vroeger in haar bedje had

{==53==} {>>pagina-aanduiding<<}
geluisterd naar 't slaan van deuren en 't klinken van bellen in haar vaders huis. Ze wist dat zij er maar niet op letten moest; men had haar gezegd dat ze altijd maar rustig moest gaan slapen, en door de gewoonte had zij geleerd er door heen te slapen. Zóó ging 't haar nu ook.
Toen zij negentien jaar was, kwam een neef van mama's kant uit de Oost terug en vestigde zich met Oostersche gemakkelijkheid, voor een paar maanden, ten huize van zijn oom. 't Was een lang en statig man van twee en dertig jaar, met een ernstig gelaat en een toon van gezag, die hem niet kwaad stonden. Hij had al vrij wat van de wereld gezien, voordat hij eene landsbetrekking in Indië gekregen had. Van zijn twintigste jaar af had hij gereisd; menschen en volken had hij gade geslagen en allerlei gevaren te land en te water getrotseerd. Van nature rusteloos, was hij, onder den indruk van de rusteloosheid, die de groote menschenwereld drijft, bovenmate kalm geworden. Op den rand van het volslagenste scepticisme, was die kalmte een schild geworden, dat hij allen en een iegelijk voorhield, waartegen menschen als zijn oom hun neus stootten, en die zijne tante wanhopig maakte. Beiden, oom en tante, waren bang voor hem en voelden zich toch gestreeld door zijne tegenwoordigheid in hun huis. 't Was hun of zij een hooggeplaatst man, een minister of koning te logeeren hadden, en ofschoon zij daardoor vreemdelingen waren geworden in hun eigen huis, lag het karakter van kastelein en logementhouder niet zoo ver buiten hun levenskring, dat zij deze tijdelijke verandering te eenenmale onaangenaam konden vinden. Het verdere dienstpersoneel vloog op de wenken van den gast en bad om de verlenging van zijn verblijf, al rilden zij bij de mogelijkheid dat hij eeuwig zou kunnen blijven. Als 't weken lang gestormd heeft, is een zwoele, makke dag eene verkwikking!

{==54==} {>>pagina-aanduiding<<}

Niemand evenwel ondervond weldadiger invloed van het verblijf van den Indischen neef dan zij. Voor haar was die man, wiens ernstig gelaat altijd vriendelijk en nooit hartstochtelijk scheen, wiens vaste tred steeds van een even vasten wil getuigde en nooit dreunend door gangen en portalen klonk, eene verschijning uit een andere wereld. Zij kon hem tegenkomen zonder te schrikken, ofschoon zij bloosde. Ze kon uren lang luisteren naar zijne verhalen van het woelige leven in Oost en West, en had een gevoel alsof zij uit zijn mond de verschrikkelijkste dingen zou kunnen hooren zonder te rillen. Als hij op de wandeling haar zijn arm bood, legde zij 't kleine handje zoo vredig neer, alsof hij rechtstreeks door God gezonden was om haar over alle bergstroomen heen, veilig langs alle afgronden te geleiden. Langzamerhand werd zij gewoon naar zijn stap te liggen luisteren, als hij 's morgens vroeg langs haar slaapkamer ging, en dan de oogen weer toe te doen, alsof ze nu pas veilig was voor alle kwaad, omdat hij waakte. Langzamerhand gewende zij er aan, hem in alles raad te vragen, en hij had genoeg van de groote machines der wereld gezien om zich met wezenlijk genot aan de studie van zoo'n klein machine als een meisjeshart te kunnen wijden. Langzamerhand deelde zij hem al haar kleine zorgen en angsten mede; meer en meer groeide zijn beeld samen met de idealen, die tot nog toe in onbewerkten vorm op den bodem van haar hart hadden gelegen; meer en meer werd 't haar behoefte zijne verschijning te verklaren uit de sluimerende voorstellingen van vrede en geluk, welke zij vast geloofde dat een engel haar had voorgeteekend.
Was dat liefde? Toen in zijn kalm en rustig gemoed de overtuiging zich had gevestigd dat eene verbindtenis met haar een verstandige en goede daad zou wezen, toen zeide hij haar

{==55==} {>>pagina-aanduiding<<}
dat het liefde was, en zij geloofde het. Waarom zouden wij 't ook niet gelooven? De behoefte aan liefde openbaart zich, evenals het gevoel voor 't schoone, bij de menschen in zoo verschillende vormen, dat zelfs niet geheel oppervlakkige waarnemers de liefde grillig hebben genoemd. Ongetwijfeld was hij eerlijk en oprecht in zijne verzekering. Zoo de man, die de hartstochten niet had gekend dan in hunne ruwheid, die zijne diamanten had weggeborgen toen ze nog ongeslepen waren, zoo deze man van rijpen leeftijd en, zoo hij meende, rijpe ervaring, iemand bedroog, dan bedroog hij niet haar, maar zichzelven.
Na een kort engagement trouwden zij, en die overgang was voor haar schier onmerkbaar. Sinds den dag zijner komst in haar vaders huis had ze zich, om zoo te zeggen, als zijne vrouw gevoeld. Daarenboven was hun huis door mama in orde gebracht. Voor luidruchtige jammerklachten over haar vertrek had papa aan diné's en soupé's, onder Bourgogne en Champagne, rijkelijk gezorgd. Haar heengaan was, als 't scheiden van een geliefde logeé, niet zonder tranen en dankbetuigingen, maar zonder zorg of angst of vrees -, zonder hartstocht.
Er zijn er meer die zóó de ouderlijke woning verlaten, en de wereld zegt dat die huwelijken niet de ongelukkigste zijn. In dit geval had de wereld bepaald gelijk. Haar huwelijk was zoo gelukkig als 't, bij gemis van het voorspel, wezen kon. Haar man bleef voor haar dezelfde; geen enkele parel ontviel aan zijne kroon; geen daad van ruwheid of zelfzucht bezoedelde zijn beeld. Zooals ze hem liefhad, bleef zij hem lief hebben; terwijl hare achting klom, hoe meer zij hem leerde kennen. En hij?
Laat ons eerlijk zeggen dat mannen van zekere kracht, al met heel weinig liefde toekunnen. Hij voelde haar handje zijn

{==56==} {>>pagina-aanduiding<<}
arm vaster en vertrouwelijker drukken; hij voelde een enkele maal haar wang inniger tegen de zijne rusten; hare lippen gaven vrijmoediger zijn morgen- en avondkus terug en hij verheugde zich in 't ontkiemen eener liefde, aan welke hij geen groote eischen gedaan had. Hij behoorde niet tot de mannen, die over koû klagen als de huiselijke thermometer niet minstens 80o teekent. Hij hield van een gematigde warmte en voelde zich 't aangenaamst in April of Mei.
Zoo ging een vijftal jaren heen. Ze werden benijd door hunne bekenden, en waren overtuigd dat hun geluk dat verdiende.
Papa vertelde aan ieder, die hem tegenkwam dat ‘dat kleine ding’ hem razend meeviel, dat zij hare kleine plichten deed ‘als een mensch van ondervinding,’ en ‘dat zijn schoonzoon, hoewel een stijve Klaas, voor haar juist goed was. Ze moest zoo'n deftigen heer en meester hebben. Hijzelf kon 't in dat stille huis niet lang uithouden.’
Mama kwam, als ze tijd had, wel eens overvliegen. ‘Ze redderde dan zoo wat, en bracht,’ zei ze ‘de boel weer op gang;’ maar schoonzoon wist haar met veel beleid af te houden, en mama was en bleef voortdurend een beetje bang voor hem.
In die vijf jaren heeft zij haren man twee kinderen geschonken, maar de drukte is daardoor niet belangrijk vermeerderd. Ofschoon hare kinderen de gewone zorgen vereischten -, ‘lastig waren ze niet.’ Als haar papa eens wat met ze kwam ravotten, bleken 't kinderen te zijn als alle anderen; maar als hun eigen vader met hen prentjes zat te kijken, waren ze even tevreden en gelukkig. Voor de toekomst beloofden de ouders zich veel van den stillen zin en meegaanden aard van hun kroost.

{==57==} {>>pagina-aanduiding<<}

Aan dat zoo kalm en vredig leven was de dood een eind komen maken. Haar man kwijnde binnen een paar maanden weg aan een uitteerende ziekte, en de dokters deden bij die gelegenheid de verrassende ontdekking dat hij de kwaal, waaraan hij bezweek, al zes jaar lang had gehad.
Daar stond ze met haar beide kinderen alleen. Weldra zou bovendien nog een derde haar zorgen vragen.
In de twee laatste maanden was zij niet van het ziekbed van haren man geweken. De wanhopige blik, dien hij nog in de laatste oogenblikken naar haar opgeslagen had, en zijn zoo vaak herhaald: ‘Arme vrouw! wat zal er van u en onze kinderen worden?’ hadden haar door de ziel gesneden. Op den morgen na zijn sterven had zij het witte laken van zijn gezicht genomen, en diezelfde vraag nog weer gelezen op zijn lippen. Haar vader had gedurende drie volle uren haar rustig huis met zijne jammerklachten vervuld, en elk rouwaccoord had geklonken. ‘Arm kind! arm kind! wat moet er van u worden?’ Mama had haar, zoodra de adem des stervenden koud was, in de armen genomen, meer dan een uur haar hoofdje aan haar borst gekoesterd en ‘arm kind! arm kind! wat zal er van u worden?’ luidde 't alweer. ‘Arm kind!’ zeiden de bloedverwanten, die haar bezochten; ‘arm kind!’ jammerden de bekenden, die haar condoleerden; en 't was haar, alsof de algemeene meewarigheid reeds zwanger ging van de gedachte om hare kleinen tot zich te nemen en desnoods in een weeshuis ter verpleging te zenden.... Toen werd de moeder in haar wakker, toen stak de fierheid der vrouw het hoofd op... Ze drukte haar tweetal aan haar hart; ze hield ze vast, alsof zij ze moest verdedigen: zij kuste ze zooals zij nog nooit hare kinderen had gekust en.... ‘arm kind?’ weerklonk 't in haar hart - ‘neen! met Gods hulp nog niet!’

{==58==} {>>pagina-aanduiding<<}

Ziedaar hoe zelfs onhandige troosters een mensch goed kunnen doen; want als men haar alleen liet, werd 't weer geheel anders in haar gemoed. Dan vloeiden hare tranen op de kleine blonde kopjes harer lievelingen; dan hief zij hare armen op naar den hemel, als wilde ze vragen, waarom God haar dit had aangedaan -; maar ze vroeg dat niet. Ze kende dezen onheiligen vorm van smart en droefheid niet. Zij weende slechts; maar ze weende bitterlijk.
Ik spaar u de bijzonderheden van de laatste plechtigheid, die in sommige huizen zoo vormelijk, in andere zoo hartverscheurend gevierd wordt. Zij had aan die plechtigheid geen ander deel, dan een lijder aan zijne verpleging. Te midden van tranen van droefheid en vaarwel, voelde zij zich pijnlijk aangeraakt door eene zorg en vriendschap, die schenen te zeggen: ‘Laat alles maar aan ons over. Gij zijt te zwak om te dragen, wat onze vereenigde kracht maar even tillen kan.’ Wij weten allen, er is een deelneming, die niet steunt en troost, maar als een nachtmerrie op de borst drukt. Toen de deelnemende vrienden haar en hare kinderen voor 't laatst beklaagd hadden, voelde zij zich verlicht en werd ze getroost door een gebed om kracht -; want nu 't lijk van hem, op wien zij geleund had, was uitgedragen, nu herleefde de gedachte aan eigen kracht in haar.
‘Arm kind!’ lispelde ook zij, maar 't klonk reeds als de nagalm van een treurzang, door een ander vervaardigd en gezongen. Door de wolken heen zocht zij naar een lichtstraal. Was er voor haar niets beters weggelegd dan... troost?
Er kwamen dagen van groote beweging en woeling om haar heen. Zijzelve, verzekerde men, mocht zich met niets bemoeien. Men liet haar met de kinderen in de stilste kamer van het huis alleen, terwijl notaris en kantonrechter af- en aan-
{==59==} {>>pagina-aanduiding<<}
gingen, de familieraad in de groote zaal bijeenkwam, en over de voogdij harer kinderen werd beraadslaagd. Alleen als 't onvermijdelijk was, werd zij even geroepen; doch ook dan behoefde ze maar zwijgend neer te zitten om te hooren dat alles reeds was voorbereid en gereed gemaakt. Als men gedurfd had, zou de een of andere medelijdende bloedverwant haar handteekening hebben nagemaakt!
Papa kwam met de blijmare dat alles zóó geschikt was, dat zij rustig op denzelfden voet kon blijven voortleven -; 't kostte den goeden man moeite om niet te schateren van plezier bij dit plezierig bericht. Mama kwam met de belofte, elken dag eens even te zullen kijken hoe de zaken marscheerden. Een paar neven kwamen om onvergelijkelijke menschen aan te bevelen, als zij hulp of raad noodig had. Een paar nichten staken de neuzen in de stille kamer, en beloofden dat zij de kinderen heel dikwijls eens te spelen zouden vragen.
Toen alles zoo mooi geschikt was, mooier dan men had kunnen denken, en geschikt door de lui zelven, die zoo blij over de schikking waren; toen ging de familie heen en begreep eigenlijk niet, dat zij nu nog zoo verslagen was. De gestorvene scheen niet zoo onmisbaar als 't koor gezongen had..... De wereldsche zaken kunnen al heel wat verdragen, eer ze, na een hoogwijzen familieraad, wanhopig staan.
Op den dag nadat men alles zoo goed voor haar had beredderd, kwamen de kleine zorgen, als gewoonlijk. Een paar grootere, die zij nog nooit gezien had, kwamen achteraan; en wel vooreerst in de gedaante van een geldman, die pretendeerde een christenmensch te zijn en derhalve, buiten de familie om, de weduwe goeden raad kwam geven. Nog verscheen er een heer met een kale jas en een bril met koperen beslag, die tot nog toe door de luidruchtigheid van papa buiten de deur gehouden was,

{==60==} {>>pagina-aanduiding<<}
maar die zich en zijne zeven hulpbehoevende kinderen nu kwam recommandeeren, om mevrouws boeken te mogen bijhouden. De geldman sprak van 6 en 6½ percent, van prolongatie en disconto, van talons en recepissen, en zette daarbij van tijd tot tijd zulke verliefde gezichten, dat ons jonge weeuwtje hem verbaasd aanstaarde en een beetje bang voor hem werd. Ze wist niet dat die sentimenteele lonken de genoemde schoonen van de effectenbeurs aangingen; ze wist niet wat er in 't hart van een geldman omgaat, als hij de banknoten van een ander in den neus heeft en in gedachte streepje gooit met zijn buurmans rijksdaalders.
De adspirant-boekhouder met zeven moederlooze kinderen werd dadelijk aangenomen. Och, ze kon niet vooruitzien dat haar papa hem den volgenden morgen met een aalmoes de deur zou uitzetten, omdat de man niet behoorlijk schrijven kon.
Bij deze eerste moeilijkheden bleef 't dien eersten dag. Elke dag, die volgde, bracht nieuwe mee en zij leerde begrijpen dat elke dag genoeg heeft aan zijn eigen kwaad. Evenwel, de grootste zorgen bleven nog op den verren achtergrond; wat ze niet dragen kon, liet ze eenvoudig vallen. Haar papa raapte 't met wezenlijk genoegen op. Hij herhaalde wel honderdmaal op een dag, dat zij zich met niets moest bemoeiën, en elken geldman, boekhouder, of dergelijken, die zich weer vertoonen dorst, wierp hij met een eigenaardig plezier op de straat. In de meeste gevallen was dat voldoende. Toch was deze woestheid van papa weinig geschikt om haar in haar passieve rol te doen berusten. Zij had gezworen dat zij zelf haar huis zou besturen. Zij zou woord houden.
Voorloopig was dit evenwel nog een onmogelijkheid. Om der wille van de groote gebeurtenis, die op handen was, moest zij alles lijdelijk aanzien.

{==61==} {>>pagina-aanduiding<<}

't Was een dag van zeer weemoedige blijdschap, toen zij haar derde kind het leven schonk. In haar moederweelde en weduwsmart lag een wereld van menschelijk lijden en goddelijke vertroostingen. Ze wist zelve niet, wat in haar hart de overhand zou behouden. Voor 't oogenblik won de blijdschap 't van de smart.
Waarom was zijzelve de eenige, bij wie die blijdschap bleek te bestaan? Geen van allen, die van tijd tot tijd de hand door de zware groene gordijnen staken, van wiens lippen een enkel woord van blijdschap of dankbaarheid haar tegenklonk. Zelfs papa scheen zijn gewone blijmoedigheid verloren te hebben, en duidelijk hoorde zij het onderdrukte snikken van mama. 't Was of niemand, behalve zijzelve, de heerlijkheid van een nieuw leven begreep; een nieuw leven, al was 't ontkiemd te midden van puin en gruis.
In haar dankbaarheid verzocht zij dat men haar het kind zou geven. Ze wilde 't met hare kussen overdekken en 't zegenen, ook voor hem, wiens naam 't zou dragen, wiens naam zij 't zou leeren stamelen zoodra mogelijk. ‘'t Was niet goed voor haar,’ zei de dokter, terwijl zijne stem zoo medelijdend klonk dat 't haar pijnlijk aandeed. ‘Ze moest zich kalm houden. Straks als ze geslapen had’..... en ofschoon diep bedroefd over die weigering, onderwierp zij zich aan 't gezag van den dokter, en sluimerde nog in met het heerlijkste vooruitzicht, als ze ontwaken zou.
Maar toen ze ontwaakt was, had men nieuwe bezwaren; en toen zij aandrong, werden nieuwe uitvluchten gezocht. Waarom mocht ze haar kind niet zien? Ze was nu verkwikt en kalm!
Daar zweefde een geest van verlegenheid en onrust die stille kamer binnen, en deelde zich aan alles en allen mede. Zij voelde zijn geheimzinnige aanraking; zij voelde zijn adem, die

{==62==} {>>pagina-aanduiding<<}
haar een nare koude in het hart dreef. Er werden blikken gewisseld, er werden zuchten ingehouden, er werden schouders opgehaald, er werden medelijdende hoofden geschud.... Ofschoon de gordijnen gesloten waren en het licht zoo was getemperd, dat zelfs helderziende menschen op den tast moesten zoeken naar de kleine voorwerpen op het beddetafeltje, zag zij die lippen en oogen en hoofden bewegen, begreep ze dat er een ongeluk ophanden was en dat die ramp haar betrof.
Wondere kracht der moederliefde! Tegenover die onbekende ramp werd zij sterk en fier. Instinctmatig begreep zij dat 't haar kind aanging, dat 't kleine wezen welks, flauw gekerm tot haar doordrong, iets ontberen moest, wat geen der omstanders, noch papa noch mama, het konden verschaffen; dat er een ramp moest zijn, die zelfs deze blijmoedigen met schrik, deze sterken met angst sloeg -; tegenover welke de dokter zich onmachtig moest erkennen, en die zij, zij alleen, zij, de moeder, de kleine, zwakke moeder, het arme kind in aller oog, zou durven trotseeren, zij alleen afweren of verzachten kon......
Ze stak de kleine, teere hand naar den dokter uit en vroeg met vaste stem, dat men haar de waarheid, de geheele waarheid zou zeggen.
En toen men haar aarzelend de waarheid gezegd had, toen ze wist dat haar kind blind was, blindgeboren en bestemd om nimmer het daglicht te zien....; toen men 't haar in de armen gelegd had, en zij de kleine gesloten oogen met hare brandende kussen overdekte en ze zich niet openen wilden, zelfs niet voor de moederliefde, die bidt als ze kust........; toen zij de zekerheid had dat dit kind alles was en blijven zou alleen door haar......; toen zij voelde, hoe het hoofdje zich vlijde tegen haar borst, zonder dat 't oog als wegwijzer behoefde voortegaan, toen...... ja, toen weende zij meer

{==63==} {>>pagina-aanduiding<<}
en overvloediger dan ze nog ooit geweend had; maar toen doortintelde haar ook eene kracht en trilde een moed door hare aderen, als enkel aan eene moeder gegeven wordt. Zij was van nu aan ‘het arme kind’ niet meer.

't Is onbegrijpelijk hoe ver wij menschen 't in zeer korten tijd kunnen brengen, indien een ander wezen te eenenmaal afhankelijk is van onze wetenschap.
Zij leerde zelve onbegrijpelijk veel in zeer korten tijd, door de zorg voor haar blinde kind.
Zij leerde inzien, wat wij over 't algemeen te weinig weten, dat de zienlijke dingen nog op verre na niet voor iedereen zichtbaar zijn; dat de onzienlijke dingen slechts onder een bepaalde voorwaarde uit de zienlijke worden gekend. Voor haar was de stoffelijke wereld zoo goed als eene verborgenheid; want ze moest haar kind daarin rondleiden en duizende dingen eerst tot den bodem peilen, eer zij hun aard en wezen ontdekken en verklaren kon. Daardoor zag ze hoe oppervlakkig de kennis der meeste menschen is, die de dingen voorbijgaan en waarnemen en herkennen zonder te weten wat zij doen. Voor haar lag de onstoffelijke wereld zoo goed als ontsluierd, want zij nam dagelijks met heiligen eerbied waar, welk eene kracht er uitgaat van den geest, die, grootendeels afgesloten van de buitenwereld, tot zichzelven teruggewezen wordt, zijne bezigheid moet zoeken in het verwerken van de weinige indrukken, die hij verzamelt en bewaart als de gierigaard zijn goud.
Zij hoorde 't fluisteren van het ontwakend bewustzijn, en aanbad het reine en onbevlekte leven, dat uit haarzelve geboren was. Zij voelde den adem des geestes, die tastende uit-
{==64==} {>>pagina-aanduiding<<}
ging om zijne spijze te zoeken, en was nameloos gelukkig dat zij en immer zij tot eenig betrouwbare gids mocht dienen. Op de breede velden van het geheimzinnige, langs de diepe afgronden van het verborgene, over de ijsvelden der onzekerheid, naar de hooge toppen der weetgierigheid, waar nevel op nevel aan onze voeten liggen en we vaak weken en maanden wachten moeten op het beloofde vergezicht, dat zoo velen nooit te zien krijgen -, ging zij rustig voort met het blinde kind aan hare hand en met elk uur klom haar moed, met elken voetstap werd de adem vrijer en de veerkracht harer leden versterkt. Zij werd vertrouwd met de dikste duisternis; en het grilligste maanlicht. Geen spookgestalte verschrikte haar, geen geheimzinnig geluid deed haar beven. De rustigheid van het blinde kind deelde zich aan haar mede; wijl zij het gevaar niet ontwijken kon, zag zij 't onder de oogen; omdat zij met haar kind machteloos was tegen het kwaad, leerde zij 't bezweren. En wat zij van de kleine blinde leerde, dat hielp haar toezien bij de zienden. Ook bij de leiding der beide andere kinderen werd haar oog scherp, haar hand vast.
Papa zei na een paar jaar dat zij ‘een klein dapper moedertje’ was geworden, en ofschoon hij dit op een beschermenden toon zei, was zijn eerbied voor haar grooter dan hijzelf wel wist. Nooit meer noemde hij haar zijn arm kind -, somtijds ‘zijn kleine heks,’ ‘zijn brutaal nest;’ maar dat was op zijn manier een lofspraak.
Ze wist zijne luidruchtigheid en ruwheid dan ook met bijzonderen slag af te weren, evenals ze langzamerhand den scepter aan mama's handen wist te ontfutselen. Zonder een van beiden te kwetsen, maakte zij haar eigen terrein vrij van een invloed, dien zij indertijd zelve had moeten verdragen, maar instinctmatig verre hield van hare kinderen.

{==65==} {>>pagina-aanduiding<<}

Zoo gingen er eenige jaren voorbij, totdat er eindelijk een dag kwam waarop zij zonder plechtigheid of staatsie, maar met meer recht dan menige erfprins, gekroond werd als de onbeperkte meesteresse van haar huis en erf. Sedert prijkte onder alle officieele stukken uitsluitend haar eigen naam en werd er niet gewerkt aan 't geluk van haar drietal, dan in haar kabinet....
Omdat zij niet schuldig stond aan het eenige misdrijf, dat in ons land nooit vergeven wordt, het misdrijf namelijk, geen geld te hebben, waren de menschen over 't algemeen zeer vriendelijk jegens haar. Men vorderde niets anders dan dat zij rustig en vreedzaam in haar hoekje zou blijven.
Een paar malen slechts stond er ergens in den kring harer bekenden een heer op, die gansch ootmoedig de gunst verzocht, met den titel aan haar specialen protector vereerd te mogen worden. Deze heer vertelde, na lang peinzen en overleggen de zekerheid te hebben verkregen, dat kinderen een bruiloft eigenlijk meer opluisteren dan bederven; dat een tweede huwelijk meer kans op geluk heeft dan een eerste; dat niets gemakkelijker is dan de vader te zijn van een andermans kroost; en dat, van den anderen kant, voor eene weduwe niets verstandigers kan bedacht worden dan zich voor de tweede maal onder de bescherming van een man te stellen; vooral wanneer die man uit zichzelven tot de overtuiging is gekomen, dat 't veel beter is een weduwe met kinderen te trouwen dan een jong meisje. Hij ried haar sterk aan, hem gehoor te verleenen.
Ongelukkig bleek 't dat deze heer vrij nauwkeurige informaties genomen had naar den staat van haar vermogen; dat hij de zaak nog conscientieuser besproken had met haar kassier dan met haarzelve. Dientengevolge meende zij hem te moeten afwijzen. Evenwel, ze zou dit ook gedaan hebben al had ze

{==66==} {>>pagina-aanduiding<<}
aan de oprechtheid van den aanvrager niet behoeven te twijfelen, al had zij de overtuiging gehad, een goeden ruil te zullen doen. Het vooruitzicht op ondersteuning en hulp lokte haar als eene herinnering uit vroeger dagen niet aan; juist door hare verlatenheid was zij zichzelve geworden. Geen vader zou voor hare kinderen kunnen zijn, wat zij voor hen was; ze rilde bij de gedachte dat iemand dien titel zou dragen zonder hem in alle opzichten waardig te wezen, een titel, die de pendant zou zijn van den hare!.....

Ziedaar de geschiedenis van mijn klein maar dapper weeuwtje!..... Heb ik niet 't volle recht om uw eerbied voor haar te vragen?
Moge zij haar loon ontvangen op zijn tijd en oogsten, waar zij gezaaid heeft! Als haar oudste zoon, de straks vermelde knaap van zeventien jaar, een man geworden is; als hij zijn klein, dapper moedertje heeft leeren waardeeren, en zij in hem weer een man verworven heeft, op wiens arm zij steunen kan, op wien ze trotsch mag zijn..... te dien dage zal zij schooner triumf beleven dan de Romeinsche triomfator vierde als hij zijn lauwerkrans neerle op de knieën van Jupiter.
En, is deze voldoening voor haar niet weggelegd; zal zij, als zoo menige vader en moeder, zich moeten tevreden stellen met de zelfvoldoening, die, als uiterste belooning, voor alle braven overblijft -; dan zal het blinde kind, met zijn zacht vleiende dankbaarheid en welsprekende lietkozingen, haar een vertroosting blijven, waarvoor zij God nooit genoeg prijzen kan.... Dat zij zoo.







{==67==} {>>pagina-aanduiding<<}

De mensch in zijn bedrijf.


Hollandsche bewerking van E. About's A.B.C. du travailleur,


door Dr. J. L'Ange Huet.


Amsterdam, - G.L. Funke 1869.

Op zekeren avond, 't is al eenige jaren geleden, was Edmond About op 't punt om dood-melancholiek te worden. Hij had pas een nieuw boekdeel vol geleerdheid van zijn ouden schoolmakker, Henri Taine, doorsnuffeld en kreeg een gevoel alsof die kameraad zijn tijd en krachten beter gebruikt had dan hijzelf. Ziedaar gewaarwordingen, die den vroolijksten mensch bijwijlen wat stil kunnen maken. Doch About had About niet moeten zijn als hem niet weldra het pak van 't hart ware gevallen. Zijn beweeglijke natuur ontworstelde zich ras aan 't droefgeestig gemijmer; hij greep naar de pen en ziehier wat

{==68==} {>>pagina-aanduiding<<}
hij schreef om het daarna in zijn ‘Causeries’ te laten drukken:
‘Il y a des hommes, qui naissent pour élaborer les idées et d'autres, qui ne sont bons qu'à les colporter dans le monde, à travers les bourrades de la foule.’
Dit gaf verademing. Als ik dan 't eene niet ben, dacht About, dan ben ik toch 't andere. En misschien dacht hij er wel bij: ‘een kerel, die mij in dat andere overtreft!’ Nu, ik zou de laatste zijn om hem dat kwalijk te nemen; want inderdaad behoort About tot die klasse van menschen, die, zonder ondraaglijk te worden, met Caesar verklaren mogen: ‘liever de eerste op een klein dorp, dan de tweede in Rome!’
Onder 't schrijven, altijd nog dienzelfden avond, sloeg Edmond About de oogen op zijn bibliotheek. Een glimlach streek over 't gelaat; de goede luim was gansch teruggekomen. Wie van zijn hart een moordkuil moge maken, niet alzoo Edmond About. Weer gleed de pen over 't papier en -, daar stond het:
‘Il y a là dans la bibliothèque vingt-cinq volumes, dont les trois-quarts auraient pu se dispenser de naitre. Que d'erreurs, de contradictions, de malices inutiles et de violences dangereuses! Combien d'engouements dont on est revenu, et de sévérités sur lesquelles on voudrait pouvoir revenir! Baste! ce qui est fait est fait!... Quand je passerais une autre douzaine d' années à corriger ce que j'ai fait, le monde n'en irait pas mieux.’
Als dat de Fransche slag niet is, waar zullen we hem voortaan zoeken?
Voltaire zelf zou 't niet anders hebben gezegd. Voltaire,

{==69==} {>>pagina-aanduiding<<}
door Frederik den Groote ‘l'homme le plus Français de son siècle’ geheeten. Het pleit dan ook voor de slimheid van About's tijdgenooten, dat ze hem den eernaam van ‘geestelijken kleinzoon van Voltaire’ niet gansch onwaardig hebben gekeurd; er is eenige overeenkomst tusschen genoemde mannen.
Wij zien in beiden het nuchter verstand en den zin voor het paradoxale, den vloeienden schrijftrant en de grillige stijlwendingen, den hartstocht en de apathie, het warme gevoel en de ijskoude spotternij, den ernst en de wuftheid, de ijdelheid en den goeden smaak, de practische dialectiek en het klinkende woordenspel, in één woord, al die snelle overgangen, al die schijnbare en wezenlijke tegenstrijdigheden, waaraan sommige wijzen het Celtische ras meenen te herkennen, en waarom anderen aan de Fransche natie een vrouwelijk karakter toeschrijven, gedachtig misschien aan het Virgiliaansche: ‘Varium et mutabile femina.’
In beider leven speelt voorts ‘la quaestion Romaine’ een gewichtige rol. De afkeer van priesters is, bij den een gelijk bij den ander, van gegronde verdenking vrij.
In beiden een sterke aandrang om verdrukten te beschermen -, alsook eenige zucht om zelf door een gekroonde der aarde te worden beschermd.
Bij den grijze van Ferney, zoowel als bij den jongen Parijzenaar, oeconomische sympathieën, gepaard met een opgewekt streven om het ‘ancien régime’ van de aarde te verdoen, en langs dien weg aan de arbeidende klassen in deze wereld een schooner toekomst te verzekeren.
Aan laatstgenoemde intentie dankt Edmond About's ‘A.B.C. du Travailleur’ het levenslicht.
‘Het is een jaar vier, vijf geleden,’ dus schrijft hij in de

{==70==} {>>pagina-aanduiding<<}
voorrede, ‘dat de loop der wereldsche zaken mij in briefwisseling bracht met een vereeniging van arbeiders in onze hoofdstad - -. Ik heb niet één hunner van aangezicht tot aangezicht gezien; zij hadden mij geschreven en ik had hun geantwoord in een vrij langen brief, die de ronde deed in hun werkplaatsen; daarop heeft een van hen, die een zeker gezag scheen uit te oefenen door zijn eerlijk hart en helder hoofd, mij een voorstel gedaan, waarvan de strekking ongeveer deze was:
‘“Wilt gij ons tot uwe vrienden maken, van harte en voorgoed? Doe ons dan een dienst - -. Schrijf een boekje waaruit wij, door eenige uren lezens, kunnen te weten komen wat wij onmogelijk missen kunnen - -. Bestaat er niet een wetenschap der staathuishoudkunde? Hoe komt het dat wij daar nooit les in gehad hebben? Kent gij dat ook? Kunt gij het ons leeren? Wij vragen om geen volslagen leerboek, maar om een gezellig praatje - - over rijkdom, kapitaal, inkomen, arbeid, loon, voortbrenging, verbruik, samenwerkingen, belastingen, geld enz. enz.”’
Het spreekt als vanzelf dat About aan zulk een verzoek, uit zulk een kring, geen weerstand kon bieden. Hij nam de aangeboden taak op zich en schreef het boek, welks titel ik genoemd heb. Hij verplichtte daardoor nog anderen aan zich dan die Parijssche arbeiders, wier goede stijl ons onwillekeurig den wensch op de lippen brengt dat zij ook in ons vaderland, vele collega's, hunner waardig, mogen hebben.
Eerlijk gesproken, nu ik mij gezet heb om over 't geschrift van den Franschen publicist een weinig te keuvelen, nu heb ik niet het oorspronkelijke stuk voor mij liggen, maar de zeer onlangs uitgekomen vertaling van den heer Dr. J. L'Ange Huet. Deze omstandigheid evenwel behoeft mijne lezers volstrekt niet te doen meesmuilen.

{==71==} {>>pagina-aanduiding<<}

Van de Fransche causerie een Hollandsch praatje te maken, 't was den heer Huet, gelijk wij dat noemen, toevertrouwd. Wanneer ik van zijn ‘vertaling’ spreek, zeg ik bovendien te weinig. Zonder aan About's eigenaardigheden meer dan onvermijdelijk was, te kort te doen, heeft de Hollandsche bewerker hem tot ons publiek laten spreken, onder voorwaarde dat hij op Nederlandsche localiteiten, toestanden, gebruiken enz. acht zou slaan. Langs dien weg is er, in zekeren zin, een Hollandsche About geboren, in spraak en denkbeelden van hinderlijke Gallicismen zooveel mogelijk vrij, in redeneerkunde en oeconomische scherpzinnigheid nu en dan zelfs den Franschen naamgenoot te boven gaande. De heer Huet verdient voor de metamorphose, door hem in 't leven geroepen, veler dank. Hij heeft een goed werk verricht en beter dan hij het deed, was het nauwelijks te verrichten. Zelfs de stijl van het ‘A.B.C. du Travailleur’ is door ‘de mensch in zijn bedrijf’ in den regel zoo weinig verlet, dat men gerust kan betuigen: About blijft in zijn eigen taal spreken, ook nu hij Hollandsch spreekt.
Wanneer men wil vernemen, wat ik over 't geschrift in quaestie te zeggen heb, dan zeg ik, in de eerste plaats, dat het den niet te rijken voorraad van onderhoudende lectuur voor het uitsluitend Hollandsch lezend publiek heeft vermeerderd. Ook al wilt ge iets afdingen op Huet's verklaring dat men ‘zelden ernstige kennis in onderhoudender vorm zal zien meegedeeld, dan in dit boekje van E. About;’ ook al noemt gij het niet bepaald met ‘een der voornaamste Engelsche bladen amusanter dan de beste romans van denzelfden schrijver;’ een onderhoudend boek zult gij 't allicht vinden, om inhoud en vorm beide.
Wat den vorm betreft..., welk een losse causerie - trant! Hoor al dadelijk 't begin van hoofdstuk één:

{==72==} {>>pagina-aanduiding<<}

‘Zij, die ons het leven gegeven hebben, zouden ons niet veel bijzonders geschonken hebben, zoo zij het daarbij hadden gelaten.’
Blijf daar een deftig gezicht bij zetten, als gij kunt. Gij waart in zoo'n verstandige stemming -, waart ge niet? Zoo recht practisch en degelijk; zoo ‘de-mensch-in-zijn-bedrijf’-achtig? En dan - de eerste volzin de beste zoo'n grimas van een dartelen jongen!.... Tevergeefs als ge nu op dat ‘hebben - - hebben - - hadden’ valt; gij doet het om u te wreken, beken het maar..... en lees door!
Gij leest door:
‘Leg een klein kind te vondeling op een eenzame plaats, of sla zijn hoofdje tegen een boom te pletter, 't komt op één uit.’
- ‘Maar dat is geen manier.......’ bromt gij wederom. Ik antwoord: het is de manier van Edmond About, den kleinzoon van Voltaire. Rijk is hij aan speelsche wendingen, aan excentrieke vergelijkingen, aan kolossale machtspreuken: rijk, in één woord, aan 't geen wij in... jonger tijd misschien... als dwaze invallen plachten te vereeren. Wie daarvoor te wijs is geworden, die leze...... de ‘Economist’, onder anderen, en late den Franschman zijn gang gaan.
Want, ik verzeker 't u, hij is nog pas aan 't begin. Het gansche boekje door vermeit hij zich in snaaksche sprongen en capriolen, gelijk wij 't bij Hollandsche schrijvers niet gewoon zijn. Hij houdt er van, de dingen te zeggen zooals.. gij ze waarschijnlijk niet zeggen zoudt. Bij voorbeeld:
- ‘Alle soorten van huisdieren, die ons iets opleveren - - hadden de kwade gewoonte om tusschen ons en hen een afstand te bewaren enz.’ Of:
- ‘Als een behendig man - - dien lichten arbeid verricht, die noodig is om een kogel te doen plaats nemen in de hersenkas van een leeuw - - enz.’

{==73==} {>>pagina-aanduiding<<}

Op soortgelijke wijzen is About gewoon, zijn gedachten en opmerkingen uit te dossen, en menigmaal is het effect inderdaad comisch, terwijl in andere momenten, ik stem het toe, de beschuldiging van eenige ruwheid hem noode kan ontgaan.
Ook in koddige tegenstellingen is hij overvloedig. - ‘Hoe krijgt hij 't zoo gauw bij mekaar!’ zullen vele lezers zeggen. Bij voorbeeld:
- ‘Een kamerknecht voert minder uit dan een slotenmaker.’
- ‘Een kachel heeft geen nut in Midden-Afrika; een ijsmachine niet op Spitsbergen.’
- ‘Voor een armen, hongerigen man is een kadetje nuttiger dan een sigaar; voor een bankier, die van tafel opstaat, is een sigaar oneindig nuttiger dan een kadetje.’
- ‘Een kapitaal heeft meer waarde als het is weggeborgen in de kelders van de Nederlandsche Bank, dan als iemand er ongewapend mee rondzwierf in de Calabrische bergen.’
Und so weiter, tot in 't ontelbare. Ik zeg u, dat zijn vermakelijke aphorismen.
Voeg daarbij het tal van paradoxen, dat About rondom zich strooit. In dezen trant, om iets te noemen:
- ‘De eerste van alle den mensch nuttige zaken is de mensch.’
- ‘De mensch is een lichaam dat denkt.’
- ‘De gansche geschiedenis der beschaving kan worden saamgevat in acht woorden: hoe meer men weet, hoe meer men kan.’
- ‘De geheele redelijke zin van het menschelijk leven is in vier woorden gezegd: voortbrengen om te verbruiken.’
Et cetera; 't houdt met eenige dozijnen niet op. Men moet, dunkt me, al bijzonder maltentig wezen zoo men in dergelijke tournures d'esprit niets dan kwajongenswerk

{==74==} {>>pagina-aanduiding<<}
wil zien. De meeste lezers zullen, vertrouw ik, in hun leeslust, door zooveel joligheid geprikkeld worden. Toch is het anderen niet kwalijk te nemen als zij van tijd tot tijd een weinig ongeduld voelen tegenover den auteur.
Bij Edmond About komt de waarheid vrij sterk uit, dat een mensch allicht de gebreken van zijn deugden heeft. Zijn beweeglijkheid ontaardt nu en dan in wildzang; zijn losheid krijgt iets ruws; zijn kleurenspel zweemt naar 't kakelbont en, à force van steeds amusant te zijn, wordt hij... eentonig. Een opmerkzaam lezer heeft hem de categorieën zijner geestigheid weldra afgezien en laat zich al spoedig onder zekere hoedjes niet meer vangen. Inderdaad, bijaldien de vorm het voornaamste ware, het boekje van About zou zoo onderhoudend niet zijn. Te minder wijl ook dit geschrift over oeconomie hier en daar aan de gebreken lijdt van 't geen men oeconomie-humor zou kunnen noemen. Wie indertijd de oeconomische verhaaltjes van Madame Martinean, de schetsjes van Rapet, en andere populaire geschriftjes, van dien stempel, over staathuishoudkunde gelezen heeft, zal mij toestemmen dat er over die soort van literatuur een waas van naïeveteit, een coloriet van gezelligheid ligt, dat voor een enkele keer, ongetwijfeld, zijn aantrekkelijks kan hebben, maar, in aanzienlijke dosis toegedeeld, iets brave-Hendrikachtigs krijgt, voor een ordinair mensch niet meer om te verduwen en veel spoediger tegenstaande dan een kurkdroge paragraaf uit een wezenlijk leer- of handboek.
Gelukkig, derhalve, dat de inhoud van ons boekje niet minder interessant is dan de vorm. Het komt niet in mij op, dien inhoud met het air van een oeconomist te gaan beoordeelen; al mijn leven heb ik weinig aanleg voor cijferen gehad, en het is zoo goed als zeker dat ik nimmer achter het fijne der staathuishoudkunde zal komen. Dit belet, intusschen, evenmin

{==75==} {>>pagina-aanduiding<<}
dat ik ook van deze wetenschap het mijne wil hebben, als dat ik over sommige gedeelten van About's geschrift mijn opinie zeggen wil.
Aardige ontdekkingen, dit vooreerst, doet een mensch als het eerste morgenrood der staathuishoudkunde over hem aanlicht. Nog herinner ik mij, als van gisteren, den dag toen een mijner academievrienden met Bastiat's ‘Sophismes’ in mijn kamer trad. Wat zoete bekoring wachtte ons! Welk een wereld van nieuwe overdenkingen ging voor ons op! Wel is waar, het kostte ons eenigen strijd, sommige lievelingsvoorstellingen van weleer te moeten prijsgeven; 't viel ons hard te gelooven dat zoo menige tafel onzer jonge weelde, juist om hare zwaarte, te licht zou worden bevonden op de schaal der wetenschap; het was een sombere gedachte dat we, bij 't gerinkel van vallend glaswerk, ons vaak getroost hadden met de opmerking - o droeve onwetendheid! - ‘de glazenmaker moet óók leven;’ over 't algemeen kwam in menige feestzaal het noodlottig woord ‘kapitaalvernietiging’ ons eerlang 't genot een weinig bederven.... Maar tegenover deze schaduwzijde, hoeveel licht! Onze weemoed zelf was daar om te bewijzen dat we van den boom der kennis hadden gegeten. Dit bewustzijn verhoogde ons gevoel van gezondheid en kracht. En dan onze conversatie! Hoeveel forscher en welluidender klonk zij, sedert wij begonnen te verkondigen ‘wat men’ eigenlijk ‘ziet en wat men niet ziet’! Hoe verbaasden we ons in stilte over elkanders mannentaal, als zij van onze lippen rolden, die inhoudsvolle woorden: consumtie en productie, prijs en waarde, kapitaal en arbeid, aanbod en vraag. Men moet zoo iets doorleefd hebben om er alles van te voelen.... Soms, als de dag over 't aardrijk begon te dalen; als we, tegen 't vallen van den avond, ronddoolden in Utrecht's plantsoenen; als de stralen

{==76==} {>>pagina-aanduiding<<}
der ondergaande zon de tinnen van den ouden Domtoren verguldden -; dan zagen wij met zoo heel andere oogen dan vroeger dat schouwspel aan. Wij voelden 't dat de wetenschap haar offers vraagt; niet, als weleer, konden we, met al den gloed der fantasie, aan 't volle genot der bewondering ons overgeven; het sneed ons door de ziel, maar het moest gezegd worden; in naam van de wetenschap dier dagen moest het gezegd worden -: o Dom, gij zijt schoon, maar toch.... een dood kapitaal!
Tegenwoordig denkt de wetenschap er alweer anders over. Bastiat's stelsel is voor 't meerendeel, als ik wel geinformeerd ben, den weg van andere stelsels opgegaan. En de vriend met wien ik destijds (oeconomiseerde en tevens ‘voor 't proponents’ werkte -, is op 't moment bezig met het bouwen van een deugdelijke spoorwegbrug. Ainsi est la vie, zegt Victor Hugo.
't Gaat den meesten menschen, meent About, ongeveer zooals 't den heer Jourdain in Molière's comedie ging. Gelijk deze sinds jaren proza had gesproken, zonder zich daarvan bewust te zijn, zoo passen zij staathuishoudkunde toe, zonder er iets van te vermoeden. En dan vertelt onze auteur u over ‘voortbrengen’ en ‘ruilen’ en ‘geld’ enz. allerlei zaken, die u wezenlijk verrassen als gij er nooit iets van vernomen hebt. Doch begin met het begin, en lees dus eerst het hoofdstuk over ‘'s menschen behoeften;’ 't is immers zeer mogelijk dat ge u daaromtrent al heel zonderlinge voorstellingen vormt.
- ‘Het leven, hoe primitief, hoe eenvoudig ook ingericht, blijft altijd nog een zaak, waar verbazend veel aan vast is,’ Als ge dat nog niet wist, kan About 't u waar maken. Laat ons zien:
- ‘Het bouwen van de minste beschutting, al was het

{==77==} {>>pagina-aanduiding<<}
maar een afdak van gevlochten takken, onderstelt een bijl, een mes, een werktuig van ijzer, of van steen desnoods, scherp genoeg om in het hout te dringen. Hemel! hoe ver schijnt ons het eerste stuk ijzer in het verschiet verborgen, als wij ons in den natuurstaat terugdenken. Hoeveel geslachten hebben gezwoegd om dat doel te bereiken. Tegenwoordig, in de groote steden, koopt men een mes voor een dubbeltje, een doosje lucifers voor een cent, en niemand denkt er aan dat de eerste vuurontsteker en de eerste ijzersmid onder de goden zijn geplaatst. - Kleeding is zoo ruim overvloedig bij de beschaafde volken; wij zijn zoozeer gewoon, iedereen met kleeren aan het lijf te zien; dat wij bijna eenige moeite moeten doen om ons een geheel naakt lichaam voor de verbeelding te brengen. Neem een kleuter van de kinderschool; vraag hem eens of hij wel een mannetje kan teekenen; hij zal beginnen met.... het hoedje’ enz. enz.
Niet waar, dat zijn geen onaardige opmerkingen; er dient in ieders leven een tijd te komen waarin hij met zulke opmerkingen zijn voordeel leert doen.
‘Gedurende tal van jaren worden wij gehuisvest, gekleed, gespijzigd door de andere menschen; de maatschappij levert ons dan op crediet. Ons geheele bestaan is een debiteursbestaan geworden, totdat wij oud genoeg zijn om, zoo goed en zoo kwaad het ga, in onze eigen behoeften te voorzien. Weldra komt er een tijd dat de jeugdige mensch ongeveer evenveel verdient als hij kosten, à pari leeft - -. Eindelijk, tegen den leeftijd van zeven en twintig jaar - dat verzekeren althans de staathuishoudkundigen -, beginnen wij meer te verdienen dan wij hebben uit te geven, en de voorschotten terug te betalen, die de maatschappij voor ons gedaan heeft.’
Ziedaar voor alle lezers, die de zeven-en-twintig gepasseerd

{==78==} {>>pagina-aanduiding<<}
zijn, wel iets om over te denken. Hadt gij misschien deze aarde voor een luilekkerland aangezien, waarin niet behoeft gearbeid te worden, werk dan die hypothese uit, ‘en gij zult tot de voorstelling komen van het menschelijk geslacht, op aarde levend als vliegen in een provisiekamer.’ Een ongerijmdheid, niet waar?
‘Wat de grootheid en den roem van ons geslacht uitmaakt, is juist de omstandigheid dat wij geplaatst zijn in een wereld, waar het leven zoo moeilijk is - -. De eindelooze stroom onzer behoeften dringt ons, steeds moediger voort te schrijden naar een verheven doel, dat de menschheid nimmer volkomen zal bereiken - -. Dit moet men zich niet ontveinzen; vooral heeft men zich daarover niet akelig te maken; het menschelijk leven is een drijfjacht, onophoudelijk, rusteloos, het onmogelijke achterna. Maar hoe verder wij komen, te meer zien wij achter ons den voorraad aangroeien der nuttige zaken, die het erfdeel uitmaken van het menschelijk geslacht.’
Ik beweer dat in soortgelijke stellingen en beschouwingen een element voorhanden is, dat ruim zooveel stichten kan als menig geschrift, op welks titel het woord ‘stichtelijk’ prijkt. En wat dunkt u van het volgende?
‘Een eerlijk werkman stelt prijs op zijn verdienste, als op het licht in zijn oogen. Zij is het loon voor zijn moeite. Zes dagen achtereen is hij vroeg opgestaan; hij heeft vlijtig gearbeid, tien uren op een dag en somtijds meer - -. Zie, hij heeft haast om thuis te komen en voor moeder de vrouw zijn sommetje uit te tellen. Onder het loopen rammelen van tijd tot tijd de blanke schijven in zijn broekzak, en het doet hem een soort van genoegen als hij dat geluid hoort. Misschien zelfs overkomt het hem eens of tweemaal, dat hij op zijn zak slaat om de ingeslapen daalders wakker te schudden. Als een

{==79==} {>>pagina-aanduiding<<}
of ander boosdoener op den loer stond om hem zijn geld te ontnemen, hij zou zijn man vinden. Duivelsch nog toe! een eerlijk man wordt een leeuw, als 't er op staat, zijn bescheiden loon te verdedigen.
Dat geld zal goed gebruikt worden. Daar behoeft gij niet bang voor te zijn. Het zal brood, vleesch en zeep voor het huishouden, en het schoolgeld voor de kleintjes betalen. Er zal wat van worden afgezonderd tegen dat de huishuur vervalt. 't Overschot, zoo dat er is, zal voor kleedings-onkosten dienen; en als er op 't oogenblik niets noodig is, de spaarbank is om 't hoekje. Braaf geld! eerlijk geld! gij maakt hem, die u in handen heeft, beter!...
Door den tijd is een deel van 't wekelijksche loon allengs veranderd in flink lijfgoed, in bovenkleeren, in dit of dat eenvoudig meubeltje, waar men zooveel gemak van heeft. Een ander deel he ft de kinderen veranderd in kleine menschen, die meer weten te vertellen dan hun vader, en die bijgevolg een minder harden arbeid zullen kiezen. De rest is uitgezet in de spaarbank, of er is een papiertje gekocht. Dat bedraagt wel geen hoog cijfer, maar het is 't begin van een kapitaal, het aasje waarmee een burgerfortuintje kan gevangen worden mettertijd. Als de vader, of een van de zoons een zaakje voor eigen rekening zou willen beginnen, dit geld zou mogelijk maken het te beproeven.
De maker van al die zaken slaat met een wettig gevoel van zelfvoldoening een blik op hetgeen hij rondom zich heeft. “Dit alles,” denkt hij, “is mijn werk. Van mijn Zondagschen jas af tot de opvoeding mijner kinderen toe, heb ik alles met mijn arbeid betaald.” Geen meubel is er in de bekrompen woning of er is een herinnering aan verbonden, van een dag zwaar werken, van eenige maanden kromliggen, van een lang-
{==80==} {>>pagina-aanduiding<<}
durig en geduldig sparen. De vrouw, die twintig jaar met dien eerlijken kerel heeft meegewerkt, is nog trotscher op dat alles dan hij. De kinderen zijn eerbiedig en dankbaar - -. Zoo de slag viel, waarop men toch voorbereid moet zijn; zoo zij morgen zouden moeten erven, ik sta er u voor in dat zij de spaarpenningen hunner ouders als een heilige gedachtenis in ontvangst zouden nemen. Of zij het zoover zullen brengen dat het sommetje vertienvoudigd wordt, ik weet het niet, maar stellig en zeker zullen zij niet in de kroegen gaan loopen.’
Ook dit schetsje heeft, zou ik meenen, als proeve van stichtelijke lectuur geen geringe waarde. De ‘eerlijke werkman’, dien het voorstelt, is van het brave-Hendrikachtige, waarop ik zooeven doelde, te eenenmaal vrij. Ik weet althans niet hoe ‘brave Hendrik’ ooit ‘een leeuw’ zou worden; ik betwijfel of hij immer een flinke deerne zou durven aanslaan om er een kloek wijf van te maken, en een moeder van kloeke zonen. Er is een gezonde levenslust in den man, die met een prettig lachje de daalders in zijn broekzak wakker schudt -; een brave Hendrik zou zulk een wereldsche luidruchtigheid niet dulden. Zelfs het forsche ‘duivelsch nog toe!’ op de lippen van dien werkman, heeft edeler klank, doet ons weldadiger aan dan een stroom van zoete woordjes uit menig anderen mond. Men moet de dingen in hun verband zien en hooren, op den contekst letten, zeggen de geleerden. Die arbeider van About, zooals hij daar reilt en zeilt, is een man, die bij ondervinding weet, wat er in 't leven vereischt wordt. Zijn Zondagsche jas staat er ons borg voor dat hij op zijn manier goed gereformeerd is, vroom en vroed; met al zijn ‘gevoel van zelfvoldoening’ geen ingebeelde gek; ook als hij den blik in 't rond slaat met de gedachte ‘dat is mijn werk’, geen Nebukadnezar. ‘Braaf geld! eerlijk geld! gij maakt hem, die u

{==81==} {>>pagina-aanduiding<<}
in handen heeft beter!’ Dat is verrukkelijk! Voor dezen wereldzin kan men heele scheepsladingen van zekeren dogmatischen hemelzin wel missen 1).

{==82==} {>>pagina-aanduiding<<}

Jammer, o zoo jammer dat in een menigte hedendaagsche schrifturen over den godsdienst nog steeds een hemelsgezindheid wordt aangeprezen, die, òf ‘den mensch in zijn bedrijf’ op aarde geheel buiten rekening laat, òf als een rechten aardworm, een stofeter hem te pronk stelt. Deze methode is, dunkt me, door de geschiedenis reeds lang geoordeeld. Zij behoort onder de eerste pogingen tot mensch- en wereldhervorming, van wier eenzijdigen toeleg voor de maatschappij langer geen heil is te wachten. Als wij op 't spiritualistisch drijven van zooveel eeuwen letten, en voorts de kerkelijke ‘Idee des Christenthums’ niet verwarren met echten godsdienstzin, dan mogen wij 't Heine nazeggen: - ‘Der Versuch, die Idee des Christenthums zur Ausführung zu bringen - - hat der Menschheit Opfer gekostet, die unberechenbar sind, und trübselige Folge derselben ist unser jetziges sociales Unwohlseijn in ganz Europa.’ En 't behoeft ons zoomin te verbazen als te verschrikken wanneer er waarheid is in hetgeen hij aldus volgen laat: - ‘Die Menschheit - - wird männlich practisch. Die Menschheit huldigt jetzt dem irdischen Nützlichkeitssystem, sie denkt ernsthaft an eine bürgerlich wohlhabende Einrichtung, an vernünftigen Haushalt, und an Bequemlichkeit für ihr späteres Alter. Die nächste Aufgabe ist: gesund zu werden; denn wir fühlen uns noch sehr schwach in den Gliedern.’
Inderdaad, de overgeestelijkheid heeft het menschdom geen goed gedaan; er moet een ander régime worden gevolgd, zal de maatschappij gezond worden. Gelijk sommige dokters 't gebruik van kalk aanraden voor een kind dat rachitisch is, anders gezegd, aan de Engelsche ziekte lijdt, nog anders, een

{==83==} {>>pagina-aanduiding<<}
zwak beengestel heeft -; zoo mag men sommige philanthropen een weinig kennis van de stof en wat meer behartiging van de materieele belangen hunner patienten toewenschen. De mensch en de maatschappij kunnen zoomin zonder brood als ‘bij brood alleen’ leven.
‘De mensch,’ dus laat Max Wolff 1) zich hooren, vangt aan met het idealisme; het kind grijpt naar de sterren; ook de jeugd van het menschdom begint met overspanning der ideale kracht. De hymne is de eerste literatuur; theologie is de eerste wetenschap; eeuwenlang peinzen de volken over hun zieleheil, totdat zij eindelijk ook aan 't uitwendige leven, aan hun stoffelijke welvaart met ernst de aandacht gaan wijden. Tegenwoordig zijn wij bij chemie en werktuigkunde, bij oeconomie en statistiek aangeland. De oude eerediensten zijn vervallen en er schijnt niets over te blijven dan de vereering van stoffelijke goederen. Is dan het idealisme dood? Hebben wij de vroomheid aan kant gezet, en boezemt de wereld der ontzichtbare dingen ons geen belang meer in?’ - - ‘Max Wolff ontkent het met nadruk, en ik geloof dat wij hem gelijk moeten geven als hij verder beweert, dat onze eeuw niet wordt gekenmerkt door verval van 't idealisme, maar door een diep en levendig besef dat ook de zedelijke goederen, waarnaar onze liefde zich uitstrekt, slechts in de vormen der gegeven organische wereld, en in de historisch geworden toestanden der volken hun burgerrecht kunnen handhaven. Het streven om de lagere volksklassen tot zedelijke zelfstandigheid op te leiden, is inderdaad in geen tijdperk der wereld opgewekter geweest dan in het onze; nooit hebben de groote humaniteitsbegrippen

{==84==} {>>pagina-aanduiding<<}
zich machtiger laten gelden dan tegenwoordig. Doch hierin vooral onderscheidt de nieuwere philanthropie zich van die uit vroegere perioden, dat zij haar programma wil uitvoeren met behulp van oeconomie, industrie, werktuigkunde enz. Wie zal beschuldiging tegen haar inbrengen? Wie anders dan de averechtsche gemoedelijkheid, die van de historie niets heeft geleerd, en zich verbeeldt van de stof niets te willen weten? Haar koninkrijk intusschen, neigt steeds meer ten val. De dag aan den dag toont ons overvloedig dat er van veredeling der menschen weinig of niets terechtkomt, waar men de zorg voor betere voeding, kleeding en huisvesting beneden zich acht. ‘Geen gedachte zonder phosphorus!’ zegt de wetenschap onzer dagen. Geen beschaving van den geest, zonder achtgeving op der menschen materieele belangen! dat leert ons de ondervinding.
Als men nu eenmaal dit begrepen heeft, dan rijst de vraag, hoe men die materieele belangen behartigen zal; voorwaar, geen kleintje!
Ik wenschte wel dat alle diakonieën in Nederland zich door boekjes als dat van About lieten voorlichten; ook daardoor zullen zij den steen der wijzen nog wel niet vinden, doch haar armverzorging zal er beter door worden, en menigte van vroeger gepleegde misslagen bedekken. Niet alleen diakonieën echter, ook particuliere liefdadigen en liefdadige particulieren kunnen met zulke geschriften zichzelven en anderen voordeel doen. Misschien hebben zij tot heden meer armoede verpleegd dan armen geholpen. Belangrijk zijn de wenken, die About, naar anderer voorbeeld, over het uitreiken van aalmoezen geeft. Aan ‘de groote doodeetster, de bedelarij’ heeft hij een volkomen haat gezworen. Het ware te wenschen dat wij allen zoo deden. Ook in 't vanouds om zijn liefdadigheid

{==85==} {>>pagina-aanduiding<<}
vermaarde Nederland, tiert en bloeit de bedelarij in 't groot en klein en middelsoort en andere soorten. De bedelarij op straat moge afnemen, zij is de ergste niet. Voortdurend loert de luiheid naar alle kanten om personen en inrichtingen te exploiteeren. Overal heeft zij haar agenten, haar beschermers, haar propaganda. Goddank, er is veel veranderd. Scherper dan voorheen staan tegenwoordig de ‘verarmde natuurgenooten’ onder controle, voor wie men, de eeuwen door, tot onder het zingen der gemeente, ‘inmiddels’ gecollecteerd heeft. Doch veel moet er nog veranderen. Hoe meer de liefdadigheid, officieele en officieuse, hare oogen zalft met kennis en wetenschap, te beter zal het onder ons worden.
‘Ik heb,’ zegt About, ‘ik heb achtereenvolgens een bezoek gebracht aan die provincie van Frankrijk, waar het meest gegeven wordt aan de armen, en aan die streek van Italië, waar de liefdadigheid de rijkste aalmoezen uitstrooit. Te Quimper, zoo heet de hoofdstad van die Fransche provincie, zoowel als te Rome, kreeg ik den indruk dat er een of ander wonder in het spel moest zijn, om door zooveel geld als daar werd uitgestrooid, de ellende te bevorderen in plaats van te verhelpen. En te Rome, zoowel als te Quimper, gaven de verstandigste en bestgezinde inwoners mij deze oplossing van het raadsel: “Niets natuurlijker dan dit: hoe meer men het onkruid begiet, hoe weliger het groeit.”’ Het is inderdaad reeds veel gewonnen, wanneer de philanthropie zich dergelijke ondervindingen en lessen ten nutte maakt. Doch ‘de oplossing van het verschrikkelijkste aller maatschappelijke vraagstukken,’ het behoeft geen betoog, is daarmee nog geenszins gevonden. Door het louter negatieve middel: afschaffing van aalmoezen, zal de armoede op aarde niet wijken, dat voelt iedereen. Hoe zal zij wijken? Ziedaar de groote vraag, naar wier bevredigende

{==86==} {>>pagina-aanduiding<<}
oplossing nog verscheidene generaties zullen uitzien, zoo mij niet alles bedriegt.
Het is toch met de wetenschap der staathuishoudkunde niet anders gegaan, dan met de meesten harer zusters. Haar eerste periode is de periode der illusies geweest. In den roes der eerste liefde heeft het aan opgewondenheid niet ontbroken. Geen priester of schriftgeleerde heeft ooit met meer onverschrokkenheid en rumoer voor zijn alleenzaligmakende kerk kunnen ijveren, dan het koor van oeconomen over de glorie en de kracht der staathuishoudkunde gejubeld heeft.
‘Ich schreibe jede Zeile, die ich schreibe, bewaffnet mit der ganzen Bildung meines Jahrhunderts!’ Dit kolossale woord ontvloeide, ten jare 1864, aan de pen van den sedert in een tweegevecht (als apostel der Bildung?) gesneuvelden oeconoom Ferdinand Lassalle. Het zou niet onuitvoerbaar zijn, een boekdeeltjevol aphorismen van een soortgelijk oeconomisch-politisch ‘Hochgefühl’ uit de schriften van Lassalle en zijn vakgenooten saam te lezen. Men behoefde daartoe niet eenmaal de notulen van staathuishoudkundige congressen na te zien. Desnoods zouden hier en daar een voorrede, een courantartikel en een paragraaf uit een handboek, het noodige contingent kunnen leveren. Genoeg, ik wil maar zeggen dat de staathuishoudkundigen, en bloc genomen, op hunne beurt het monopolie van wereldredding hebben aanvaard. 't Was nacht geweest sinds eeuwen, 't zou morgen worden ingeval men hen een poosje wou laten begaan. Welnu, men heeft hen laten begaan en -, 't dient erkend, nog is de volle morgen er niet. Tegenover de schare der helden, die, onder wijdklinkend krijgsgeschal, ‘mit der ganzen Bildung des Jahrhunderts bewaffnet,’ kwamen aanrennen op het slagveld des socialen levens -: ook tegenover hen blijft het meerendeel

{==87==} {>>pagina-aanduiding<<}
der armen arm, en vraagt een talrijke schare tevergeefs om meer en beter brood.
Is het mijn toeleg, met de wetenschap der staathuishoudkunde een loopje te nemen? Ik hoop wijzer te zijn. Wil ik haar beoefenaars, om hun sanguinische verwachtingen, ten toon stellen? De gedachte is verre van mij. Reeds heb ik als mijn leekenopinie uitgesproken, dat de philanthropie een Danaïden werk verricht, als zij de staathuishoudkunde van zich wijst. En wat het tweede punt betreft, ik ben nog niet afgeleefd genoeg om over opgewondenheid een banvloek uit te spreken, of zelfs een zuur gezicht te zetten. Laat de oeconomen cijferen en jubelen zooveel zij willen; laat hen voor de duizendste maal onze aandacht vestigen op de ‘prachtige inrichting’ van het ‘maatschappelijk organisme;’ laat hen den zegen verkondigen van de verdeeling des arbeids, van de vrije concurrentie, van den invloed der machinerieën enz. -; geen verstandig mensch kan hun het recht, de goede redenen daartoe, betwisten. Doch één verzoek!.... Laat hen niet boos worden als Dickens zijn ‘Hard Times’ schrijft; laat de beschuldiging van sentimentaliteit en onwetenschappelijkheid op hunne lippen smoren, als wij, te midden van al de prachtige inrichtingen, den arbeider ‘Stephen,’ wiens lot ellendig is, wiens lotgenooten legio zijn, een traan van deernis wijden, en met hem meenen dat ‘de boel hier beneden’ nog lang niet in orde is. De staathuishoudkundige der eeuw kan gerust iets van zijn kruidje-roer-mij-niet-achtigheid laten vallen -, en toch een ordentelijk mensch en een aardig type blijven, daar sta ik borg voor.
In zijn volle waarde willen wij hem laten, terwijl hij bezig is de wonden te peilen, waaraan de maatschappij, trots haar prachtige inrichting, nog lijdt. Laat hem peilen, laat hem de

{==88==} {>>pagina-aanduiding<<}
middelen der genezing aanwijzen, voorschrijven, toedienen; doch laat hem inmiddels niet toornen over de schare, die, de wet niet kennende, nog eenige tijdelijke waarde aan ‘doekjes voor 't bloeden’ hecht; zij kunnen bijwijlen nog zooveel stumperds goeddoen.
Edmond About nu behoort niet tot de absolutisten, die de wereldklok naar hun zakuurwerk willen regelen; niet tot de doctrinairen, die in de maatschappelijke huishouding aan het eigenlijk gezegde liefdewerk de deur wijzen, in naam eener wetenschappelijke theorie. Hij heeft een oog voor het lijden der Stephen's, ook al passen ze niet precies in 't systeem, en een hart voor de troostende Rachels, ook al is het troosten een te vrouwelijke taak voor den oeconomist. Hij vindt het vraagstuk der armoede, trots al het licht dat de wetenschap daarover liet schijnen, nog steeds ‘een ingewikkelde quaestie,’ en terwijl hij die wetenschap eerbiedigt, wanneer zij ons toeroept: ‘het is recht dat ieder ontvangt evenveel als hij geeft,’ staat hij ‘het hart’ toe, te antwoorden: ‘Het is zoet te geven zonder te ontvangen.’
In een zijner vroegere opstellen verzekert hij, dat de kapitalisten tot heden veel blijken gegeven hebben van hun onafhankelijkheid, doch minder van hun humaniteit. 't Was naar aanleiding van een grève, die te Parijs had plaats gegrepen. De heeren fabrikanten hadden, als gewoonlijk, niet willen toegeven aan den eisch der werklieden. About onderwond zich niet als rechter in de zaak op te treden, doch hij sprak: ‘Capitalistes, si les affaires vont mal, vous mangez de l'argent, ce qui est dur. Quant à l'ouvrier, il ne mange pas du tout, et c'est la mort.’ En te midden van al de schoone theorieën over aanbod en vraag enz. riep hij uit: ‘Je vois planer sur tous les détails de l'affaire une question, qui domine tout: Y-a-t-
{==89==} {>>pagina-aanduiding<<}
il,oui ou non, dans la classe des bons ouvriers, des souffrances immeritées? Connaissez vous des ouvriers qui, travaillant six jours par semaine, ne gagnent pas assez pour vivre? Il y en a; c'est certain.’ Ik moet eerlijk zeggen, zoo'n man lijkt me, en 't zou er in de wereld, geloof ik, niet slechter om gaan, als alle kapitalisten naar hem luisterden.
Men heeft den predikers der godsdienst terecht verweten dat zij ons, met alle geweld, niets dan wijsheid en liefde in de schepping wilden laten zien, ook waar geen menschelijk oog, zonder dogmatischen bril, die ontdekken kon. Laat de oeconomen altegader About's voorbeeld volgen en de maatschappelijke toestanden niet mooier voorstellen dan zij zijn. Zulke voorstellingen toch zijn recht verdrietig voor menschen, ‘qui travaillent six jours par semaine’, en met al hun werken ‘den mond der hunnen niet kunnen openhouden’, hoewel ze geen haar slechter zijn dan de theorist, die de ware verhouding tusschen aanbod en vraag, tusschen arbeid en verdienste enz. in zijn handboek zoo uitmuntend geregeld heeft. Menigmaal wanneer ik die dingen zoo prettig beschreven zie, komt mij een voorval uit mijne kindsheid te binnen.
Een mijner schoolvrienden had mij verzekerd dat hij met zijn gewone griffel, naar verkiezing, rood, blauw, paars, geel enz. kon schrijven, op een gewone lei. Hij zou mij die fraaie kunst leeren, tegen betaling van een paar albasten knikkers. 't Accoord werd gesloten, en wat deed de schelm? Hij schreef op zijn lei de woorden rood, blauw, paars, geel enz. -; niets dan de simpele woorden, mijnheer! Dat was zijn kunst; een ellendige flauwiteit, een wezenlijk boerenbedrog..... Nu, ik 't kan niet helpen, maar sommige oeconomen herinneren mij dien ouden schoolkameraad.

{==90==} {>>pagina-aanduiding<<}

Waar 't eigenlijk hapert, wie zal het zeggen? Dat er iets hapert in 't maatschappelijk organisme, ook voor menig oppassend werkman, lijdt geen twijfel. Laat mij nog eenmaal About's meening hieromtrent aanhalen, uit een vroeger geschreven opstel ‘sur la cherté.’
Daar zegt hij: ‘Si le prix de toutes choses avait monté avec ensemble comme une marée, les services que l'homme rend à l'homme, seraient restés dans un rapport constant. Chacun donnant le double et recevant le double, il n'y aurait eu ni victimes, ni dupes. Mais les affaires ne marchent pas si régulièrement, même dans une civilisation avancée. Chacun commence par tirer à soi; c'est la loi de nature; chacun se met en garde contre la cherté, en se faisant payer plus cher... Et tout à coup, au milieu de la prospérité générale, il s'élève un cri de détresse. C'est une classe de la société, une classe tout entière et nombreuse. Dans son insouciance, sa bonne foi, l'ouvrier a payé les prix nouveaux, tandis qu'on le payât lui-même aux anciens prix..... Les derniers réclamants sont les derniers avertis; il y a du dépit dans leur affaire.’
Misschien ligt er in deze redeneering menige wetenschappelijke ketterij verscholen; doch ik ontveins niet dat mijn leekenverstand er zich wel bij kan neerleggen. Niet zelden toch had ik bij mijzelven soortgelijke reflecties gemaakt en - misschien was ook die gevolgtrekking zeer verkeerd - ik maakte er uit op, dat de oeconomisten over 't algemeen, zoo goed als andere menschen, wat bescheidener en minder eenzijdig moeten worden.

{==91==} {>>pagina-aanduiding<<}

Kan ik mij dus, als leek, in About's gedachten over het punt in quaestie, voorzoover hij zichzelven daaromtrent gelijk blijft, vrij wel vinden -; het komt mij daarentegen voor, dat ook hij de kuur der genezing nu en dan wat luchtig opneemt.
In het hoofdstuk, getiteld: ‘Wat is er tegen het proletariaat te doen?’ (dat ik, om de waarheid te zeggen, 't eerst van allen inzag) leest men alleen dat er langs den weg van revolutie en van werkstaking niets tegen te doen is. Dit hoofdstuk, hoeveel behartigenswaardigs het ook bevatte, geeft dus minder dan de titel verwachten deed.
In een ander hoofdstuk (over ‘de doodeters’) lezen wij:
- ‘De besten onder ons zullen voortgaan aalmoezen te geven, zoo lang, in de plaats van dit doekje voor het bloeden, niet de rechte pleister voor de wond zal zijn gevonden.
‘Maar die pleister is gevonden, zoo ik mij niet bedrieg.’
Wie daarna vol belangstelling verder leest, zal zich, geloof ik, teleurgesteld vinden. Het stelsel van ‘leenen’, gelijk dat door About ontwikkeld wordt, is, zonder twijfel, een beter stelsel dan dat van 't aalmoezen geven; doch - als dat de ‘rechte pleister’ moet heeten, wat zal dan voortaan een ‘doekje voor het bloeden’ zijn?.... Genoemd stelsel toch, zoo het al op een schaal van de vereischte grootte in werking kon worden gebracht, zou alleen - dus zegt de schrijver zelf - voor ‘zeer arbeidzame, zeer verstandige, zeer achtenswaardige menschen’ zijn nut kunnen hebben. De maatschappij nu telt in haar midden ook nog andere individuën.
Niet genoeg, intusschen, kunnen onze philanthropen zich vertrouwd maken met beschouwingen als onze schrijver over dat ‘leenen,’ over ‘sparen en kapitaal,’ over ‘samenwerking,’ over ‘verzekering en eenige andere zaken’ ten beste geeft.

{==92==} {>>pagina-aanduiding<<}
Waarlijk, men krijgt, al lezende, een steeds vastere overtuiging dat er tegen de (al-of-niet toenemende) armoede nog heel wat te doen is, als het werk maar goed wordt aangepakt. En de heer L'Ange Huet verdient onzen specialen dank voor 't geen hij omtrent toestanden en instellingen in ons vaderland heeft willen nasporen en mededeelen.

- ‘De arme man moet den rijke overvloed toewenschen, en dat in zijn eigen belang. De rijke moet wenschen dat de arme welgesteld zij, en dat louter uit zelfzucht.’
Die woorden uit het hoofdstuk over ‘het ruilen’ zouden als motto kunnen geplaatst worden boven 't geschrift, waarover ik mij enkele opmerkingen heb veroorloofd.
Edmond About spreekt in zijn ‘A.B.C. du Travailleur geheel als oeconomist. Op de aangehaalde woorden laat hij, wel is waar, volgen: ‘En zoo stijgt de kennis van de huishouding der maatschappij tot zulke verheven denkbeelden dat zij samentreft met de algemeene zedeleer.’ Maar van die ‘algemeene zedeleer’ krijgen wij overigens, in 't bedoelde geschrift, niet veel meer te zien of te hooren. Dit bewijst niets hoegenaamd tegen des auteurs zedelijk gevoel; het bewijst dat een beroep op des menschen beurs hem practischer dunkt, dan een beroep op hun liefde voor den naaste.
Wie zal er hem hard om vallen?
Er zijn van die donkere dagen in eens menschen leven, waarin hij zichzelven wijs maakt: we komen met die algemeene zedeleer geen stap verder. Geen wonder als hij dan zegt: we zullen 't nu eens met het egoïsme probeeren. Gelukkig zoo hij 't nog zegt met even edele bedoeling als Edmond About.

{==93==} {>>pagina-aanduiding<<}

Niettemin, het staat anderen vrij te meenen, dat het stelsel van eigenbelang een slordig stelsel is. Men kan even goed zijn woning op een ijsvloer of op een vulkaan bouwen, als 't gebouw van maatschappelijke welvaart op genoemd stelsel; in beide gevallen handelt men dwaas. About zelf weet dat uitnemend goed, en geeft het hier en daar vrij duidelijk te kennen. Ik geloof, om de waarheid te zeggen, dat zijn wezenlijke bedoeling ten slotte aldus kan worden vertolkt: het is in der menschen eigen belang dat zij een hart voor elkanders belangen hebben. En met die stelling heb ik vrede.
Vrede heb ik eveneens met About's afschuw van oorlog en revolutie, die vooral in 't hoofdstuk over ‘de vrijheid’ sterk uitkomt. Niet zonder een glimlach, evenwel, zal menigeen den overgrooten ijver gadeslaan, waarmee hij daar ter plaatse de zegeningen van het tegenwoordig bestuur in Frankrijk tracht uit te meten. De poging zweemt naar een apotheose van het keizerlijk bewind. Of zij doel zal treffen, is de vraag.
Of het sociale probleem zal worden opgelost langs den weg van een algemeenen oorlog -, dat is een andere vraag, en een zeer kapitale.
Wordt goede oeconomen, en het zal vrede zijn -, meent About.
En wederom roept hij: ‘voortbrengen om te verbruiken, ziedaar den geheelen redelijken zin van 't menschelijk leven.’
Laat ons dus, in de eerste plaats, zorgen dat wij goede ‘voortbrengers’ zijn. - En wie zijn voortbrengers?
Alle stofbeheerschers, alle menschen van wetenschap en kunst, ja, allen door wier arbeid ‘onze dwalingen verholpen worden, ons verstand in kracht wint, onze geest zich hooger verheffen kan, ons gemoed beter wordt.’ Uitmuntend! Het is dus waarlijk (tenzij men met woorden spele) niet alleen de

{==94==} {>>pagina-aanduiding<<}
staathuishoudkunde met haar leer van 't eigenbelang, die de wereld redden zal; het is de humaniteit in den ruimsten omvang, het is de kunst, de zedelijkheid, de godsdienst........
Halt! Hier houdt de gelijkenis tusschen About en Voltaire op.
Voltaire heeft niet minder hartelijk dan About het clericacalisme verfoeid. Maar aan den laten avond van zijn leven, als hij te Parijs den kleinzoon van Benjamin Franklin ontmoette, toen heeft Voltaire dien kleinzoon de handen opgelegd en met tranen in de oude oogen gezegd: God and Liberty!
Zóó kan About niet spreken.
In zijn stelsel passen wetenschap en kunst en al de behoeften van ‘den beschaafden mensch’; anders gezegd, van den positivist. In dat stelsel is geen plaats voor God en godsdienst.
Gelukkig dat dit stelsel evenmin onfeilbaar is als de Paus.
Onder de ‘voortbrengers’ rekent About een schare, die niemand tellen kan. Dat een ‘kamerknecht’ nuttig is, beweert hij; dat Adeline Patti door haar zang nuttig is, betoogt hij. Dat ‘een sterrekundige, een wijsgeer, een dichter, een schilder, een musicus, een beeldhouwer’ enz. als zoodanig allen nuttig zijn, immers hun plaats hebben in die wereld, waar in ‘de vier woorden: voortbrengen om te verbruiken, de geheele redelijke zin van het leven vervat is,’ dat weet hij.
Waartoe de ‘godsdienstige’ mensch dienen zou, dat weet hij naar allen schijn niet.
Gelukkig daarom dat anderen het weten! Ik heb, trouwens, nooit geloofd dat het positivisme de wijsheid in pacht had, en geloof het ook thans niet, trots alles, wat ik van About heb geleerd.



{==95==} {>>pagina-aanduiding<<}

Na de overwinning.

Ik ben een Hollander en dus een bezadigd man. Toen de courant mij de beslissing der Tweede Kamer d.d. 13 Maart jl. meldde, heb ik driemaal hoezee geroepen (want ik had mee gepetitionneerd); maar daarmee was mijne opgewondenheid ook voorbij.
Onmiddellijk daarop ben ik gaan zitten om met aandacht te overwegen wat er, door wijzer menschen dan ik, al zoo tegen de afschaffing van het dagbladzegel gezegd is en wat wij indien we niet oppassen, te wachten hebben. Een classiek man heeft ergens verzekerd dat men nog meer van zijne tegenstanders dan van zijn vrinden kan leeren en, hoewel ik er niet voor durf instaan dat alle verzekeringen van classieke mannen de moeite van 't aanhooren waard zijn, zoo meen ik wel te durven zeggen dat de verzekering in quaestie op mij als kind reeds een zeer kalmeerenden invloed had. De herinneringen nu mijner kindsheid tracht ik in eere te houden.
Ik heb, met 't Bijblad in handen, de vraag gesteld: welke

{==96==} {>>pagina-aanduiding<<}
moeten en welke kunnen, als wij niet waken, de gevolgen van de zegelafschaffing zijn. Ziethier 't resultaat mijner overdenkingen, dat ik gaarne voor beter geef.

De afschaffing van het zegel op de dagbladen moet onmiddellijk gevolgd worden door de ontbinding van het anti-dagbladzegel-verbond. Gebeurt dit niet, dan staan de schromelijkste onheilen voor de deur.
Ik heb deze waarschuwing aan een geacht lid van de Tweede Kamer te danken. In de zitting van den 12de betreurde die redenaar soortgelijke verbonden. Hij meende dat ze een nieuwe macht in den staat vormen. Hij merkte op dat zulke vereenigingen ‘de maatschappelijke orde verstoren.’
Voorwaar! een woordje op zijn pas! Al deed 't mij, als onderteekenaar van het adres en lid van 't verbond, pijnlijk aan, ik kan niet ontkennen dat hier de vinger op de wond werd gelegd. 't Anti-dagbladzegel-verbond, ofschoon 't zijn doel bereikt en in mijn oog een zeer schoone overwinning behaald heeft, moet zich zoo spoedig mogelijk ontbinden - of... 't is met de maatschappelijke orde gedaan. 't Is voor één enkele maal goed geweest, maar laat ons nu zoo spoedig mogelijk van den rand des afgronds terugwijken. Zonder 't te willen, hebben wij een hoogst gevaarlijk spel gespeeld. Eere den afgevaardigde, die dat nog intijds heeft ontdekt, ons heeft gewaarschuwd eer wij te ver zijn gegaan. Ik ril en beef als ik er aan denk.
't Anti-dagbladzegel-verbond is niet alleen schuldig aan taalverkrachting: 't heeft door zijn barbaarschen naam niet slechts

{==97==} {>>pagina-aanduiding<<}
met alle regels van samenstelling en koppeling den draak gestoken -; 't anti-dagbladzegel-verbond is bovenal schuldig aan allergevaarlijkste democratische beginselen. 't Werd mij, na de opmerking in de Tweede Kamer, zonneklaar dat soortgelijke verbonden op den grens van de roode republiek staan. Te kwader ure heb ik, een man van gematigdheid en bezadigdheid, mij laten verschalken door de namen van een aantal geaccrediteerde en fatsoenlijke lui, hoogleeraren aan 's lands hoogescholen, leden van hooger en lager rechtbanken, geachte leden van provinciale staten en gemeenteraden. Thans zie ik in, dat ik verdwaald ben onder een troep Carbonari, geestverwanten van Mazzini en Orsini, nog des te gevaarlijker, omdat zij, naar ik graag gelooven wil, in gemoede meenen ter goeder trouw te zijn.
Wat zijn zulke verbonden anders dan geheime genootschappen tot verstoring van de maatschappelijke orde? 't Is waar, de grondwet erkent een recht van petitie; 't is waar, in een constitutioneelen Staat spreekt men gewoonlijk van dat recht als van een waarborg voor de volksvrijheid; ook schijnt het, oppervlakkig beschouwd, een voordeel voor de regeering, als zij langs den weg van een eerbiedig adres tot kennis kan komen van 't geen de meest belangstellenden en vaak best ingelichten in 't belang van den Staat en de maatschappij noodig achten -; maar dat alles is, wel beschouwd, narigheid. 't Feit is, dat zulke vereenigingen gevaarlijk worden als ze een democratisch karakter krijgen; als zij, gelijk 't anti-dagbladzegel-verbond, Jan Rap, Jan Hagel en Jan Alleman oproepen om te teekenen. Indien alleen Jan Salie en zijn stemmige familie op zulke adressen teekenden, dan wil ik er niets van zeggen. Jan Salie teekent, maar daar blijft 't ook bij, en Jan Salie is even goed tevreden of zijn adres gehoor vindt al dan niet. Hij zou zich niet hebben gebelgd als 't eenvoudig ter griffie ge-
{==98==} {>>pagina-aanduiding<<}
deponeerd was, en vermoedelijk zou 't bovenbedoeld lid der Tweede Kamer zich dan ook hebben stilgehouden -; maar de mannen van 't anti-dagbladzegel-verbond zouden 't waarlijk niet bij een eenvoudig adres hebben gelaten, als de Tweede Kamer op hun verzoek geen acht geslagen had. Ze zullen 't ook niet onder zich laten, indien de Eerste Kamer den moed mocht hebben om geen fiat te geven aan de beslissing van de Tweede. Sapperloot! er zijn niet te vergeefs scherpschutters in 't land!
Daarom, mijne heeren! wat ik u bidden mag, gaat, nu de zaak voorloopig goed en naar wensch is afgeloopen, rustig naar huis. 't Recht van petitie is niet gegeven om 't te gebruiken. Wij kunnen de volksdriften gemakkelijker opwekken dan beteugelen! Wie den wind zaait, maait zoo licht den storm. Denkt maar eens wat er had kunnen gebeuren als de bekende meeting te Amsterdam talrijker bezocht was geweest! Als de een of twee tegenstanders, die daar present waren, eens hadden meegesproken, in plaats van, zooals nu geschied is, wijselijk te zwijgen en liever door een scheeve voorstelling van den loop der zaak deze bijeenkomst belachelijk te maken bij 't groote publiek.... Had men elkaar niet kunnen doodslaan? Had men vandaar niet kunnen opbreken naar.... 't Stadhuis of naar 't Binnenhof in Den Haag, om met de pistool in de vuist te eischen, wat men met al de becijferingen van de Nieuwe Rotterdammer niet verkrijgen kon?... Mijn hemel! aan welke gevaren zijn we ontsnapt! Dans quelle galère ben ik, eenvoudig mensch, aangeland!......

Een oceaan van scheld-, schimp-, schot-, logen- en lasterartikelen zal 't land overstroomen. Niemands goede naam

{==99==} {>>pagina-aanduiding<<}
is langer veilig. Zoo hebben andere geachte sprekers verzekerd.
Ik moet eerlijk bekennen, toen ik 't adres teekende had ik dat niet zoo bedacht. Anders zou ik waarschijnlijk niet geteekend hebben.
Verbeeldt u, het goede, vreedzame, broederlijke vaderland overstroomd door lasterartikelen! Hoe zullen wij ooit daaraan wennen? Wij, die aan niets anders gewoon zijn dan aan de welwillendste en welmeenendste critiek, die ooit door den eenen mensch over den anderen geveld werd, tot diens loutering en verbetering! 't Zal wemelen van onruststokers. We zullen dagelijks hooren: ‘Meneer de kantonrechter! ik vraag 't woord voor een persoonlijk feit.’ Men zal bij de minste grief in de courant lezen: ‘Als meneer A. of B. niet voldoet aan mijn eisch, zal ik zijn naam publiek maken.’ 't Zal vandaag wezen: ‘Meneer B. is een ezel;’ morgen: ‘de minister van dit of dat departement is een gek;’ overmorgen: ‘dit of dat lid van de Tweede Kamer is een nulliteit.’ Vooral bij de verkiezingen zal 't vreeselijk zijn. De artikels van de Arnhemmer en 't Dagblad, die ons op 't punt van wederkeerige waardeering verwend hebben, zal geen enkel partijganger meer willen lezen, om hun zoetsappigheid. Ons volk zal gevoed worden met Eksters en gezaligd door Asmodee's! 't Is waar, ik herinner mij de schimp- en scheld-pamfletten van 't jaar '40 of daaromtrent, alsmede de platte en ongelikte vliegende blaadjes waarmee wij in '48 beweldadigd werden -; 't is waar, de heeren Meulman en Frederik Muller hebben van 't jaar zestienhonderd af tot achttienhonderd toe, eenige duizenden van die soort in hun kast staan; genoeg om er een werelddeel mee te vergiftigen; maar dat waren geen kranten. Toen leefde men niet in de jongste verlichting, na de nieuwe grondwet. Toen had men desnoods nog middelen om een handigen schrijver,

{==100==} {>>pagina-aanduiding<<}
die zijn leven zocht te voeden met het bloed van de fatsoenlijkste en hoogstgeplaatste lui, te doen straffen, te beschamen, den mond te stoppen, of, als dat gauwer ging, de handen. Tegenwoordig, evenwel, en in 't vervolg, als iedereen de goedkoope kranten leest, zal er geen eind komen aan de lastertaal, zal niemand veilig zijn voor den grofsten hoon.... De groote en kleine bladen zullen, ten einde in 't leven te blijven, abonnés te winnen en concurrenten uit den zadel te lichten, genoodzaakt zijn om, in plaats van Attisch zout, kriebelkruid of Cayennepeper over hunne kolommen te strooien. De laster zal opgenomen worden onder de hulpmiddelen der industrie.

't Zegel moet zijn aequivalent vinden in de jenever. Ik kan mij niet vereenigen met hen, die de beraadslaging over het aequivalent aan die over 't voorstel tot afschaffing wilden zien voorafgaan. Als de afschaffing gewenscht is, moet zij eerst ernstig worden bepleit -; is 't beginsel eenmaal aangenomen, dan kunnen de leden der Kamer den minister uitnoodigen om rond te zien naar een ander aequivalent, zoo 't voorgedragene hun niet bevalt. Door 't aequivalent voorop te zetten, maakt men zich de zaak al te gemakkelijk. ‘Meneer de Voorzitter! ik ben een groot, een verschrikkelijk groot, de grootste van alle voorstanders der vrijheid van gedachte-uiting. Ik zie niets liever dan een prachtige courant, met de voortreffelijkste schrijvers er aan verbonden. Ik houd van de verlichting; dat is nu eenmaal mijn karakter. Ik ben een warm vriend van ontwikkeling en vooruitgang; ik zeg 't zonder iemand te na te spreken, maar ik ben nu eenmaal zoo. Ik zou willen dat alle kranten fier en krachtig aan haar verheven roeping konden voldoen. Ik ben zoo liberaal als iemand op dat punt, meneer

{==101==} {>>pagina-aanduiding<<}
de voorzitter! Ik houd van al wat kennis, wetenschap, opgewekt politiek leven is; ik wil de gedachte niet smoren; ik wil de vrije uiting helpen bevorderen...... In 't land van Laurens Koster, meneer de voorzitter! in 't land van Laurens Koster behoort dat zoo....... Maar.... ik had liever den accijns op 't bier en den azijn afgeschaft... En daarom.... ben ik tegen de afschaffing van 't Dagbladzegel.’.....
Ho, ho, meneer de afgevaardigde! - Zoo gemakkelijk mag men 't zich niet maken......
Iets anders is 't, als men tegen alle afschaffingen stemt omdat de kas 't niet lijden kan; als men dus de rij der afschaffingen vooreerst gesloten acht. Voor dat standpunt kunnen we eenig respect hebben.... als het ten minste heel wat respectabeler is dan zekere baat- en batenzucht, die zich bijwijlen op dat standpunt plaatst. Ik kan mij zeer goed voorstellen dat een of ander lid van de oppositie, of van de onzijdige richting, in de tegenwoordige omstandigheden, boven op de kist gaat zitten. De minister Van Bosse, die er vroeger altijd opzat, heeft immers zijn plaats verlaten. Daarom eerbied voor de bezuiniging quand même.... maar dan, als 't u blieft geen toasten aan de verlichting, de beschaving, den kolossalen invloed van de pers..... en dergelijken. Zoodra zoo'n toast het zenith bereikt heeft, klinkt 't woord bezuiniging onbeschrijfelijk mal, om geen leelijker term te gebruiken. 't Is dan alsof iemand zei: ‘Onderwijs is 't eerste en voornaamste! Een man die niets geleerd heeft, is gevaarlijk voor de maatschappij! Hij, die zijn kinderen geen behoorlijk onderwijs laat geven, is een misdadiger.... maar ik heb geen geld om het schoolgeld mijner kinderen te betalen, daar ik 't noodig heb voor brood en vleesch.’ Zie, als 't zoo met mij gesteld is, dan houd ik mij liefst maar stil en daal in 't geheim een paar honderd treden

{==102==} {>>pagina-aanduiding<<}
van de maatschappelijke ladder af; want dan ben ik en is geheel mijn nageslacht dood voor de toekomst. Is 't nu met ons vaderland al zoo ver gekomen? Zijn wij zoo arm dat we ons niet langer de weelde van die hoogere beschaving kunnen veroorloven, waarvan enkele leden der Kamer met zooveel ophef gesproken hebben..... voordat zij tegenstemden? Wee ons, als 't zoo is. Ondertusschen staat dit vast, dat wij, door de afschaffing van 't Dagbladzegel, den accijns op 't bier en den azijn vooreerst nog behouden. Ofschoon ik voor mij dat niet zoo vreeselijk vind, wil ik er toch op wijzen.

De afschaffing van 't Dagbladzegel zal verder ten gevolge hebben dat de eerlijkheid van onze schrijvers niet meer zoo schitterend uitkomt als tot heden geschiedde. Ondanks de troostvolle verzekering van een lid der Tweede Kamer, dat hij evenveel eerbied heeft voor een armen schrijver als voor een rijken, ‘als men maar eerlijk is,’ zullen onze letterkundigen overstroomd worden met aanbiedingen, die voor hun zalige zelfgenoegzaamheid de dood zijn. Zij zullen zich moeten verzoenen met de gedachte dat hun arbeid evenals alle andere arbeid van nu aan zal betaald worden. Waarlijk, dat zal dien heeren veel kosten!
Er is zoo iets streelends in 't besef, te mogen werken, dat wil zeggen, 't beste wat wij vinden kunnen te verzamelen, te ordenen, te overdenken en frisch en nieuw weer te reproduceeren..... voor een gulden of tien 't vel. 't Is nog genotrijker met een artikel, dat ons nachtbraken en hoofdbreken gekost heeft, te moeten rondloopen totdat wij den intelligensten en moedigsten aller uitgevers gevonden hebben, die zich

{==103==} {>>pagina-aanduiding<<}
waagt, om ons plezier te doen. 't Is nog heerlijker door een of anderen armzaligen domoor te worden afgewezen, naar huis te gaan en op een zolderkamertje (dat behoort er in zoo'n geval bepaald bij) onszelven te verbijten van ergernis, ten einde tot de overtuiging te komen dat wij geniaal zijn, omdat we ons miskend gevoelen.
Zegge dan maar de een of ander dat verbetering van het gehalte der courantartikelen een eerste vrucht van de afschaffing van 't zegel zal zijn, omdat er bekwame schrijvers zullen optreden, uitgevers en redacteurs de beste litteratoren zullen opzoeken en aanmoedigen, de dagbladpers een bron van bestaan voor velen der uitnemendsten worden zal.... ik voor mij zie ook de keerzijde der medaille. Ik denk met weemoed aan die arme schrijvers, wier ellende eeuwen lang 't zegel hunner eerlijkheid is geweest. Ik beklaag mijn land nu ook deze edele figuren zullen verdwijnen in het halfduister onzer finantieele en industrieele maatschappij.
Waar zullen wij ze in 't vervolg moeten zoeken, die kinderen van den huize Lukas Helding, die wisten te zorgen dat ze nooit meer honger hadden dan aan de tafel der heeren Blaak en consorten, litterairement gesproken, voor ordentelijk gehouden werd? Waar zullen ze in 't vervolg schuilen, die laatste overblijfselen van het leenstelsel, die erfgenamen van de narren, in wie de hooggeboren adel een welbehagen had? Die hongerlijdende apostelen van het koninkrijk der letteren, waarop zoo menig Maecenas met welgevallen neerzag, over zijn rijkbeladen disch, zijn vollen beker en opgezetten buik heen?
Ze zullen uitsterven, die edelen! Ze zullen als mummieën verdrogen, om bewaard te worden in 't kabinet van den een of anderen baron of graaf!
Al wat van hen zal overblijven, zal de caricatuur uit Fer-
{==104==} {>>pagina-aanduiding<<}
dinand Huyck zijn, mitsgaders de menschlievende opmerking, die ik de eer heb bij deze aan de vergetelheid te ontrukken, dat rijke en hooggeplaatste menschen eerbied weten te koesteren voor allen, die meewerken aan de bevordering van verlichting en beschaving, zelfs al hebben ze geen geld, ‘als ze maar eerlijk zijn.’
Wat zullen wij in ruil krijgen voor deze helden en martelaars van den geest?
Rijke schrijvers, kinderen der weelde, zich badende in overvloed! Er zal een geslacht opstaan van portdrinkende redacteurs en in-een-koets-rijdende letterkundigen. De gedachte van een boek, of van een courantartikel zal driemaal meer waard worden dan het papier of de inkt. Naarmate die gedachte schooner, genialer, oorspronkelijker is, zal zij hooger betaald worden. Ge zult onze courantiers vinden in de salons der grooten en er zullen enkelen wezen, die er zelf een soort van salonnetje op na houden. De groote heeren, die belang hebben bij deze of gene courant, zullen zich niet langer schamen over den redacteur, niet door de achterdeur van de drukkerij binnensluipen als zij een hunner ideeën willen zien omgieten in zijn vorm of publiek maken onder zijn naam en vlag. Men zal zeggen: ‘Ziedaar den hoofdredacteur van dit of dat blad,’ en men zal iets gezegd hebben, waarvoor geen dame haar neus optrekt, en waardoor geen heer gedwongen wordt, zich om te keeren. Men zal zeggen: ‘Mijn zoon wordt publicist,’ en men zal iets hebben uitgesproken, dat minder rilling teweegbrengt dan de aankondiging dat de jongen bij de telegraphie geplaatst is. Er zullen vele kinderen van goeden huize komen en zich nederzetten op bureau's, waar zij nog meer kunnen leeren dan bij Kolonieën of Binnenlandsche Zaken. Er zullen dochters uit deftige familiën zijn, die haar handje zullen leggen op den

{==105==} {>>pagina-aanduiding<<}
arm van iemand, die ‘aan een krant is,’ en even fier zullen rondblikken, alsof ze voortwandelden met een tweeden luitenant. Moderne predikanten, die van geen acht- à veertienhonderd gulden kunnen leven, zullen in de dagbladpers een beter bestaan mogen zoeken, zonder dat een of ander redacteur zichzelven en zijn vak in 't gezicht heeft te slaan met de vraag of zij in Bronbeek zijn opgenomen. Zelfs leden van de Tweede en Eerste kamer zullen zich durven interesseeren voor een of ander blad, zonder dat een hunner collega's hun daarvan openlijk of bedektelijk een verwijt zal maken..... En evenwel, evenwel..... de dagen, waarvan de moderne maatschappij zegt: ‘Ik heb geen lust in dezelve,’ waren beter. Toen de armoede schreef en de rijkdom at..... toen den man van geest hongerde naar het lichaam en de erfgenaam van vele goederen zich niet behoefde in te spannen om ook intellectueel voedsel tot zich te nemen.... toen de eerlijkheid te meer uitkwam naarmate de buik holler was en de doorvoede mensch geen aanvechtingen der oneerlijkheid te bestrijden had, omdat hij alleen alles bezat en krijgen kon wat zijn hart begeerde..... die dagen waren beter!....
Daarom, o, mijne landgenooten! ziet toe dat de afschaffing van het Dagbladzegel, hoe gezegend in menig opzicht, ons niet gansch en al meeslepe!.... Ziet toe dat de weldaad niet verkeere in een vloek door onze eigen bandeloosheid!
Ik heb 't mijn plicht geacht u te waarschuwen. Ten slotte resumeer ik al mijne opmerkingen in deze korte vermaningen:
Ontbindt onmiddellijk uw verbond, gij anti-dagbladzegelsamenzweerders!
Scheldt, schimpt en lastert elkander niet meer dan tot nu toe, gij Nederlanders! of neemt eenparig 't besluit, 't u niet aan te trekken als men u uitscheldt, geen uwer mede-
{==106==} {>>pagina-aanduiding<<}
menschen er scheef om aan te zien ‘als hij in de krant staat.’
Smokkelt geen jenever, ten minste niet meer dan voor uw levensonderhoud onvermijdelijk is, mijne heeren van de grenzen! Vergenoegt u met ons duur en niet lekker bier, gij, die uwe avonden niet bij vrouw en kind kunt doorbrengen, niet tevreden kunt zijn met een kopje koffie!
Eindelijk, gij uitgevers van dag- en weekbladen! bederft onze letterkundigen niet; geeft hun niet op eens te veel; laat iets over aan de ambitieuse armoede en de armoedige ambitie zelve..... Als elk zijn plicht doet, zullen wij misschien nog een deel van de ons dreigende gevolgen der zegelafschaffing kunnen ontkomen...... Ik hoop 't van harte, o mijn geliefd vaderland! Dixi!






{==107==} {>>pagina-aanduiding<<}

Van een jong-koloniaal 1).

‘Aan den natuurlijken aanleg en den eeredienst der bevolking zijn in den laatsten tijd meermalen tegenwerpingen ontleend tegen een doortastende hervorming op Java....................... Maar wordt dan door den Javaan een uitzondering gemaakt op de eenheid der menschelijke natuur; zou hij lachen in zijn smart of weenen in zijn vreugd? Neen, ook door hem wordt de gelijkheid der aandoeningen van het hart bevestigd. De Javaansche moeder heeft hare kinderen lief; de kinderen hebben diepen eerbied voor hunne ouders en zorgen voor hen op den ouden dag. Liefst heeft de Javaan een ruime luchtige woning, een goede tafel en nette kleeding; hij is ontevreden wanneer hem slechts 99 cts. worden toegeteld, als hem 100 cts. verschuldigd zijn. Als ambachtsman, als lastdrijver, als zeevarende voldoet hij goed; waarom zou zijn natuurlijke aanleg niet gedoogen, dat hij in vrijen arbeid

{==108==} {>>pagina-aanduiding<<}
stapelproducten voortbrengt?................................ Evenmin is zijn eeredienst daartegen een beletsel.......................... Niet de eeredienst, maar de oeconomische toestand beheerscht de ontwikkeling van een volk........... Men vergelijke slechts de Ieren in hun geboorteland met hunne landgenooten in de Vereenigde Staten van Noord-Amerika. Een ander bewijs vinden wij in de Joden, in de Chineezen en Japaneezen, in de Hindoe-beschaving.
Overal waar de Joden verstoken zijn van rechtsgeleerdheid, verkeeren zij in schromelijk achterlijken toestand; overal waar zij gelijke rechten bezitten, worden zij hunnen medeburgers gelijk.
De beschaving der Chineezen en Japaneezen schijnt zelfs ouder te zijn dan die der Grieken en Romeinen. Dat zij sinds eeuwen stil heeft gestaan moet niet geweten worden aan hunne eeredienst, maar aan staatkundige verwikkelingen en staathuishoudkundige fouten. Dat de Hindoe-beschaving zich heeft versteend, ligt niet aan den eeredienst, maar aan het theocratisch kastenstelsel, dat daarop is gëent geworden.
Bovendien de Javanen zijn slechts Mahomedanen in naam........................................
Doch al ware de bevolking van Java Mahomedaansch in merg en been - wat nood? De verbetering, waaraan zij behoefte heeft, kan, zal en behoort afgescheiden te blijven van al wat met godsvereering in verband staat, en hunne priesters - vergeten wij dit niet - zijn niet, gelijk zoovele eeuwen lang in Europa het geval is geweest, in het bezit van de wereldlijke macht, of in het genot van uitgestrekt grondbezit.

{==109==} {>>pagina-aanduiding<<}

Tegenover het Nederlandsch gezag zijn zij machteloos, als dat gezag bezield is door oprechten zin tot lotsverbetering van de massa. In de meerdere of mindere mate van dien zin, in de meerdere of mindere mate van beradenheid bij het gevolg geven aan dien zin is de knoop gelegen.’
Bevalt u 't citaat, en verlangt gij naar meer -, lees dan L. Van Woudrichem van Vliet's ‘Koloniale studien. 2e reeks; I Organische hervorming: Ned. Indië, enz.’, uitgegeven te Rotterdam bij M. Wijt en Zonen 1868. 't Is waar, om over de koloniale quaestie te kunnen meêpraten, behoeft men er juist zoo heel veel niet van te weten. 't Begint er al nagenoeg mee te gaan als met de onderwijs- en de kerkelijk-godsdienstige quaestie. De Jan Rap's weten er alles van. Indien Apelles nog leefde en evenzeer op de hoogte van 't koloniale vraagstuk was, als hij in zijn tijd op de hoogte der schilderkunst scheen te zijn -, ik ben er zeker van dat hij aan menigen ‘meêprater’ den raad zou geven, dien hij eens aan een volgeling van Crispijn gaf.
Maar wien 't om 't ‘weten’, meer dan om 't ‘meêpraten’ te doen is, dien kan ik niet ernstig en dringend genoeg de lezing van genoemde ‘koloniale studien’ aanbevelen. 't Zijn rijpe vruchten van een veeljarig, grondig onderzoek. Eilacie, men kan hetzelfde niet van alle ‘koloniale studiën’ zeggen; b.v., niet van de hoofdartikelen in de Java-Bode, sinds dit blad onder de redactie staat van den man, die zich, naar de uitdrukking van Mr. H.A. Des Amorie Van der Hoeven, door een ander dan zijn uitgever voor de verkondiging van conservatieve begrippen, betalen liet. 1) Toch

{==110==} {>>pagina-aanduiding<<}
kan ik - omdat het, zou Langendijk zeggen, in 't rijm zoo te pas komt - me hier niet van een citaat uit één dier hoofdartikelen onthouden.
‘Het begin van uitvoering, aan het liberaal-koloniaal progamma gegeven, heeft tot nog toe geen enkel bevredigend resultaat opgeleverd, en niets geeft recht om te gelooven, dat een toepassing in 't groot veel heilzamer werken zou, dan waarvoor uit de toepassing bij gedeelten gebleken is, kans te bestaan. Algemeene klachten, stilstand van zaken, een hoog opgedreven Indische begrooting, dalende inkomsten, een liberaal minister van koloniën, die op Indië wenscht uit te zuinigen hetgeen zijn ambtgenoot van finantiën voor 't moederland te kort komt, - ziedaar den toestand, waartoe wij gedurende de tien of twaalf laatste jaren van lieverlede geraakt zijn.........................................
Onzes inziens is een voorname oorzaak van het kwaad deze, dat men zich hersenschimmen heeft gevormd en blijft vormen omtrent de vatbaarheid van den Polyneesischen volksstam voor die soort van maatschappelijke ontwikkeling, welke zelfs de Hindoe niet als een weldaad beschouwt, en die alleen òf voor Europa schijnt weggelegd te zijn, òf voor de niet-Europeesche staten, gelijk Amerika en Australië, waar de inboorling door een Europeesche bevolking overvleugeld en uitgeroeid is.’
Tot dusver de redacteur van het blad, dat nog altijd de Java-Bode heet. Men behoeft waarlijk geen koloniale ‘specialiteit’ te zijn om al zeer spoedig op te merken, dat die redacteur òf van de geschiedenis ‘der tien of twaalf laatste jaren’ niets weet, of daarvan, pour le besoin de la cause, niets weten wil. De waarheid toch is, dat we

{==111==} {>>pagina-aanduiding<<}
sedert 1856 hebben genoten vijf min of meer conservatieve en even zooveel min of meer liberale ministers van koloniën; dat den 22 Mei 1856 Mr. Albertus Jacob Duymaer Van Twist als GG. is vervangen door Charles Ferdinand Pahud, aan wiens politieke liberaliteit in Indië, voorzoover ik weet, niemand zich ooit geërgerd heeft: dat den 10 Oct. 1861 Mr. L.A.I.W. Baron Sloet Van de Beele als GG. in functie is getreden, en dat deze op zijn beurt vijf jaren later plaats gemaakt heeft voor.... Mr. P. Mijer!
Où diable le ‘liberaal-koloniaal progamma’ va-t-il se nicher?! Hoor Mr. H.A. Des Amorie Van der Hoeven:
‘Het is onverstand of kwade trouw. dien toestand (lees: den toestand van algemeene verwarring en van overal blijkenden achteruitgang, waarin Indië nu verkeert) aan de werking van liberale hervormingen toe te schrijven, want de waarheid is, dat er tot heden geene liberale hervormingen van eenige beteekenis op Java zijn ingevoerd. De geeselslagen, als willekeurig strafmiddel in de hand der policie, zijn afgeschaft; eenige onbeduidende gouvernementscultures zijn ingetrokken, alleen omdat zij aan 't gouvernement verlies, of geen noemenswaardige winst opleverden; de beschikking van suikerfabrikanten over den arbeid der bevolking is eenigszins ingekrompen: de heerendiensten zijn op het papier (volstrekt niet in de werkelijkheid) eenigermate geregeld geworden. - Wat heb ik vergeten?.... Het verdere bepeinst de Heer.... P. Mijer te Buitenzorg.’
En verder: ‘Kan nu een eerlijk en verstandig man gelooven, dat deze maatregelen de bewoners van Ned. Indië - inboorlingen, Europeanen en Chineezen - zouden hebben benadeeld en verarmd in zoodanige mate, als deze benadeeling en verarming, blijkens alle berichten, hebben plaats

{==112==} {>>pagina-aanduiding<<}
gehad? Mijne innige overtuiging en die mijner vrienden is, dat zij de onvermijdbare uitwerking zijn van het stelsel, dat aan de Indische begrooting ten grondslag ligt: te nemen wat genomen worden kan, en te geven wat men niet onthouden wil......................................
Het rijkste land der wereld zou onder zulk een stelsel spoedig te gronde gaan.’
Maar - zegt de redacteur van de Java-Bode - men heeft zich hersenschimmen gevormd, en blijft zich die vormen, omtrent de vatbaarheid van den Polyneesischen volksstam voor die soort van maatschappelijke ontwikkeling, welke enz. enz.
Wij hebben al gezien, hoe V.W. van Vliet over die vatbaarheid denkt. Wat zeggen andere koloniale specialiteiten er van?
De gebroeders Dirk en Gijsbert Karel Van Hogendorp zagen in de Javanen menschen van gelijke beweging als wij. Raffles, Crawfurd, Muntinghe en C.J. Elout reikten hun een loffelijk getuigschrift uit van goeden aanleg en goed gedrag. Muntinghe o.a. schreef eens deze schoone woorden: ‘Men laat den Javaan niet vrij, men laat hem niet aan zichzelven over om zijn zin en gewin te doen, of hij verkrijgt als 't ware de vlugheid van 't gedierte des velds; de kruinen der bergen versiert hij met zijn handenarbeid, aan derzelver hellingen hangt hij zijne akkers ten toon, over heuvelen en dalen leidt hij zijne wateren, en het gansche veld bekleedt hij met het gewas door zijne handen beplant.’
Du Bus de Ghisignies heeft gedurende zijn vierjarig bestuur als commissaris-generaal bewezen, dat de Javaan, onder een goede, verstandige, humane leiding veel kan en veel wil.

{==113==} {>>pagina-aanduiding<<}

Maar we zullen de dooden laten rusten, en levende getuigen oproepen en hooren. Om dat getuigenverhoor niet onbetamelijk lang te rekken, stel ik voor dat we genoegen nemen met een acte de présence van de heeren, die, 't zij als sprekers in onze Staten-Generaal of in 't Indisch Genootschap, 't zij als schrijvers, zich sinds jaar en dag hebben doen hooren als openbare bestrijders van de, ‘leer der onvatbaarheid’ in casu. Zal ik namen noemen? Maar hun getal is legio. De heeren Van Hoëvell, Bosch, Keuchenius, Van der Wijck, Von Schmidt auf Altenstadt, Holle, Van Prehn, Quarles Van Ufford, Bartholo, H.J. Lion, Van Rees, Van Swieten, Fransen Van de Putte mogen 't me, ter wille van zoovelen hunner wakkere geestverwanten op koloniaal gebied, wier namen ik verzwijg, ten goede houden, dat ik hunne namen nauw hoorbaar uitspreek.
Mag ik nu den heer Van Soest bij u introduceeren? Gij kent hem natuurlijk bij reputatie, sedert de verschijning van zijn eerste deel eener ‘geschiedenis van het kultuurstelsel’, Rotterdam. H. Nijgh, 1869. Hij zal ons vertellen wie en wat de Javanen waren, eer zij 't voorrecht hadden met Europeanen en Europeesche beschaving kennis te maken.
‘Java was bewoond door een talrijk volk, dat in zijne eigenschappen, zeden en instellingen, in zijne opmerkelijke oorspronkelijkheid en zijn belangrijk verleden, een uitgelezen vorm der beschaving uitdrukte................................
De Javanen waren reeds toen hetgeen zij nog (let wel, lezer: nog!) zijn: een natie, hartstochtelijk het landbouwbedrijf toegedaan, en met en door den landbouw een fijn gevoel voor hoogere volmaking ontwikkelende, dat, sedert de eerste Grieken, de Europeesche landbouwende standen verloren

{==114==} {>>pagina-aanduiding<<}
hebben........................................
Nergens hadden zij behoefte zich door muren en bolwerken te omringen. Open, herbergzaam, vertrouwelijk, vreesden zij niemand, en boezemden zij niemand beduchtheid in. Overal was hun vlijt te erkennen, te midden van de verrukkende natuurtooneelen, die hun vaderland aanbiedt. Afgedamde rivieren besproeiden de hellingen der bergen en heuvelen, in terrassen herschapen; de vlakten, met water doorsneden, vertoonden rusteloos de rijke oogsten door hen gezaaid en geplant........................................
De arbeid was hun veeleer een genot, dan een bezwaar. Elke bedrijvigheid werd geëerd en beloond............................
De arbeidzame, zachtzinnige, maatschappelijke levenswijze der Javanen had hen denkbeelden doen aannemen, die van hun gezond verstand, hunnen practischen geest en van eene niet geringe belangstelling in het algemeene welzijn getuigen, enz. enz. enz.’
Zóó denkt en schrijft Van Soest over den Javaan van weleer. En zijn meening, zijn innige overtuiging, is de vrucht van 20-jarige onafgebroken studie. Maar hoe denkt hij over den Javaan van heden? Hij laat dat duidelijk doorschemeren in zijn Voorbericht, waar hij zegt: ‘De nuchtere miskenning van den geblinddoekten toeschouwer spreekt zóó opvallend (sic!) in dit oordeel (d.i. het ongunstig oordeel van schrijvers, als Valentijn, “die meer ontzag hadden voor den inkt der overheerschers, dan medelijden met de tranen der overheerschten”) dat het onwillekeurig doet glimlachen. Treuriger is het, diezelfde miskenning, bijna in dezelfde woorden

{==115==} {>>pagina-aanduiding<<}
uitgedrukt, bij tijdgenooten terug te vinden.’ Daarop laat onze getuige een citaat volgen uit Poensen's ‘Mededeelingen van wege het Nederlandsch Zendelinggenootschap 9e Jaargang 1865. blz. 179’.
Voor de curiositeit nemen we ook dat citaat over: ‘Traag, lusteloos, ongewoon aan, ongeneigd, onbekwaam tot verstandelijke inspanning, zinnelijk, wreed, ongevoelig, zonder belangstelling in of behartiging van des naasten belangen, vreemd aan gevoel van zelfstandigheid, persoonlijkheid en vrijheid, mist men in het beeld der Javaansche wereld ook de trekken van vaderlandsliefde en nationaliteitsgevoel.’
Hebt ge 't goed gelezen en begrepen?... Welnu, verneem dan nu, o goedgeloovige lezer, dat de heer Poensen ons op de volgende pagina van zijn ‘Mededeelingen’ verzekert (heusch waar, pagina 180!) ‘dat hij uitstekend ontwikkelde Javanen heeft ontmoet, Javanen, die vrij goed Hollandsch, Fransch of Engelsch verstaan, en boeken schrijven over reken-, meet- en landmeetkunde.’
Gelooft gij 't niet?....
Maar dan zijt gij ook niet goed-geloovig!
Ik wil u, in vertrouwen, iets analoogs meêdeelen, dat ik persoonlijk heb bijgewoond.
Eenige weken geleden werd ons in een openbare vergadering, op land-, taal- en volkenkundige gronden, gedemonstreerd, dat de Javanen zijn ‘nietswaardige creaturen, onbekwaam tot eenig goeds, geneigd tot alle kwaad, onvatbaar voor eenige krachtsinspanning en eenige hoogere ontwikkeling,’ enz. enz. De geachte spreker begon met te verklaren, dat hij van die land-, taal- en volkenkunde nu juist niet zoo ijselijk veel wist. Toen 't betoog (?) geeindigd was, fluisterde 'n zeker duiveltje, dat nu en dan al wonderlijke grimassen ge-
{==116==} {>>pagina-aanduiding<<}
maakt had, terwijl het in gespannen aandacht den gang van 't betoog (?) volgde: zou de kracht van Meneer's betoog niet liggen in Meneer's inleidende confessie?....
Zoo'n duiveltje!.......
Maar, wat ik nu eigenlijk zeggen wilde is dit: eenige weken later woonde ik weêr zoo'n openbare vergadering bij; de land-, taal- en volkenkundige, die, volgens zijn eigen verklaring eigenlijk geen land-, taal en volkenkundige was, compareerde ook. In die vergadering trad 'n spreker op, die ons, op grond van persoonlijke ervaring, verzekerde dat de Javanen zijn, wie unser einer, wat menschelijke aandoeningen en neigingen, wat aanleg en vatbaarheid betreft; ofschoon hij erkende, dat het peil van ontwikkeling en beschaving bij de massa van 't volk nog tamelijk laag stond.
En wat zagen we nu in diezelfde vergadering gebeuren, o goedgeloovige lezer?
Na 't einde der speech zagen we den land-, taal- en volkenkundige (ik zeg: ‘kundige,’ ten spijt van de eigen ‘verklaring,’ en van 't duiveltje) van zijn zetel verrijzen, en mochten we uit zijnen mond vernemen: 1o, dat de Javanen, zonder hulp of aanwijzing van vreemden, kolossale kunstwerken ter bevloeiing hunner Sawahs hadden gewrocht. 2o, dat er Javanen zijn, die, behalve Hoog- en Laagjavaansch, ook Maleisch, Madureesch, Arabisch, ja ook Spaansch verstaan en spreken.
Gij meesmuilt, gij haalt de schouders op, gij schudt het hoofd?
Maar dan zijt gij niet goed geloovig, dan zijt ge 'n onhandelbaar, onverbeterlijk scepticus: dan hebben de Van de Capelle's de Merkussen, de J.C. Baud's, voor u niet geleefd, dan zijn de J.J. Hasselman's, dan is.... P. Mijer voor u niet geboren.

{==117==} {>>pagina-aanduiding<<}

Mag ik thans 't genoegen hebben, u den heer Gramberg, den boeienden en gloeienden schrijver van ‘de Val van Madjapahit’ voor te stellen?
Welk talent en vernuft er in dien nieuwen getuige te aanschouwen en te waardeer en valt, heeft Prof. Veth u geleerd, als ge uzelven nog 't genot der lezing van den prachtigen roman niet gegund hebt. Maar.... we hebben hier niet met talent en vernuft te doen; 't geldt hier de vraag: wie en wat is de Javaan? Is hij al of niet vatbaar voor hoogere ontwikkeling, enz.?
Dr. Gramberg is zoo goed, ons ook dáárover zijn meening te zeggen.
Dr. Gramberg houdt, blijkens zijn getuigenis in ‘de Sleutel van Madjapahit’ den Javaan voor ‘kalm, gemoedelijk, zachtzinnig.’ Hij ziet ‘ontwikkeling in de inlandsche maatschappij, al is 't dan ook hoofdzakelijk slechts op stoffelijk gebied.’ De inlander, vooral de Javaan, is - verzekert hij - ‘vooruitgegaan in landbouwkennis, in de uitoefening van onderscheidene ambachten, ja zelfs van die bedrijven, welke een meerdere mate van intellectueele kunde vereischen.’............. ‘Zij - de Javanen - hebben feitelijk reeds eenigermate de waarde van tijd en arbeid leeren kennen, Op (?) Batavia treft men onderscheiden inlandsche horologiemakers, kunstdraaiers, zelfs vergulders aan, die dit langs den galvanischen weg doen. Wat ziet men op (?) Samarang niet een menigte schoen- en zadelmakers, terwijl ook de meubelmakerijen tal van sopha's, kasten, tafels, stoelen afleveren! En wat geeft Soerabaya te aanschouwen? In stoomfabriek, constructiewinkel of op marinewerf verrichten de inlanders werkzaamheden, die onwederlegbaar bewijzen, wat zij bij behoorlijke leiding kun-
{==118==} {>>pagina-aanduiding<<}
nen worden. Dat alles, gelijk ook metselen, timmeren, scheepsbouw, heeft de inlander door bloot verkeer, en dus (?) uit eigen beweging, van ons geleerd: gaandeweg heeft hij dat aangenomen: want direct hebben we ons eigenlijk nimmer met zijn ontwikkeling bemoeid.’
Elders (in 't Aprilnommer van Nederland?) geeft de heer Gramberg ons op plastische wijs een denkbeeld van den kunstzin en de kunstvaardigheid van den Javaan. ‘Geef hem - zoo schrijft hij - een kapmes, wat bindrotting en 'n hoop bamboes, en hij vervaardigt daarmeê niet alleen 'n vrij sierlijke hangbrug over 'n snelvlietenden stroom, maar zelfs 'n volslagen woning met 'n sluiting op den koop toe.’
Trouwens we weten dat, bij besluit van 30 Oct. 1857, is opgemaakt en gedrukt een lijst van 200 (zegge twee honderd!) bedrijven, handwerken en neringen, door de inlandsche bevolking van Java vrijwillig uitgeoefend, en vallende in de belasting op het bedrijf.
En dat de Javaansche ambachtsman of industrieel niet zelden keurig werk aflevert, waarvoor zich de Europeesche leverancier niet zou behoeven te schamen, dat kunnen we van menig Europeesch ambtenaar of industrieel vernemen. Zoo vernemen we o.a. van den heer B.R.P. (niet J.J.) Hasselman in ‘Mijne ervaring als fabrikant in de binnenlanden van Java,’ verschenen in 1862 bij Martinus Nijhoff te 's Hage, ‘dat hij - B.R.P.H. - in zijn bezit heeft een paar staaltjes van inlandsch werk, die in zuiverheid van bewerking voor de beste Hollandsche meubels volstrekt niet onderdoen: waaronder een tafel met kunstig gedraaiden poot, waarbij niets dan een teekening van de London News tot model heeft gediend.’
Compareert als getuige voor de ontwikkelingsvatbaarheid der Javanen de heer H. de Bruyn, oud-Oost-Indisch-ambtenaar,

{==119==} {>>pagina-aanduiding<<}
laatstelijk directeur der openbare werken in N. Indië. Zie: ‘Over den tegenwoordigen toestand van den landbouw op Java,’ enz. enz., dezer dagen verschenen te Leiden bij De Breuk en Smits.
‘Wat is - aldus de heer De Bruyn - wat is de volksaard der Javanen en wat het niveau van hunne beschaving? Een Javaan is een mensch, als elk ander; - een mengelmoes van goed en kwaad. Hij mint wat hem behaagt en heeft een hekel aan 't geen hem mishaagt. Hij woont gaarne goed, eet gaarne goed, gaat gaarne goed gekleed, schikt gaarne vrouw en kinderen op, en houdt nog al van feestvieren - tout comme chez nous, maar.... op zijne wijze, naar de omgeving waarin hij leeft; in dier voege, dat zeer dikwijls hetgeen hij mooi, aangenaam van smaak en genoegelijk vindt, wij leelijk, onsmakelijk en énorm vervelend vinden. Ook geeft hij weinig uiting aan zijne gewaarwordingen, maar het is een groote dwaling, die tot zeer verkeerde oordeelen aanleiding geeft, wanneer men, gelijk zoo vaak gebeurt, daaruit opmaakt, dat hij ze niet heeft.
Hij is zeer gehecht aan zijne woonplaats en de nabijheid van de graven zijner ouders; hij is gastvrij. Hij is zóó gehecht aan zijn grond, wanneer hem die toebehoort (lees: wanneer hij dien in erfelijk of individueel gebruik “bezit!”) dat in de residentie Bantam b.v., waar het individueel grondbezit bestaat, zelfs geen hadji, d.i., een van Mekka teruggekeerde bedevaartganger, en dus in zijn oog een heilig persoon, veel minder nog een hoofd of eenig ander, een vierkanten voet grond van hem kan koopen.............................
Voor 't overige is de Javaan zacht van aard, en vergenoegt zich met glossen te maken op zijn hoofd en op Euro-
{==120==} {>>pagina-aanduiding<<}
peesche ambtenaren, die hem onnut- of teveel werk, zonder of tegen gering loon, laten verrichten.............................
De Javaan spreekt zeer correct hoog- en laag- Javaansch, dat wil zeggen, twee talen, die zooveel van elkander verschillen, als Fransch en Hollandsch. Hij is altijd even beleefd, vloekt nooit, maakt zich zelden driftig, is nooit dronken, en vecht niet.
Hij werkt zeer netjes in bamboe, maakt uit den stam, de vrucht en het blad van den klapperboom een groote verscheidenheid van zaken, geschikt tot huishoudelijk gebruik; - kent de namen en eigenschappen van alle planten en dieren uit den omtrek van zijn dessa. Hij is een zeer goed ambachtsman, maar wenscht te werken met zijn gereedschap en op zijne wijze, waarvoor zeer natuurlijke redenen bestaan. Richt men zich daarnaar met tact en geduld, dan krijgt men veel van hem gedaan. Doet men dit niet, dan heeft het omgekeerde plaats en daaruit spruit dan de bewering voort, dat de Javaan niet dan gedwongen wil werken.
De Javanen zijn bij uitnemendheid goede opmerkers. Men staat er verwonderd van, hoe spoedig zij een Europeaan met wien zij in aanraking komen, en zijn hoedanigheden, juist beoordeel en, en hoe zij, onder elkander, hunne belangen weten te bepraten, inzonderheid in verband met landbouw en verplichte diensten.
Men staat verwonderd over de juistheid hunner schatting bij grondverhuur onder elkander, die vaak plaats heeft, ofschoon dit niet zoo algemeen bekend is.
Beneden dit niveau van beschaving is niets: daarboven is niet veel, dank zij het gebrek aan onderwijs.’
Ziedaar de onopgesmukte, rond-oud-Hollandsche getuigenis

{==121==} {>>pagina-aanduiding<<}
van een man, wiens langdurige persoonlijke ervaring, wiens (algemeen op Java erkende en geroemde) actieviteit en rechtschapenheid ons zoowel waarborgen zijn voor de deugdelijkheid zijner waarnemingen en daarop gebaseerde meeningen, als voor de betrouwbaarheid zijner verklaringen en meêdeelingen.
Verlangt gij nog meer, nog andere getuigen te hooren?
Wilt gij b.v. een aandoenlijke en afdoende bevestiging van 't geen we reeds door V.W. van Vliet vernamen over den innigen band tusschen Javaansche ouders en hunne kinderen -; lees dan de reisbeschrijving van lord Milton en M. Cheadle: ‘Passage du Nord-Ouest par terre,’ of lees alleen 't verslag van dat werk in de Revue des deux Mondes van 1 Nov. 1867. Gij vindt daar o.a. op blz. 228:
‘On est bien-aise de trouver dans un livre sans prétentions philanthropiques un conte favorable du caractère de ces pauvres Indiens, que la civilisation fait fuir devant elle; lord Milton et M. Cheadle ont remarqué que, dans les crises de famine, les hommes étaient plus amaigris et plus exténués que les femmes et les enfants;.... les derniers morceaux sont toujours donnés au plus faible. Dans le plus grand froid ils ont vu des enfants se dépouiller de leurs couvertures pour les joindre à celle qui protégeait leur père endormi, et lutter contre la fatigue et le sommeil pour entretenir le feu.’
Wat dunkt u van zooveel teederheid, zooveel innige piëteit?
Zijn wij Europeesche, wij Nederlandsche mannen allen voor het zwakkere geslacht, wat die ‘voor hoogere ontwikkeling onvatbare’ Polyneesiërs zijn voor hunne vrouwen? Zou niet

{==122==} {>>pagina-aanduiding<<}
menig Europeesch, menig Nederlandsch kind met schaamte de oogen moeten neêrslaan voor zulk een kind van die ‘pauvres Indiens?’
Zie, ik kan me boos, erg boos, onchristelijk boos maken, als ik soms die goede Javanen hoor uitmaken voor al wat leelijk en slecht is; voor.... ‘nietswaardige schepselen, ontbloot van alle zedelijk gevoel, van alle rein-menschelijke aandoeningen.’ Ja, het bloed kan me naar 't hoofd stijgen, al mijn zenuwen kunnen van toorn en droefheid trillen, als ik zóó over millioenen natuurgenooten hoor oordeelen door.... christenen, die zeggen te roemen en te leven in hunnen God, als in den Schepper aller dingen, als in den Vader aller menschen- kinderen. Ik kan, ik wil die Javaansche ‘creaturen’ als mijn broeders beschouwen. Voor hen, de geoordeelden, de gevonnisden, mijn volle sympathie; voor die quasi-christelijke, voor die ongeloovig-geloovige rechters mijn meest innige verontwaardiging!
De Javaan zou geen denkbeeld hebben van zedelijkheid: niet van eerlijkheid en trouw, niet van dankbaarheid en gehechtheid aan naastbestaanden en weldoeners!
Wie, die 't niet anders heeft gehoord van bloedverwanten of vrienden in Indië, zoo hij 't al niet persoonlijk anders heeft ervaren?
Tal van voorbeelden zou zijn bij te brengen, ten bewijze dat ook de minst ontwikkelde, de minst beschaafde onder de Javanen alles - tot zelfs zijn leven - veil heeft voor wie hij als zijn goede, trouwe vrienden, als zijn weldoeners heeft leeren kennen.
‘Alles goed en wel,’ hoor ik zeggen, ‘maar....’
Maar?
‘Maar neem me niet kwalijk, naar 't mij voorkomt, tast gij de quaestie niet in het hart aan.’

{==123==} {>>pagina-aanduiding<<}

Niet in het hart?....
‘Gelijk ik zeide. De vraag of het Polyneesische ras, of - wilt ge - meer bepaald de Javaan, voor hoogere, voor westersche beschaving vatbaar is, laat zich niet zoo gemakkelijk oplossen.’
Ga voort!
‘Vooreerst dan moet ik me de opmerking veroorloven, dat de getalsverhouding tusschen uwe getuigen à charge en die à décharge niet billijk is; dat dus de ingestelde instructie niet volkomen onpartijdig is geweest; 2o, generaliseert ge me te veel. Gij neemt een deel voor 't geheel. Gij besluit zonder recht uit het bijzondere tot 't algemeene; 3o, heb ik nog nagenoeg niets van de godsdienstige ontwikkeling, en betrekkelijk weinig van de intellectueele ontwikkeling gehoord. Maar, toegegeven al dat het peil van ontwikkeling niet zoo laag staat als sommigen meenen of beweren, dan zoudt ge toch, 4o, nog moeten bewijzen dat de Javaan voor steeds hoogere, of Europeesche ontwikkeling vatbaar is: en.... last not least, 5o, vraag ik u: is er dan niet een specifiek, of althans een gradueel onderscheid in geaardheid en aanleg of ontwikkelingsvatbaarheid tusschen het Polyneesische en het Kaukasische ras, even goed b.v. als tusschen verschillende volkeren, zelfs in een en 't zelfde werelddeel? En nu zou ik meenen dat dit een zuiver wetenschappelijk vraagstuk is, van cranologischen, physiologischen, psychologischen of, zoo ge wilt, anthropologischen aard.’
1, 2, 3, 4, en -, last not least, 5! Kostelijk, mijn waarde heer! Ik ben u, op mijn woord, dankbaar voor de allerfideelste en allerhumaanste interpellatie. Wees verzekerd dat ik me niet warm, niet boos gemaakt, dat ik geen zenuwtrilling als zooeven gevoeld zou hebben, indien ik altijd door chris-
{==124==} {>>pagina-aanduiding<<}
tenen (?) den Javaan zoo zacht, zoo billijk, zoo humaan - mag ik er bij voegen zoo wetenschappelijk? - had hooren beoordeelen, als door u mijn gebrekkig pleidooi voor de ontwikkelingsvatbaarheid van den Javaan. Gij hebt me geïnterrumpeerd (dat moet ge toch nog even van me hooren); maar, geloof me, ook daarvoor ben ik u dankbaar. Ik was, om u de waarheid te zeggen, zoo zoetjes aan van den tekst - alias de instructie - afgedwaald. Ik was ongemerkt aan de toepassing begonnen, eer de tekstverklaring behoorlijk was afgehandeld; ik vergat dat ik de instructie bijwoonde als advocaat, niet als rechter.
Ter zake!
1o. De verhouding in 't getal getuigen pro en contra partij
Ik stem toe dat ik meer Javanen-haters, meer bestrijders van de vatbaarheidsleer als getuigen had kunnen doen hooren; doch gij zult mij op uwe beurt toestemmen, dat de getuigenissen à charge, die we hoorden, wel zóó ondubbelzinnig, zóó kras waren, dat elk op zichzelve voor minstens een dubbeltal kon gelden. Intusschen verhoudt zich, naar mijn overtuiging, 't getal der bestrijders van de vatbaarheidsleer tot dat der verdedigers, op zijn gunstigst genomen, als 1: 6. We moeten hier niet voorbijzien dat er een leer van volstrekte - en een leer van betrekkelijke onvatbaarheid bestaat, terwijl de aanhangers der laatste leer zich weêr in tweeën verdeelen. Duidelijker gesproken: in 't kamp der conservatieven zijn, met betrekking tot de onvatbaarheidsleer, drie partijen. De eerste stelt: het Polyneesische ras is onvatbaar voor hoogere ontwikkeling; dat is natuurlijk de partij der volstrekte onvatbaarheid. Van de voorstanders der betrekkelijke onvatbaarheid zegt A: De Javaan is nog niet rijp voor hoogere ontwikkeling; B wil niet beweren,

{==125==} {>>pagina-aanduiding<<}
dat de Javaan niet vatbaar, of nog niet vatbaar zou zijn voor hoogere, maar hij ontkent ten stelligste en op 't nadrukkelijkst, dat de Javaan vatbaar zou zijn voor Europeesche - d.i. westersche beschaving.
Nu is het duidelijk, dat ik eigenlijk alleen de eerstgenoemde partij te bestrijden heb. Ik stel eenvoudig: ‘de Javaan is wel degelijk vatbaar voor hoogere ontwikkeling;’ ik laat in 't midden, hoever die ontwikkeling zich kan en zal uitstrekken en trek dus niet te velde tegen de stelling: wel vatbaar voor hoogere, maar niet voor westersche beschaving. Onder ons gezegd, vind ik die scherpe onderscheiding eensdeels ongemotiveerd, dus willekeurig, anderdeels niet van 't minste actueel belang. In ieder geval ben ik met die partij in zoover homogeen dat zij, evenals ik, actueele vatbaarheid voor ontwikkeling erkent; die quaestie is tusschen ons afgedaan. Blijft de vraag omtrent de middelen ter ontwikkeling -, welke vraag we, als niet aan de orde, voorshands laten rusten.
In 't voorbijgaan zij hier opgemerkt, dat we als 't hoofd der laatstgemelde partij kunnen aanmerken den heer Rochussen. In de zitting der Tweede Kamer van 21 Dec. jl. sprak deze ‘geachte afgevaardigde’ de volgende gedenkwaardige woorden: ‘Ik ben het geheel met den heer Thorbecke eens, dat men den oosterling wel tot zekere mate van beschaving kan opleiden; maar Europeesche beschaving is niet denkbaar,’ enz. enz.
De ‘geachte’ afgevaardigde uit Amsterdam was het dus voor een keer met Thorbecke ééns. In hoever? Ik weet het niet. Onderzoeken we in 't Bijblad wat de heer Thorbecke mag gezegd hebben, dat tot de bedoelde twee-eenheid (volstrekte of betrekkelijke?) aanleiding gaf.
Daar hebben we 't. Zitting van 21 Dec. 68.

{==126==} {>>pagina-aanduiding<<}

De heer Thorbecke: ‘Europa verkeert sedert vele eeuwen met Azië, en is er één voorbeeld, dat een Oostersch volk hervorming op Europeeschen voet onderging? Ik ken het niet. Wat moet ons doel zijn, wanneer wij beschaving en hervorming willen? Zoo het kan, de Indische maatschappij uit eigen kiem, uit eigen levenskracht te ontwikkelen. En zijn daarvoor niet in de eerste plaats de hoofden dier Maatschappij aangewezen?....

Is hervorming van een Oostersche maatschappij mogelijk, zijn de Oostersche volken niet, zooals wel eens beweerd wordt, gedoemd tot stilstand, dan zal ontwikkeling langs dien weg bereikbaar zijn,’ enz. enz.
Als ik 't nu wel begrijp, komt de twee-eenheid hierop neêr: De heer Rochussen neemt per se aan ‘vatbaarheid tot beschaving’ (hoogte beneden Europeesch peil). De heer Thorbecke schijnt vatbaarheid te vermoeden (hoogte onbepaald!). Voilà toujours quelque ressemblance apparente; maar eenheid is anders. Verder: de heer Thorbecke wil een proefneming beginnen met de hoofden, en - zoo mogelijk - door de hoofden influenceeren op de ontwikkeling van den minderen man. En de heer Rochussen? Nu ja, ‘hij is 't met den heer Thorbecke ééns, dat men den oosterling wel tot zekere mate van beschaving kan (zegge “kan!”) opleiden.’ Of het ‘geachte’ lid ook verlangt, dat men het zal doen, blijkt niet bijzonder duidelijk. Eenheid? Twee-eenheid? 't Zal, in ieder geval, 'n ‘betrekkelijke’ zijn!
Eer we tot het tweede punt overgaan, nog een enkel woord over mijn verhouding tot de exceptie van non-maturité!
Tegenover die exceptie wensch ik volkomen passief te blijven. Vrijmoedig gesproken, ik houd ze voor niet ernstig gemeend; ik meen gerechtigd te zijn, ze te beschouwen als

{==127==} {>>pagina-aanduiding<<}
een dilatoire exceptie van de vulgairste soort. ‘Door uitstel tot afstel’, dat schijnt mij toe. de gemaskerde leus te zijn. De geschiedenis leert dat te allen tijde veel goeds en groots is tegengehouden door de mannen van de ‘nog-nietrijpheidstheorie;’ maar de geschiedenis leert ook, dat die theorie onhoudbaar, door en door voos en valsch bleek, zoodra de eerste de beste kloeke geest het waagde, den eersten krachtigen stoot tot ontwikkeling of hervorming te geven. Mijn laatste woord over die theorie is dit: Nog niet rijp? Mag ik vragen: Wil ‘men’ dat het rijp worde?.... Welnu, qui veut la fin, veuille les moyens!
2o. Ik zou te veel generaliseeren, zonder recht uit het bijzondere tot 't algemeene besluiten!
Dit zou steek houden, indien ik, ten bewijze voor mijn stelling, niet dan enkele geïsoleerde feiten bijgebracht, of slechts op eenige weinige individuën gewezen had. Maar hierbij behoefde ik het, gelukkig voor den goeden Javaan, niet te laten. Neen, de eene Javaan moge godsdienstig, zedelijk, of verstandelijk iets meer of minder ontwikkeld zijn dan de ander, al naar gelang de een meer of minder dan de ander in gunstige omstandigheden voor zijn ontwikkeling verkeerde; een onloochenbaar feit is 't nogtans, door een meer dan genoegzaam getal waar- en proefnemingen geconstateerd: 1o, dat de geaardheid en de aanleg van den Javaan goed zijn; 2o, dat beide, onder gunstige omstandigheden, voor ontwikkeling vatbaar zijn; 3o, dat onder dergelijke omstandigheden het zedelijk bewustzijn en de kunstzin en kunstvaardigheid tot een betrekkelijk zeer hoogen graad van ontwikkeling zijn opgevoerd: 4o. dat die hooge graad op godsdienstig en verstandelijk gebied nog slechts bij uitzondering is bereikt, uit gebrek aan de noodige uitwendige middelen, of gegevens ter ontwikkeling.

{==128==} {>>pagina-aanduiding<<}

En hiermee ben ik als vanzelf genaderd tot de derde bedenking. 't Is waar, ik sprak nog nagenoeg niet van de godsdienstige, en weinig meer van de intellectueele ontwikkeling. Ik gaf straks reeds toe, dat over 't geheel het peil dier ontwikkeling nog betrekkelijk zeer laag is. Maar ik duidde ook, met een enkel woord, de oorzaak van dit treurig verschijnsel aan en mocht wijzen op uitzonderingen. En al bevestigen deze, in dit geval, nog geen regel; ze geven toch hoop op betere toekomst; ja, wanneer we in aanmerking nemen, dat die uitzonderingen overal en altijd 't gevolg, de vrucht waren van buitengewone samenwerking van gunstige omstandigheden, die elders en op andere tijden ontbraken, dan is' t, geloof ik, niet al te gewaagd om aan te nemen, dat overal en altijd de hoogte of laagte van het peil der religieuse en intellectueele ontwikkeling geëvenredigd zal zijn aan het meerder of minder gehalte en getal der aanwezige factoren ter ontwikkeling.
Gaan we nu, voorzoover mogelijk, het ontwikkelingsproces van de godsdienstige begrippen en vormen der Javanen in den loop der eeuwen, na. De oudste bewoners van Java, zijn waarschijnlijk natuurdienaars geweest; zij aanbaden de zon en de maan; ook bewezen zij goddelijke eer aan sommige steenen van grilligen vorm, vooral op bergen of op de toppen van heuvels. Bovendien erkenden en vereerden zij onzichtbare geesten, waarmeê hunne verbeelding vooral dichte wouden, hooge bergen en de oevers der rivieren bevolkte. Toen in de laatste helft der eerste eeuw ('t jaar 78 onzer tijdrekening, 't eerste jaar der Oud-Javaansche of Sjaka-aera) de Hindoe's in den Indischen Archipel, met name op Java, verschenen, maakte die eeredienst al spoedig plaats voor 't Sivaïsme, of 't Vishnoeïsme; later - in de 6de of 7de eeuw - voor 't Boeddhisme. In de 14de eeuw

{==129==} {>>pagina-aanduiding<<}
vestigden zich de eerste Arabieren op Java; in de eerste helft der 15de hadden reeds de meeste Boeddhisten hunne heidensche afgodsbeelden verwisseld met den grooten Allah van Mekka's profeet, zonder dat, naar 't schijnt, andere dan geestelijke wapenen waren gebruikt. In de tweede helft der 15de eeuw onstond er een bloedige krijg, die van weêrszijden met hardnekkigheid, soms met kannibaalsche woede en barbaarschheid gevoerd werd. In 't eind - omstreeks 1479 - was de zege aan den Islam. 't Is er evenwel ver af dat de leer van den grooten profeet, den oud-Javaan of den Hindoe tot in merg en been was gedrongen. Sedert zijn bijna vier eeuwen verloopen, en.... in 't kort gezegd, nog zijn de Javanen over 't algemeen meer Mohammedanen in naam dan inderdaad. De oorzaak van dien schijnbaar stationnairen toestand is niet ver te zoeken. 't Getal echte Arabieren bedraagt op Java, dus onder een bevolking van ruim 14 millioen, niet meer dan p.m. 7000; en de priesters, van wie het licht zou moeten uitgaan, zijn, in den regel, weinig of niet meer verlicht dan de groote massa. Één begrip is intusschen vast ingeworteld: de Javaan is monotheïst. Allah is groot en Mohammed is zijn profeet; dat staat vast bij allen. En aan dat begrip is 't voor een deel te wijten, dat tot heden de christen-zendelingen met zoo weinig succes propagande hebben gemaakt op Java. Dit klinkt paradoxaal, maar wordt duidelijk als men bedenkt, dat - althans tot voor weinige jaren - onze zendelingen zich tegenover den monotheïst-Javaan te zeer op confessionneel-dogmatisch standpunt hebben geplaatst.
‘De priesters, en op hun voorbeeld de leek, koesteren een inwendigen haat tegen die onbeschaamde Westerlingen, die den hoogen, heiligen God, den eenigen en ondeelbaren Allah,

{==130==} {>>pagina-aanduiding<<}
een vrouw hadden gegeven, en daarbij ook nog een zoon!’
Aldus Dr. Gramberg, in zijn ‘Sleutel van Madjapahit,’ blz. 34.
‘Is men met een of ander hoofd op vertròuwelijken voet,......................... dan kan men wel eens hooren: “Ja, mijnheer, wat zal ik u zeggen? Gij Hollanders zijt verre boven ons verheven in kundigheden en wetenschappen; uwe leer bevat ook veel schoons, en de profeet (dien Allah zegene!) heeft ons Jezus ook als Nabbi voorgesteld; maar hij.... een zoon van God.... 'k vraag verschooning mijnheer.... Allah is groot, en wij allen zijn zijne kinderen!”’
Aldus op bl. 35 van Dr. Gramberg's ‘Sleutel van Madjapahit.’
‘Op een officieel feest betuigde een regent zijn hooge ingenomenheid met al wat de Westersche beschaving betrof. Gaarne zou hij den Hollander in alles gelijk worden. “Maar.... maar.... om u (u = een hooggeplaatst Europeesch ambtenaar) de waarheid te zeggen: ik heb liever vier vrouwen en één God, dan drie goden en maar ééne vrouw.”’
Zie Dr. Gramberg's ‘Sleutel van Madjapahit,’ blz. 35 enz.
Ça prête au ridicule, 't is waar. Maar is 't mijn schuld? En pleit het tegen de vatbaarheid voor hoogere godsdienstige ontwikkeling van den Javaan als hij - de monotheïst - terugdeinst voor het dogma der drieëenheid? Verre van mij de bedoeling, om anderen of mijzelven op te winden ten koste van wie in dat voor velen zoo heilig mysterie de quintessence van het christendom, het vaste fondament en 't plechtanker voor hun geloof, en in dat geloof hun één en al in leven en sterven meenen te zien en te bezitten. Ik beweer alleen, dat dit dogma niet geschikt is om den monotheïst-Javaan te bewegen, een christen te worden.
Gaarne geloof ik dat velen onzer zendelingen dit sinds

{==131==} {>>pagina-aanduiding<<}
korter of langer tijd inzien. Ook geloof ik, dat de min of meer streng confessionneele richting en prediking niet de eenige, misschien zelfs niet de voornaamste reden is van den betrekkelijk onvruchtbaren arbeid onzer zendelingen op Java.
Is het waar dat ‘leeringen wekken, maar voorbeelden trekken,’ dan kan 't ons niet verwonderen, dat de Javaan zich weinig getrokken gevoelt tot het christendom, zoolang hij in zoovele christenen niet zijn meerderen, maar zijns gelijken, zooal niet zijn minderen op zedelijk gebied -, zooläng hij in hen niet zijne vrienden en broeders en weldoeners, maar zijn verdrukkers, althans zijn zelfzuchtige meesters heeft leeren kennen. Zeker werken nog vele andere oorzaken, aan taal, zeden en gebruiken ontleend, meê, om den christen-zendeling in zijn arbeid te bemoeilijken. 't Ligt evenwel niet op mijn weg, hieromtrent nu in verdere bijzonderheden te treden. Ik meen voldoende te hebben doen uitkomen - en daarom was 't immers te doen -, dat uit den stationnairen godsdienstigen toestand, en uit het geringe getal christenen op Java niet mag worden afgeleid, dat de Javanen niet voor hoogere godsdienstige ontwikkeling vatbaar zouden zijn. Daarentegen kan niet worden ontkend dat het religieus ontwikkelingsproces, 't geen we bij den Javaan waarnamen, tot in de 15de eeuw, althans wat het godsbegrip betreft, een zuiveringsproces mag heeten.
Nu nog een woord over de intellectueele ontwikkeling. Ik durf niet beslissen, of de Javanen der 19de eeuw, in doorsnee genomen, intellectueel - als men den kunstzin, de kunstvaardigheid, en de teeling van stapelproducten voor de Europeesche markt buiten rekening laat - hooger staan dan de Javanen der voorgaande eeuwen. Maar dit is zeker: waar òf van gouvernementswege onderwijs werd gegeven, òf de wakkere en ver-
{==132==} {>>pagina-aanduiding<<}
lichte geest van Europeesche ambtenaren of industrieelen werkzaam was tot veredeling van den inboorling, daar kon de vrucht niet uitblijven, en daar bleef ze niet uit.
‘Ik geloof - zoo sprak onze minister van Koloniën in de Tweede Kamer, den 22 Dec. jl. - ik geloof dat, wanneer men de hoogere klassen der gindsche maatschappij scherp gadeslaat, men daarin zal ontdekken, niet alleen sporen, maar treffende blijken van het aannemen van Westersche begrippen,’ enz. enz.
Hoe kwamen die hoogere klassen aan die westersche begrippen? Natuurlijk maakten zij zich die langzamerhand - vaak onbewust - door persoonlijken omgang met beschaafde Europeanen eigen.
En zouden de lagere klassen den invloed van zoodanigen omgang niet ondervinden? Geen reden hoegenaamd om dat aan te nemen. Eer hebben we reden om te vermoeden dat - in normale toestanden en omstandigheden - meerdere krachtsinspanning zal worden waargenomen bij de lagere, dan bij de hoogere standen. Aanvankelijk is dat vermoeden bevestigd aan de geneeskundige school ter opleiding van Doctoren Djawa, te Weltevreden. De directeur dier school - Dr. E.P. Tombrink - legt in een polemisch geschriftje, overgedrukt uit de Java-Bode van 26 Juni 1867, te dier zake de volgende duidelijke verklaring af: ‘Om de waarheid te zeggen zijn we geenszins gesteld op de zonen van hoofden, of van de aristokratie der bevolking. Raadplegen we toch onze ondervinding, dan komen we tot het besluit, dat juist zij in den regel den minsten ijver in hunne studien aan den dag leggen; - jongelingen van mindere afkomst, waarop mogelijk wegens hunnen bijzonderen aanleg de aandacht viel, om ze tot een wetenschappelijk vak op te leiden, voldoen ons in den regel veel beter.’

{==133==} {>>pagina-aanduiding<<}

Die geneeskundige school te Weltevreden, een stichting van Dr. W. Bosch, bestaat nu ongeveer 17 jaren en heeft gedurende dat tijdperk p.m. 170 Doctoren Djawa (inlandsche geneesheeren) over verschillende deelen van den Indischen Archipel, maar vooral over Java, verspreid. Over de kunde en geschiktheid van die geneesheeren wordt nog verschillend geoordeeld. Door sommige strenge - naar mijn bescheiden meening te strenge en dus onbillijke - critici wordt, als ik me niet bedrieg, de eigenlijke, practische bestemming der school voorbijgezien en dus miskend. Maar wat in deze nog twijfelachtig moge zijn, de resultaten over 't geheel tot heden aan die school verkregen, leveren het onomstootelijk bewijs voor de Bildungsfähigkeit, althans van een groot deel der inlandsche bevolking, van de hoogste tot de laagste standen.
In de vierde plaats zou ik behooren aan te toonen, dat de Javaan niet alleen hooger staat dan sommigen wel meenen, maar voor steeds hoogere of Europeesche ontwikkeling vatbaar is. Op dit punt heb ik, intusschen, al sub 2 en 3 geanticipeerd. Ik constateer nu dat de ernstige pogingen, die tot heden op verschillende tijden en plaatsen ter ontwikkeling van de Javanen zijn aangewend, in den regel met een gunstigen uitslag bekroond werden; dat het elementair onderwijs nog over 't grootste gedeelte van Java in een allertreurigsten toestand verkeert; 1) dat vooral de verbetering en uitbreiding van dat onderwijs de basis moet en zal zijn voor hoogere ontwikkeling in de toekomst; dat ook van onbelemmerde toe-
{==134==} {>>pagina-aanduiding<<}
lating van het Europeesche element in de Indische maatschappij veel goeds voor de ontwikkeling en beschaving van deze is te wachten. Maar krachtiger en machtiger dan al de genoemde factoren, zal op den duur de vrijheid - vrij, individueel, eigendom, vrije beschikking over tijd en arbeid, benevens rechtszekerheid voor personen en goederen, enz. enz. - de algemeene, alzijdige en gezonde ontwikkeling van de physische, moreele, intellectueele en religieuse krachten en vermogens der inlandsche bevolking in de hand werken. Bastiat zegt ergens: ‘Montrezmoi le peuple le plus libre, je vous montrerai le plus industrieux; montrez-moi le peuple le plus esclave, je vous montrerai le plus paresseux.’ En 't is een feit, niet te loochenen zonder vergrijp aan historie en werkelijkheid, 't is een feit dat wij eerlijke, brave, 
knappe Nederlanders tot heden den Javaan stelselmatig in staat van voogdij houden, en hem alleen in zoover ontwikkeld hebben, als die meerdere ontwikkeling klinkende vruchten kon afwerpen voor onze schatkist. Met andere woorden sprak onze tegenwoordige minister van Koloniën, voor weinige maanden, dezelfde waarheid uit, toen hij ten aanhoore van geheel ons volk, ja van geheel de beschaafde wereld, deze beschamende en vernederende, maar van zijn standpunt waardige en kordate verklaring aflei: ‘De voogd heeft op ruimen voet geleefd, ten koste van zijn pupil.’
Geen wonder dan ook dat men gedurig, van zoogenoemd radicale zijde, hoort spreken over ‘het stiefmoederland’ en over de ‘stiefmoederlijke’, in plaats van de ‘landsvaderlijke’ regeering. Maar wel mag 't een wonder - neen, een bewijs òf van gewetenloos- òf van kindschheid - heeten, dat nog sommigen in den lande met het onnoozelste gezicht van de wereld kunnen en durven spreken van ‘het gezegende, het

{==135==} {>>pagina-aanduiding<<}
nooitvolprezen cultuurstelsel, waarbij alle partijen zoo welvaren.’ - ‘Die menschen,’ zegt de heer B.R.P. Hasselman, ‘komen mij voor gelijk te zijn aan den man, die zóó vervuld is van 't heerlijk vooruitzicht op een vollen kuip met spek, dat hem 't geschreeuw en 't gekerm van het varken, dat geslacht wordt, als liefelijke muziek in de ooren klinkt.’
Dat batig slot! Dat batig slot!!! Zoolang 't cultuurstelsel in N. Indië nog gehandhaafd wordt; zoolang dus koffie met suiker in Nederland nog een geliefkoosde ‘staatsdrank’ mag heeten: zoolang, m.e.w., stoffelijk eigenbelang nog 't kompas is, waarop we de Indische maatschappij laten zeilen; zoolang wij derhalve, in strijd met alle redelijke en zedelijke, staatkundige en staathuishoudkundige wetten en belangen, den Javaan voor een betrekkelijk groot deel berooven van zijn eigen tijd, zijn eigen arbeid, zijn eigen product; zoolang de Javaan zal moeten ademen in den benauwenden, den physiek en moreel verlammenden, ontzenuwenden, verpestenden dampkring van onrecht, dwang en slavernij -; zoolang zal in 't onvergelijkelijk schoone en heerlijke Insulinde geen natuurlijke, gezonde, krachtige ontwikkeling, neen, zoolang zal daar geen ontwikkeling hoegenaamd mogelijk zijn.
We gaan over tot no 5.
Een zuiver wetenschappelijk vraagstuk! Dat ziet er geleerd uit! Toch niet zoo geleerd als 't wel lijkt, zou ik meenen. Is er specifiek of gradueel onderscheid van aanleg of ontwikkelingsvatbaarheid, tusschen het Maleische of Polyneesische en 't Kaukasische ras, tusschen den Javaan en den Nederlander?......
Ik zeg nog eens, de quaestie ziet er, naar mijn meening, geleerder uit dan ze is. Toch.... schaam ik me niet, me volkomen onbevoegd te verklaren, ze op te lossen. En,

{==136==} {>>pagina-aanduiding<<}
't zij met alle bescheidenheid gezegd, ik geloof dat de quaestie vooreerst nog niet voor oplossing vatbaar, nog niet in staat van wijzen is.
Wie niet aan types, aan min of meer scherp afgeteekende karakters geloofde, zou de geschiedenis en de werkelijkheid in 't aangezicht slaan, zou toonen noch van de wereld in zich, noch van de wereld buiten zich iets wezenlijks te verstaan en te begrijpen. Die waarheid geldt in 't algemeen, geldt ook in dit bijzonder geval. Maar.... in dit bijzonder geval heeft men te doen met twee onderling niet te vergelijken grootheden, om de eenvoudige reden dat voor de eene nog geen redelijke maatstaf hoegenaamd bestaat. Kan men de natuurlijke geaardheid van een wild dier, b.v., van ‘den leeuw’ niet bepalen naar de schijnbare geaardheid van een getralied exemplaar, en evenmin het wezen van ‘den mensch’ naar dat van een gevangene, een krankzinnige, een zieke, een slaaf; ‘den Javaan’ zal men niet leeren kennen en schatten in al zijn positieve en negatieve, actieve en passieve vermogens en krachten, tenzij men al de banden slake, die zijn natuurlijke, normale ontwikkeling tegenhouden of belemmeren; tenzij men hem - met één woord - de vrijheid geve en daarbij al die middelen tot zijn ontwikkeling, waarvan het onbelemmerd gebruik hem 't bezit der vrijheid eerst tot een waar genot, tot een duurzamen waarachtigen zegen kan doen zijn,
‘Maar de crânologie, de physiologie, de... de... logie...?’
Ik versta u. Gij wilt dat deze wetenschappen spreken, waar de ervaring nog zwijgt! Welnu, zij zullen spreken; maar, uiterst bescheiden als zij zijn, zullen ze tot ons zeggen: Laat ons nog met vrede, laat ons voortgaan met onderzoeken en vergelijken van schedels organismen enz; misschien.... mis-
{==137==} {>>pagina-aanduiding<<}
schien ontdekken we dan éénmaal, zij 't ook na vele tientallen van jaren, de verhoudingswetten, wier bestaan we nu nog alleen gissen kunnen. Maar vordert niet van ons, dat we iets zouden willen, iets vermogen, iets weten buiten de empirie om.
Gaat gij intusschen voort, of - - begint met het uwe te doen!.... Hoort ge 't, o Heeren op 't Plein en op 't Binnenhof en te Buitenzorg?
Den Javaan en zijn huishouding ontwikkelen en hervormen, dat moest gij doen; doen, zeg ik u, mijne Heeren; niet er over redeneeren en disputeeren, niet reglementeeren en amplieeren en amendeeren, niet langer projecteeren en gouverneeren en mystificeeren; maar iets -, neen veel, heel veel - doen ter bevordering van de zedelijke en stoffelijke welvaart van den Javaan. Ik verzeker u, het volk van Nederland zou er u op den duur innig dankbaar voor zijn, evenzeer als zijn tropische medeburger.
‘'t Is tiranny - zegt Van Woudrichem van Vliet - wanneer een modern volk een ander modern volk overheerscht. Maar dat een modern - over een Aziatisch volk heerschappij voert, is (!) een weldaad voor den overheerschte.’
Is?....
Ik bid u, mijne Heeren op 't Binnenhof, op 't Plein en te Buitenzorg, ik bid u: doet gij het uwe, opdat Neêrland's heerschappij op Java eerlang voor den Javaan een waarachtige weldaad zij!






{==138==} {>>pagina-aanduiding<<}

Nog een humorist in 't sticht.

De Nuts-beweging, door Dr. a. kuyper.
‘Die mijnheer Kuyper is een degelijk man. Krachtiger aanval heeft de maatschappij tot Nut van 't Algemeen nog nooit te verduren gehad. Onder alle brochures over de schoolquaestie is die van Kuyper de belangrijkste. De stukken van Groen, hoe onaangenaam ook voor de conservatieven, zijn, hierbij vergeleken, modellen van welwillende en zachtzinnige polemiek. Dr. Kuyper is niet alleen geharnast. van top tot teen gewapend, maar hij weet ook precies de zwakste plaatsen bij zijne tegenpartij te vinden en slaat door tot op het been. Ook dáárom is hij zoo geducht, wijl hij in den vorm den levendigste en geestigste zijner vijanden op zij streeft. Zijn stijl is piquant, zijn wendingen zijn verrassend; in het betoog versmaadt hij geen enkel van de hulpmiddelen, door onze onderhoudendste schrijvers gebruikt om de lezers te behagen en te boeien.’
Ziedaar, dunkt mij, lofs genoeg!
‘Vergun mij evenwel er nog een aanbevelenswaardige eigen-
{==139==} {>>pagina-aanduiding<<}
schap bij op te sommen. De grondtoon is hooge ernst. Men ziet op elke bladzijde, dat de zaak van het onderwijs den man diep ter harte gaat. Welk een studie van zijn onderwerp! Welk een profetisme hier en daar! Als met bazuinklanken rollen zijn woorden over de duinen en velden van ons land, om de slapende gemeente wakker te maken. Daarbij, welk een juist begrip van het practische der quaestie. Dr. Kuyper beeft zeer goed ingezien, dat de vijand der bijzondere school zijn hoofdkwartier niet in Den Haag, niet op de gewestelijke vergaderingen van bet onderwijzersgenootschap, maar in Amsterdam, naast het Trippenhuis, opgeslagen heeft. De maatschappij van welke eenmaal de “moderne secteschool” is uitgegaan, moet onschadelijk, moet in de oogen van geheel Nederland belachelijk gemaakt en voorgoed vernield worden. Van haar archief maakt Kuyper een vuurtje.... ha! hoe dat lekker brandt!’....
Bravo, mijn waarde! ik zie met genoegen, dat gij nog van het oude ras zijt, dat gij niet behoort tot hen, die alle ongerechtigheden met den mantel der liefde bedekken en alle quaesties bij verdrag willen uitmaken. Gij houdt van strijd. Ge zijt niet bang voor 't vuur; niet afkeerig van het sarcasme. U behaagt de geeseling van het middelmatige door den man van vernuft en talent............. Wezenlijk, dat doet mij genoegen. Er zijn er maar al te veel, die eene brochure ter zij leggen als zij ‘te scherp’ is in hunne oogen, omdat alleen de wederzijdsche waardeering, zeggen ze, de eerste voorwaarde is voor wederzijdsch recht begrip. Deze lieden, die altijd het sierlijke spreekwoord ‘dat men meer vliegen met stroop dan met azijn vangt’ op de lippen hebben, zijn mij reeds lang een verveling en ergernis. Onze letterkunde kan wel wat zout gebruiken, en ik zal de laatste

{==140==} {>>pagina-aanduiding<<}
zijn om te klagen als dat zout soms wat pijnlijk in onze wonden bijt.... Maar in dit speciaal geval zijt gij, geloof ik, een beetje voorbarig met uwe loftuitingen. 't Oogpunt waaruit gij de brochure van Kuyper beschouwt is, dunkt mij, hier en daar niet het rechte. Ik ben wel bereid een groot gedeelte van 't geen gij daarin prijst te onderschrijven, maar 't komt mij voor, dat wij 't aangaande den totaal-indruk van dit vlugschrift niet geheel eens zijn. Wees zoo goed uwe ‘onderscheiden beschouwingen’ een weinig te ‘splitsen’. Mag ik u eenige vragen doen?
‘Met genoegen, ofschoon ik meen duidelijk genoeg gesproken te hebben.’
Welnu dan. Gelooft gij dat Dr. Kuyper in de schoolquaestie een ernstige rol heeft willen spelen; ik bedoel, dat hij ten opzichte van die zaak, in deze brochure (hoe hij verder over de quaestie denkt laat ik onbeslist) maar in deze brochure, zooals ze hier voor mij ligt, een werk heeft willen verrichten.... waarin hij al den ernst zijner ziel heeft gelegd, dat hij heeft aangegrepen met die geheiligde animositeit, die godsdienstige aandrift, waarmee hij.... ik weet bijna niet, hoe ik 't zal uitdrukken om den man niet te kwetsen.... waarmee hij, bijvoorbeeld, naar ik graag gelooven wil, zijne kanselredenen uitspreekt?
‘Of ik dat geloof? Wel, natuurlijk geloof ik dat; ja, ik heb den indruk dat de heer Kuyper de zaak der schoolquaestie, een zaak van zoo grooten omvang, van zoo diep ingrijpend belang, zoo gewichtig voor het nu levend en voor alle komende geslachten, met nog meer ernst, als 't mogelijk is, met nog meer religieuse aandrift, aangegrepen heeft dan wellicht menige kanselrede. Mij dunkt daarvoor zijn de bewijzen in deze brochure voorhanden. Eerlijk gezegd begrijp ik niet hoe gij

{==141==} {>>pagina-aanduiding<<}
hieraan twijfelen durft. Hebt gij één enkel woord gevonden dat dien twijfel rechtvaardigt? Ge begrijpt toch dat men niet lichtvaardig oordeelen, veel minder spreken mag.’
Mijn waarde vrind! 't blijkt reeds na mijn eerste vraag dat wij over den geest der brochure ver van eenstemmig denken. Laat ons voorloopig daarover doorpraten.
Ik begin dan met te herhalen, dat ik geen de minste neiging of bedoeling heb, die voor de reputatie van den heer Kuyper nadeelig zou kunnen zijn. Ik werp die verdenking verre van mij. Ik geloof gaarne dat de schrijver dezer brochure als mensch, als predikant, als voorganger zijner gemeente, bij hare godsdienstoefeningen en in zijn wandel.... wat wilt ge meer?.... een voorbeeld is van ernst, van vroomheid, van liefde voor al wat heilig en goddelijk is.... maar ik heb voor 't oogenblik uitsluitend te doen met den schrijver. Mag ik u even vragen: Maakt deze brochure op u den indruk van een zwaardslag pro a ris et focis?
‘Zonder twijfel.’
Meent ge dat deze schrijver sinds lang onder het gewicht van de hier behandelde quaestie gebogen ging? Hebt gij bij 't lezen een gewaarwording gehad alsof de man bedroefd was over de gruwelen die hij aanschouwde, aangedreven werd door heiligen ijver voor 't recht van verdrukten en miskenden?
‘Mij dunkt de bewijzen daarvoor zijn legio.’
Zoudt gij de goedheid willen hebben ze te citeeren?
‘Met genoegen, indien gij op uwe beurt bewijzen voor het tegendeel bijbrengt, want ik merk wel dat gij een tegenovergestelden indruk hebt.’
Tegenovergesteld? Dat heb ik niet gezegd. Doch geef mij maar eerst uwe bewijzen.

{==142==} {>>pagina-aanduiding<<}

‘Ziehier. Ik behoef de eerste bladzijde maar opteslaan om er aanstonds een paar bij de hand te hebben. Begin maar met de voorrede.
“Niet aan toevallige combinatiën, niet aan het zwijgen van den tegenstander, maar alleen aan de onverwinbare kracht van het volksgeweten, vraag ik de zegepraal der zaak, die ik op het harte draag.” Is dat niet de taal van een man, wiens boezem klopt voor de aangelegenheid, die hem naar 't strijdperk drijft? Is 't edel te twijfelen aan de oprechtheid van deze woorden, waarin een liefde tintelt, die iederen onbevooroordeelde tegengloeit?’
Ik weet zeer goed aan welk gevaar men zich blootstelt als men eene ontboezeming als deze aan zijn critiek onderwerpt; maar ik heb reeds genoeg vooropgesteld om van uwe welgemeende, doch, vergeef mij, zeer onhandige dood-doeners op het terrein der gemoedelijkheid verschoond te blijven. Ik zal dus eenvoudig meedeelen wat mij reeds aanstonds in deze voorrede, en zelfs in de phrase door u voorgelezen, gehinderd heeft. Doe mij 't genoegen en lees ook 'tgeen er onmiddellijk op volgt, eens even voor!...
‘Dat men het vraagstuk slechts niet smore, is daarom de eenige bede, die ik aan vriend en vijand breng. Er zij bespreking der kwestie, er zij toetsing van het vraagstuk aan de diepste levensbeginselen. Wie door lichtschuwheid triomfeeren wil, voert den strijd niet om God’..,. Wat hebt ge daartegen? Is dat stel phrases niet, even goed als de voorafgaande, een warm getuigenis van onbegrensde liefde voor de zaak, die de heer Kuyper verdedigen wil?’
Indien ge u door groote woorden vangen laat -, ja. Ik voor mij heb van die soort van oorlogsverklaringen reeds voorlang genoeg. Wat beteekent die ‘bede,’ om het vraag-
{==143==} {>>pagina-aanduiding<<}
stuk slechts niet te smoren; die bede, aan vriend en vijand gebracht? Is zij iets meer dan een fanfaronnade? Er is geen sterveling in Nederland wien zoo hartroerend behoeft ‘gebeden’ te worden, dat hij 't vraagstuk der school in 's hemels naam toch niet ‘smore.’ We zijn waarlijk in den laatsten tijd te dien aanzien niet op ‘smorenslust’ betrapt. Die phrase heeft dus geen de minste actualiteit. Zij is niets dan een groot woord en staat in dat opzicht waardig aan 't hoofd van de beide volgende, waarin van ‘diepste levensbeginselen’ en ‘lichtschuwheid’ sprake is. Beschuldig mij van lichtgeraaktheid, maar niet van frivoliteit, als ik bij zulk geklikklak de schouders ophaal en mij niet om den tuin laat leiden door gemoedelijke verzekeringen als die van den heer K., dat hij de schoolquaestie ‘op 't hart draagt.’ Versta mij wel. Ik geloof gaarne aan dat feit op zichzelf, maar ik ontzeg den schrijver van een brochure als deze 't recht om in zijn voorrede zulke verklaringen afteleggen, in zoover als eene voorrede zich moet weerspiegelen in het geheele stuk. Wilt gij zoo goed zijn mij uw vorige bewijsplaatsen voor te lezen? Ik zal u daarna op mijne beurt aantoonen dat er in deze brochure geen zweem is van die gemoedelijkheid, waarop de voorrede haar wissel trekt. - Blader vrij de tachtig pagina's der brochure door, gij zult er weinig anders in vinden dan ironie en bijtende satire. Van waarachtige gemoedelijkheid geen zweem... Alleen aan het slot, toen de heer Kuyper zich wellicht herinnerde dat zijn opstel bestemd was voor de vereeniging ‘Christelijke Stemmen’, laat hij weer een paar volzinnen als in de voorrede hooren:.... ‘En daarom eindig ik met allen, 
die van Christelijke professie zijn, in naam van hunnen en mijnen Heer toe te roepen:

{==144==} {>>pagina-aanduiding<<}

Mannen Broeders!

Gaat uit van een maatschappij, die den krijg heeft uitgeroepen tegen wat uwe ziele heilig is, en zoo God u schat of gave schonk, leent pen, noch woord, noch geld meer aan zulk een maatschappij!
Die mij verloochenen zal voor de menschen, dien zal Ik’...

Dunkt u dat iets anders hier ter plaatse dan fanfaronnade, tromgeroffel en paukenslag? Vooral in verband met de woorden op pag. 1: ‘Daar in de kringen, die ons Tijdschrift doorwandelt, de documenten dezer Maatschappij niet dan bij uitzondering bekend zijn’.... acht ik de gebezigde vergelijking geenszins te kras of onrechtvaardig. De schrijver van deze brochure had het recht niet om zulke phrases vooraf te laten gaan of daarmee te besluiten. Ik voeg er bij: Wee hem, als zijn vlugschrift naar den eisch der gemoedelijkheid werd geoordeeld! Juist omdat ik dat niet wil doen, omdat ik alle vragen naar diepere en diepste levensbeginselen ter zij laat en in de brochure niets zie dan een fellen aanval op eene maatschappij, die noch in haar verleden noch in haar heden iets heeft, dat de innigste bewegingen van het menschelijk hart behoeft aan te raken; juist daarom heb ik geprotesteerd tegen uwe bewering, dat we hier met een ernstig werk en een ernstigen schrijver te doen hebben. De geheele brochure is een zeer vermakelijke, ondeugende aanval op 't aartsvaderlijke Nut, en de heer Kuyper is (ofschoon ik de eer niet heb hem persoonlijk te kennen, verwed ik er een geheelen jaargang van 't Humoristisch Album onder) de heer Kuyper is zeer bepaald een vroolijk man. Als gij mij niet in de rede valt, zal ik op mijn beurt zijn vlugschrift eens in handen nemen en u bewijzen dat ik goed heb gezien. Luister!

{==145==} {>>pagina-aanduiding<<}

Het Hoofdbestuur der maatschappij tot Nut van 't Algemeen had onder dagteekening van 5 Nov. 1868 een circulaire aan de onderscheiden departementen gericht, waarin 't, na een terugblik op hetgeen de maatschappij voor 't onderwijs gedaan heeft, en na een herinnering aan de zegeningen door het openbaar onderwijs aan den lande geschonken, op de gevaren wees die in den jongsten tijd onze volksschool bedreigen. Zich bereid verklarende om des noodig meer stappen te doen, richtte het Hoofdbestuur aan de leden van de maatschappij 't verzoek om, elk in zijn kring, de zaak der openbare school ernstig te blijven behartigen. Ingeval men in deze aangelegenheid bijzondere inzichten had, of meenen mocht binnen zijnen kring bijzondere maatregelen te moeten nemen, verzocht het Hoofdbestuur van een en ander kennisgeving te mogen ontvangen.
Men kan van gevoelen zijn dat deze circulaire (die gij kent en desverkiezende bij den heer K. kunt herlezen) op zijn hoogst overbodig mocht heeten. Van den kant der voorstanders van het Nut heb ik geen enkele andere aanmerking gehoord, terwijl een tegenstander, wien ik het stuk met een glimlach zag neerleggen, te kennen gaf dat 't een tamelijk flauw manifest was. ‘Indien men,’ zeide hij, ‘zich verbeeldt de schoolagitatie door zulke circulaires te kunnen bedwingen, ben ik niet bevreesd dat er veel lijken vallen zullen.’
In hoever die man gelijk had, laat ik in 't midden. Zeker is 't dat niemand uit deze circulaire in vollen ernst aanleiding kon vinden voor een uitval tegen het Nut. Wie ze daarin zocht, moet het uit speelsche dartelheid gedaan hebben; uit die soort van neiging tot vechten en stoeien, die aan jongens eigen is, en alleen wanneer men een bijzonder vroolijken aard

{==146==} {>>pagina-aanduiding<<}
heeft, bij menschen van rijperen leeftijd nu en dan nog voor den dag komt. De heer Kuyper is zonder twijfel zulk een man. - Hij heeft de circulaire aan zijn critiek onderworpen zooals hij misschien in studenten-almanakken wel eens een proeve van boekbeoordeeling geleverd heeft; zooals ‘de schoolmeester’ parodieën zou geschreven hebben.... Geen mensch zal mij dat uit het hoofd praten. Laat ons maar eens nagaan.
Het Hoofdbestuur had in zijne circulaire 't volgende van de neutrale school getuigd: ‘Door haar hebben de bewoners van dit land, van ouds de wijkplaats van alle verdrukten om overtuiging en belijdenis, geleerd broederlijk saam te wonen, ondanks alle verschil van kerkleer eenparig erkennende, dat de wet van onderlinge liefde de eerste en de hoogste wet is.’ Wezenlijk een zeer onschuldig zeggen. Het beteekent natuurlijk niets meer dan dat de openbare school, in overeenstemming met den goeden geest van verdraagzaamheid, die onzen landzaat doorgaans bezielde, zooveel mogelijk de onderlinge liefde bevorderd heeft onder de kinderen van Nederland.... Ik zet 't iedereen om met ernst iets anders er uit te halen. Door de levendige sprongen van zijn vroolijke luim haalt de heer K. er evenwel iets anders uit. Hij neemt schertsend aan, dat deze ‘schets van ons volkskarakter’ juist is en de ‘ware verdraagzaamheid reeds zoo algemeen beoefend wordt’ als 't Hoofdbestuur meent; maar hij wijst op eene tegenspraak, ‘waarin de vaardige stilist met zichzelf geraakt is.’ De neutrale school heeft ons volk ‘verdraagzaamheid’ bij verschil van kerkleer’ leeren beoefenen.... en ons land was ‘van ouds de wijkplaats voor alle verdrukten om overtuiging en belijdenis.’ ‘Van ouds ‘- dus lang eer het’ Nut ‘geboren werd’.... Kunt gij u iets geestigers denken dan deze vernuftige opmerking

{==147==} {>>pagina-aanduiding<<}
omtrent een volzin, waaruit gij zoudt gezworen hebben dat niemand iets halen kon? Moet men niet een zeer vroolijk man, bijna een soort van Uilenspiegel zijn, om zulke aardigheden uit te vinden?
't Hoofdbestuur schreef verder: ‘In den jongst verloopen tijd intusschen is de toeleg zichtbaar, om de weldadige vrucht van het verleden te niet te doen.’ Over dat woord toeleg maakt de heer K. zich kwansuis in vollen ernst boos. Hij, die straks (en wie duidt hem dit, in verband met zijn scherts en luim, ten kwade?) den mond vol heeft van misleiding, bestrijding van Christus, leugen en dergelijke, kan zich toch niet in werkelijkheid beleedigd gevoelen door 't woord toeleg, waar sprake is van een oorlogsverklaring (de woorden zijn van den heer K.) aan de, in 't oog van het Nut, baldadige vrijscharen, ‘die in hun guerilla tegen de neutrale school lang niet ongelukkig zijn geweest?’
Van de neutrale school had het Hoofdbestuur geschreven, dat: ‘ze is deugdelijk van inrichting en vruchtbaar in werking’ en verder ‘dat zij met ieder jaar haar weldaden over een grooter getal ingezetenen uitbreidt.’ De heer K. vindt in deze en een paar overeenkomstige lofspraken een miskenning van den aard der grieven, welke van de zijde der tegenstanders op den voorgrond worden gezet. Kan dat iets anders wezen dan een uitvloeisel van vroolijkheid en humor? 't Is immers niet zoo onwaarschijnlijk dat de grappige geest, die zich sinds eenigen tijd van Prof. Doedes heeft meester gemaakt, ook zijn jongen vriend heeft aangetast! Of ziet gij ernst in de kleingeestige, muggenzifterige critiek, die hier wordt geoefend over een circulaire aan de leden van een maatschappij, welke jegens de openbare school erkende verdiensten

{==148==} {>>pagina-aanduiding<<}
heeft en haar ontwikkeling met zeer verklaarbare ingenomenheid gadeslaat?
Doch de vroolijkheid van den heer K. is klimmende en bereikt een hoogte, waarop maar zelden een man van gevestigden leeftijd en deftigen stand de verdenking van hansworsterij heeft weten te ontgaan. Als 't Hoofdbestuur schrijft, dat de neutrale school is ‘een levensbehoefte voor de burgers van Nederland en hunne kinderen’, roept K. uit: ‘Is dat geen pathos? Van tweeën één, zou men zeggen: de neutrale school is levensbehoefte, òf voor Neerland's burgers, d.w.z. als behoevende onderwijs voor hun jeugd, òf korter geformuleerd: voor de kinderen van die burgers van Nederland. Maar “voor hen, èn voor hunne kinderen” dat versta ik niet’.... En om de maat vol te meten, heldert hij zijne meening op met zoo'n grappig voorbeeld, dat 't Nut reddeloos verloren zou zijn, als het te dooden ware met een schaterlach van het publiek. ‘Hooi,’ zegt hij, ‘is levensbehoefte òf voor den boer, omdat hij vee houdt, òf korter voor het vee van den landbouwer -, maar hooi, dat een levensbehoefte voor den boer en zijne runderen is, laat zich moeilijk denken.’
Wederom, kunt gij u vroolijker critiek voorstellen? Hier wordt de figuur der rhetorika die wij hendiadys noemen, kortweg genegeerd, om een van de aardigste vergelijkingen te maken, waarin een boer en zijn vee ooit betrokken zijn geweest? Ik heb ze aan een mijner bekenden verteld, met verzoek om er zijne pachters mee te vermaken, en ik vertrouw dat ze ten minste een heele boerderij in vroolijke beweging heeft gebracht.
't Meest komt de vroolijkheid van den heer K. uit als hij gaat spelen met de looden soldaatjes, die bij hem de voorstanders der neutrale en die der bijzondere school moeten

{==149==} {>>pagina-aanduiding<<}
verbeelden. Ik vraag: als de brochure den hoogen ernst van een strijdschrift voor ons volk ademde; als wij hier te doen hadden met een man, die van weemoed vervuld, het zwaard heeft aangegord om te strijden voor haardsteden en altaren -; ik vraag of domine Kuyper dan zoo prettig de houding van het meergenoemd Hoofdbestuur zou kunnen beschrijven als hij doet in de volgende regels: ‘Het ‘voorwaarts’ wordt nog teruggehouden, en alleen op wapening aangedrongen. Men make al vast de schutterbataljons der departementen mobiel. Men geve uitvoering aan het bevel tot ‘Kriegsbereitschaft’, en zij voorts ‘waakzaam’ en houde het oog gericht naar den kant, van waar het ‘gedruisch’ gehoord werd en de aanval ‘dus komen kon.’ Wat dunkt u?
En een eind verder alweer: ‘En wat dan nu het Hoofdbestuur met dit schrijven eigenlijk wil. Nog niet, vooralsnog niet over de grenzen trekken, maar binnen de grenzen zich uitrusten, om slagvaardig te zijn als straks het “voorwaarts” door de gelederen weerklinkt.’ Als ge lust hebt, kunt ge u overtuigen dat diezelfde beeldspraak herhaalde malen in de brochure terugkeert; en als ge maar even nadenkt, zult ge deze moderne tactische studieën en verpoozingen zeer goed weten te onderscheiden van het Paulinische beeld van den Christen-krijgsman. De heer Kuyper had zeker op den morgen toen hij deze bijdrage voor ‘de Christelijke Stemmen’ schreef, eene exercitie van scherpschutters bijgewoond, of zich geamuseerd met de manoeuvres der artillerie in 't Sterrebosch. Als de beeldspraak het betoog, bij eene zaak als de schoolquaestie, zoo voet voor voet achteruitdringt, wordt elk geschrift meer een litterarische uitspanning dan een heilige en ernstige daad van het hart.
't Valt den heer K. dan ook moeielijk den ernst te be-
{==150==} {>>pagina-aanduiding<<}
waren, als hij nu en dan... op 't punt is hem te grijpen.
Met prijzenswaardige beleefdheid wordt aan de heeren Philips en Van Hees verzekerd, dat de heer K. ‘hen over hun warmen ijver niet wenscht hard te vallen, - dat hij integendeel hun ijver waardeert’ -; maar onmiddellijk daarop met een naïeveteit, die deze heeren alleen aan een zoo vroolijk man zullen ten goede houden, dat ‘hij de taaiheid waarmee zij de overtuiging huns levens vasthouden op prijs stelt,’ terwijl er de verklaring wordt bijgevoegd, dat hun onbillijkheid tegenover andersdenkenden, hun leelijke invectieven tegen de aanvallers der openbare school, eenvoudig een bewijs zijn, ‘dat zelfs’ (zegge, zelfs) ‘een Hoofdbestuur van de Maatschappij tot Nut van 't Algemeen uit zondige menschen bestaat, vatbaar voor even dezelfde struikelingen als wij.’
Doch genoeg. Gij ziet, dunkt me, duidelijk dat de heer K. volstrekt de man niet is, dien gij meendet te zien. Hier en daar moge hij den toon van een weeprofeet over het Nut aanheffen, de grondtoon zijner brochure is vroolijk en opgeruimd. Hoezeer het hem overigens heilige ernst moge zijn met de zaak der bijzondere school, in deze brochure heeft hij zijn luim eens den vrijen teugel gevierd en den strijd luchtig opgenomen.
Dit is de aangename, maar tevens de zwakke zij van zijn geschrift.
In 't kort gezegd geloof ik, dat de heer K. zich den strijd met de maatschappij tot Nut van 't Algemeen wat al te gemakkelijk heeft gemaakt. In den overmoed van zijn jeugdige kracht heeft hij gemeend deze oude dame wel met wat minder égards te kunnen behandelen. Hij dolt wat met haar, zegt haar allerlei kleine complimentjes, onmiddellijk achtervolgd van de sierlijkst uitgedrukte hatelijkheden, en hij

{==151==} {>>pagina-aanduiding<<}
rekent daarbij op de instemming van allen (en ze zijn legio), die in onzen tijd den neus optrekken voor genootschappelijken zin en genootschappelijke opgewondenheid.
Het oude Nut is reeds sinds lang vertrapt (de woorden zijn ontleend aan eene phrase op pag. 79) door ‘de bij uitstek aesthetische richting der modernen’, en op dat vertrapte Nut heeft dezelfde moderne richting het nieuwe Nut van haar warme vereering gebouwd.
De taak, die de heer K. zich oplegde, was dus betrekkelijk zeer licht. Stel dat oude Nut nogmaals in al zijne belachelijkheid ten toon; laat de oneerlijkheid der moderne Nutsvrienden in 't verloochenen van de oude beginselen helder aan 't licht komen; sommeer daarna het Hoofdbestuur om de wet in overeenstemming te brengen met de wijzigingen die, onder zijn invloed, de geest der maatschappij heeft ondergaan.
Is 't wonder dat men vroolijk blijft bij zoo'n luchtige opvatting van zijne taak?
't Eerste gedeelte vereischt alleen wat vaardigheid in 't kiezen van piquante adjectieven. De stof op zichzelf is meer dan gesneden brood. De lamzaligheid van ons volk op 't laatst van de vorige eeuw is al zoo dikwijls geschetst, dat wij onwillekeurig, als we dat thema behandelen, elkaar gaan napraten.
't Tweede gedeelte vereischt waarlijk ook niet veel hoofdbrekens. De strijd over 't jus conditum en condendum is, ofschoon nog niet beslist, zoo lang en uitvoerig gestreden, dat elk gewezen soldaat daarbij wel voor kolonel fungeeren kan.
Eindelijk is 't laatste gedeelte het werk van een deurwaarder en vereischt slechts een weinigje zorg voor den vorm.
Gij begrijpt dat een man, die de gemelde drie punten in dit bijzonder geval zou uitwerken, geen gevoel kan hebben gehad alsof hij een werk des gebeds verrichten ging.

{==152==} {>>pagina-aanduiding<<}

‘Maar was deze opvatting van zijne taak dan niet geoorloofd aan den heer Kuyper, zoodra hij optrad om den invloed van het Nut in de schoolquaestie te bevechten?’
Neen -, ongetwijfeld niet. De taak van den heer Kuyper was, in overeenstemming met den titel zijner brochure, de tegenwoordige houding van het Hoofdbestuur in de schoolquaestie na te gaan (of liever, wat nog nauwgezetter zou geweest zijn, de ontvangst der meergenoemde circulaire in de departementen); om vervolgens, tegenover de ‘beweging’ ten voordeele van de openbare school, het goed recht der bijzondere te handhaven, of aan te wijzen dat de vrees voor de volkschool, waardoor die beweging gewekt is, op misverstand en miskenning van de bedoelingen der tegenpartij berust. Deze taak, waarvan de heer K. zich nu in een zestal pagina's afmaakt, had evenwel veel studie gekost, en zou in de eerste plaats een nauwgezette lezing en overweging van de geschiedenis der wet van 1806 en 1857 geeischt hebben. De heer K. heeft het zich, gelijk ik zeide, gemakkelijker gemaakt en tevens den schijn aangenomen alsof hij een oneindig zwaarder en gewichtiger werk op zich nam door 't geheele ‘Nut’, 't Nut van 1784 en dat van 1869, tot voorwerp zijner critiek te maken. Hij daagt die Maatschappij van tachtig jaren, die met haar veertienduizend leden een respectabel legertje uitmaakt, geheel alleen ten strijde, legt de geschiedenis van haar kinderachtig ontstaan, haar kleingeestig wurmen aan onze sociale toestanden en haar misselijk wierooken aan eigen huisbakken-grootheid bloot, om voor het volle front de uitdaging tot hare aanvoerders te richten, dat zij den degen zullen afgeven en aan hun onderhebbenden bevelen, de wapenen neer te leggen. Hij laat op die voorwaarde recht wedervaren aan de goede bedoelingen, waarmee het ‘Nut’ vaak bezield is geweest; hij knikt goedmoe-
{==153==} {>>pagina-aanduiding<<}
dig bij 't herdenken aan de vele pijpjes, die 't gerookt heeft en aan de langdradige maar onschuldige redevoeringen, die zijn bakkers en kruideniers met ware zalving jaar in jaar uit ten beste gegeven hebben; hij toont zich zelfs niet ongenegen om 
den stichter dezer orde van de burgerlijke deugd en ordentelijkheid in bescherming te nemen tegen zijn onhandige vrienden. Zóó lam en zóó flauw als hunne lofredenen hem gemaakt hebben, was hij toch niet.....
Kunt gij bij deze manier van maatschappelijke vraagstukken te behandelen, nog aan iets anders denken dan aan een onbetaalbare grap? Meent ge dat iemand van Kuyper's positie en gezag in vollen ernst voor Goliath zal gaan spelen; dat de geest die deze brochure doortintelt, ondanks een enkele afwijking (als de schrijver in verontwaardiging over de lauwheid zijner eigen vrinden losbarst), dat die geest iets anders is dan de vriendelijkste, onschuldigste, meest argelooze vroolijkheid?

II.

Ik ga u bewijzen hoe gemakkelijk de taak is om ons volk van 't laatst der vorige eeuw belachelijk te maken; hoe, gelijk ik opmerkte, alles hier gesneden brood is.
De heer K. schrijft: ‘Nooit was ons volk zoo onfrisch en onsmakelijk, zoo roemloos en krachteloos, zoo verachtelijk als toen. Waar ge Holland's geschiedrolle ook openslaat, nergens vindt ge een zoo jammerlijk, zoo schreiend droevig tijdvak, als het dubbel decennium, dat aan het stichtingsjaar der Maatschappij voorafging, en op 1784 volgde’... En de heer Groen van Prinsterer had, in zijn voortreffelijk Handboek der Geschiedenis van het Vaderland, reeds over het tijdperk 1713-
{==154==} {>>pagina-aanduiding<<}
1747 geschreven: ‘Nooit is de toestand en houding der republiek zoo roemloos en onbeduidend als in deze vier en dertig jaren geweest.’ Hier behoefde de heer K. den tijd dus maar wat te verschuiven en de epitheta slechts aan te dikken. Dat hij ze door zijn ‘onfrisch en onsmakelijk’ wat smerig en vettig gemaakt heeft, zou ik niet durven ontkennen.
De heer K. schrijft verder: ‘Wel scheen alles gelukkig en voorspoed zonder mate ons deel: het geld stroomde, de handel bloeide, de scheepvaart nam al stouter vlucht. Zóó sterk zelfs sloeg de polsslag van het materiëele volksleven, dat onze twee en half percent's tot 106 op Europa's geldmarkt klimmen konden.’ En bij den heer Groen vinden wij: ‘Dertig jaren van uitwendigen bloei, gepaard met onophoudelijken voortgang van innerlijk bederf. Er was vrede; er was rijkdom; er was opeenstapeling van schatten.... De obligatiën van Holland, waarvan de rente tot op 2½% verminderd was, stegen tot 106 en 110% (de heer Kuyper wijkt hier in zijne opvatting voor de geschiedenis onzer finantiën, zooals ge ziet, eenigszins van den heer Groen af).
‘Zoo verflauwde de ondernemingsgeest,’ schrijft de heer K. eenige regels verder, ‘en ontaardde in rentebejag. De nijverheid vond dien rusteloozen wedloop met den nabuur te vermoeiend en trok zich, waar het moest, liever van Europa's markt terug....’ En reeds voorlang hebt ge bij den heer Groen kunnen lezen: ‘De handel werd grootendeels geldhandel; zoodat het leenen aan vreemde rijken, en het rentenieren de zucht tot ondernemingen, waardoor zeevaart en nijverheid aangemoedigd worden, verving.’
't Geen de heer K. van de weelde zegt, 't brassen en zwelgen in die rampzalige dagen, kunt ge bij den heer Groen, mutatis mutandis, op pag. 603 van 't 2de deel uitvoeriger

{==155==} {>>pagina-aanduiding<<}
lezen en als ge nog hooger opklimmen wilt, bij de auteurs, die de heer Groen u met prijzenswaardige nauwgezetheid zelf, als bronnen, opgeeft..... Desgelijks kunt gij over den toenmaligen toestand der letterkunde met goed gevolg Groen naast de brochure van Kuyper leggen.
Doch, het merkwaardigste van die overeenstemming, wier aanwijzing in bijzonderheden mij begint te vervelen, is eindelijk dit: De heer Groen schrijft, na zijne mededeeling omtrent den stand der effecten van Holland gedurende 't tijdvak van 1747-1778: ‘Het was, gelijk in Israël weleer, toen het goud aan zilver en het zilver bijkans aan koper of steenen gelijk werd (I Kon. 10, vs. 27)’. De heer Kuyper werkt dit denkbeeld, met een andere opgaaf van tijd en personen, voor zijne lezers uit in deze woorden: ‘Kortom, het was een droevig getrouwe copie van Israels volksleven in Uzzia's en Jothams dagen. Overstelpende voorspoed: het goud ons met handvollen in den schoot geworpen, maar te midden van dien rijkdom ons volk rijpend voor het verderf, en juist door de veelheid der gaven van den Gever vervreemd’.... eene uitbreiding waardoor, mijns inziens, 't effect juist niet verhoogd wordt. Zoo'n oud-testamentische tekst schijnt het classiek gelaat af te keeren als men er ‘handvollen goud’ en ‘veelheid der gaven’ in modernen trant nevens plaatst.
Meen nu niet dat ik Dr. K., om deze citaten zonder verwijzing naar de bron, van plagiaat beschuldigen, of dat ik hem brandmerken wil als een mensch, die zich tooit met een anders veeren. Ik bedoelde niets anders dan aan te toonen, dat uwe voorstelling van den reuzenarbeid, door K. verricht, ten minste voor gemelde historische schets een weinig overdreven is.
En van 't welgelukken dier schets hing in dit geval meer af dan gij denkt. Er zijn schilders, die al veel gewonnen

{==156==} {>>pagina-aanduiding<<}
hebben, als zij een bekoorlijke lijst voor hun tafereelen vonden. Die schilders vindt ge vooral onder de litteratoren, en 't geval doet zich het meest voor als zij in een vroolijke luim zijn, zich in staat gevoelen om over allen en alles te praten, voortdrijvende op den stroom hunner dartele volzinnen en speelsche invallen. Zulk een geval hebben we hier.
De schets van de jaren, waarin 't Nut geboren is lag gereed. 't Nut, een kind van zijn tijd, moet met die schets overeenkomen! Naast het Nut moet zich, uit de malaise, een andere richting ontwikkelen; en als 't Nut begint te kwijnen, wat bij zulke ellendige antecedenten niet falen kan, zal die reactie van den beteren geest gereed zijn het omver te loopen. De zaak is zoo eenvoudig mogelijk!
Gelooft ge nu werkelijk dat er veel kunstvaardigheid noodig is om van 't Nut een caricatuur te maken? Een maatschappij als deze, die, gelijk de heer K. straks zal opmerken, (en opmerken tot haar lof!) een echt Hollandschen, nationalen vorm heeft, moest zonder twijfel een ruim deel ontvangen van die burgermans-regelmatigheid, waarin onze grootvaders hun nationalen roem hebben gezocht, toen een samenloop van omstandigheden hunne aanspraak op de bewondering van Europa, en hunne plaats onder de groote mogendheden voor goed had onmogelijk gemaakt. Daardoor heeft de luim van den heer K. hier vrij spel en mocht hij onbelemmerd grasduinen in ‘de onbegrijpelijke oppervlakkigheid en wijdmouwige bekrompenheid (sic!), dorre beginselloosheid, onmannelijke zoetsappigheid en muffe huisbakkenheid.’ Hij behoefde zelfs niet bang te wezen dat het Hoofdbestuur, of een der tegenwoordige leden van het Nut, 't voor die grootvaders zou opnemen of 't een gouden eerepenning waard achten ‘Zoo iemand voldingend door hoogere critiek de onechtheid van die boekdeelen vol holle “Sel-
{==157==} {>>pagina-aanduiding<<}
bstprahlerei” die thans nog altijd op naam van het Nut geboekt staan, kon bewijzen.’ Waarlijk, niemand neemt voor den geest uit het laatst van de achttiende eeuw den handschoen op, al zouden vermoedelijk maar weinigen lust gevoelen om den heer K. in zijn hyena-achtig amusement te volgen. Zelfs bedanken de ware vrinden van 't Nut voor den schralen lof, door K. aan ‘de trouwhartigheid, ernst en eenvoud’ van de stichters der Maatschappij gebracht. Zij begrijpen zeer goed wat in Kuyper's oog deze deugden beteekenen en zagen ze, geloof ik, liever eerlijk en rondweg in sukkelachtigheid, onhandigheid en onnoozelheid vertaald.
Hoe gevaarlijk 't is altijd geestig te willen zijn, blijkt ons ook hier weer. Dr. K., die toch eenigen prijs stelt op zijn goeden naam als humorist, laat zich door den naam van Jan Nieuwenhuizen tot een ui voor de Fliegende Blätter of voor de Kindercourant verleiden. De mannen van 't Nut waren werkelijk van ‘nieuwen huize, die mannen die het oude huis des geloofs voor uitgewoond hielden’.... Ik heb 't wel gedacht, toen Prof. Doedes aardig begon te worden, dat wij nog niet aan 't eind waren van de orthodoxe grappigheid! Ik moet nogtans eerlijk zeggen, dat ik liever 't geteem eener oefening en 't huilend psalmgezang van een rechtgeloovig zondagavondkransje hoor.
Evenwel bewijst het aangehaalde alweer de waarheid mijner stelling dat de schrijver onzer brochure een zeer vroolijk man is.
Toch mogen wij tegenover K. niet onrechtvaardig zijn. Hij is, als alle vroolijke menschen, van nature goedhartig. Hij neemt Jan Nieuwenhuizen ongevraagd in bescherming tegen Coenraad Werts. Coenraad Werts is de lofredenaar van Nieuwenhuizen. Hij heeft in 1811 ‘de deugd’ van den

{==158==} {>>pagina-aanduiding<<}
stichter der Maatschappij op de eigenaardige manier des Nutverhandelaars bezongen. Dat vindt de heer K., en terecht, zeer walgelijk. ‘Al geef ik toe, dat ook Jan Nieuwenhuizen wel geen voorbehoedmiddel tegen de geestdoodende uitwerking van die dikke wierookwalmen zal bezeten hebben, die jaarlijks in den vorm van aanspraken en cantate's voor hem ontstoken werden -; toch voelt ieder dat men geen stichter, zelfs van zulk een maatschappij, kan zijn, zonder die zekere mate van zedelijke divinatie te bezitten die nog wel iets anders in het menschenhart bespeurt dan Coenraad Werts er bij Nieuwenhuizen in zag.’
‘Zedelijke divinatie!’ En daarbij: een man die ‘zelfde handen uit de mouw stak om den Augias-stal te helpen reinigen, het aandorst om zelf de uitgedachte geneesmethode toe te passen en zelf aan het kisten op den dijk ging, toen anderen het vloedwater maar lieten binnenstroomen,’..,. ‘een man van dien practischen zin, van dat geloof aan de toekomst, van dien moed tot initiatief’.... ‘die, al was ook zijn streven het onze niet, hem recht geven op onzen dank.’
Waarlijk, we mogen wel vragen of dat niet meer dan genoeg is om, in een tijd van ‘wijdmouwige bekrompenheid,’ een heroïeke figuur samen te stellen, wier werk zoover boven den tijdgeest stond, als practische zin en zedelijke divinatie boven lange pijpen en verhandelingen over deugd.... Of is deze geheele lofrede op den man, die Dr. K. ‘prettig aandeed,’ soms ook al een aardigheid?
Dit laatste is niet geheel onwaarschijnlijk; want, terstond na 't uitspreken zijner dithyrambe, neemt K. zooveel hij maar kan van zijn lof weer terug. Hij is bang dat wij te hoogen dunk van Nieuwenhuizen's ‘genialiteit’ zullen opvatten. 't Nut, zooals wij 't kennen, ‘met zijn gecompliceerd raderwerk,

{==159==} {>>pagina-aanduiding<<}
zweefde den stichter nog niet voor oogen.’ (Dit kan wel zijn, al is men geneigd te vragen hoe de heer K. dat weet). ‘Voor de bemoeiing met het volksonderwijs komt 't vaderschap aan zijn zoon Martinus toe;’ ‘de grondtrekken voor de betere inrichting der Maatschappij zijn evenmin door den stichter zelven ontworpen’ (dit lijkt wel wat veel op 't eerstgenoemde). Nu, nu, dat willen wij altemaal laten gelden. Als Jan Nieuwenhuizen de zedelijke divinatie overhoudt, kan hij 't er wel mee doen. 't Is in een muffe en suffe en lamme (om in den geest van K. te spreken), ik zeg, in een bekrompen, halfbakken en onfrissche.... ik zeg, nog eens, in een wijdmouwig bekrompene, en onbegrijpelijk oppervlakkige maatschappij wezenlijk al heel wel, als men een zedelijke divinatie bezit. Met zoo'n zedelijke divinatie beheerscht men, naar de gewone opvatting, een niet onbelangrijk gedeelte van de toekomst.... Maar men mag een vroolijk man niet te hard vallen! - Wij gaan dus verder.
Dezelfde methode van geven en nemen, door K. bij Nieuwenhuizen gevolgd, wordt door ZEd. ook toegepast bij de beoordeeling van de eerste handelingen der Maatschappij in quaestie. 't Nut heeft voor de volksschool veel, wezenlijk zeer veel gedaan; maar 't Nut deed niet alles. Voor het gebrekkige van het onderwijs toen in zwang, ‘waren de oogen reeds opengegaan, eer nog het Nut zijne werkzaamheid begon.’ (Dat zal wel weer zóó wezen, maar 't is in de wereld niet genoeg dat ‘de oogen opengaan.’ 't Ware zelfs beter dat de oogen maar dicht bleven als men niet de handen uit de mouw steekt. 't Komt immers bepaald op 't laatste aan?) ‘Ook zonder zijn (des Nuts) ‘impuls zou 's lands regeering zich dit volksbelang wel hebben aangetrokken.’ (Zou de heer Kuyper niet kunnen besluiten om dit

{==160==} {>>pagina-aanduiding<<}
staaltje van zijn goed geloof in 's lands regeering eens in toepassing te brengen bij zijn eigen grieven tegen de neutrale school?) ‘Het is onjuist, zoo men de voorloopige maatregelen van het bewind der Bataafsche republiek, of de schoolwet van 1806 door Schimmelpenninck uitgevaardigd, slechts als uitvloeisels van de werkzaamheid der Maatschappij beschouwt. Een nauwkeurig onderzoek toont veeleer dat het Nut bij dit alles slechts een ondergeschikte rol heeft gespeeld.’
Vindt ge die redeneering niet allerkoddigst? K. betoogt hier weer wat iedereen weet, en bestrijdt wat niemand verdedigt. Op die wijze maakt hij 't zich al wederom bijzonder gemakkelijk. Ik vraag u wie er ooit aan gedacht heeft, de wet van 1806 b.v. te beschouwen -, slechts als een uitvloeisel van de werkzaamheid van 't Nut?
‘Maar toch zou het onrecht zijn, zoo men de verdiensten der Maatschappij daarom wilde verkleinen.’ (Wel verplicht!) ‘Zij toch was het, die de gedachte van veler harten het eerst uitsprak.’ (Wat in dit geval overbodig uit de school klappen was en de landsregeering een verrassing afsnoepte, daar de landsregeering 't zonder het Nut toch wel zou gedaan hebben!) ‘Zij heeft de kracht van vele uitstekenden uit die dagen op het volksonderwijs gericht.’ (Nu, dat is nog al iets geweest!) ‘Zij heeft het eerst zich aan proefnemingen gewaagd, waarvan de uitkomsten ter voorlichting van het landsbestuur strekten’ (dat zich leenen tot experimenta in corpore vivo is altijd een dubbelzinnige verdienste!); en eindelijk ‘wat men vooral niet vergete: zij heeft door hare vertakkingen in alle deelen van ons land den volksgeest voor een onderwijs van degelijker gehalte gewonnen en die reeks van leerboeken ter perse gelegd, waardoor het geven van zulk onderwijs eerst mogelijk werd.’ Jammer dat wij, na straks op

{==161==} {>>pagina-aanduiding<<}
pag. 56 te hebben gelezen dat ‘de werking van het Nut noodlottig geacht moet worden èn uit een godsdienstig èn uit een zedelijk oogpunt’ en ‘dat op aesthetisch en sociaal terrein haar invloed eer schadelijk was dan gewenscht,’ de neiging voelen om in onze onnoozelheid te vragen, wat er dan toch wel in die leerboeken kan gestaan hebben, dat ‘een degelijker onderwijs eerst mogelijk gemaakt heeft.’
Doch de heer K. heeft nog hooger lof voor 't ‘Nut,’ en die lof is van echt wereldlijken en blijmoedigen aard. 't Nut heeft, naast den bijbel, Cats en eenige scabreuse kermisliedjes, eene volkslitteratuur gesticht. Ook heeft het voor de oprichting van spaarbanken en kassen het initiatief genomen en deze goede zaken ondersteund en aangemoedigd.
Eindelijk nog, last not least, heeft het Nut de groote gedachte van ‘vrijwillige organisatie in den breedst mogelijken kring verspreid, en daardoor de zijdelingsche aanleiding tot menige heilzame inrichting in stad en dorp gegeven.’
Ziedaar meer lof dan 't Hoofdbestuur, na zijn hatelijke circulaire, van den heer K. verwachten kon. Er gaat, bij nauwkeurige vergelijking met enkele opmerkingen, die later volgen, nog wel wat af; maar 't is wezenlijk al wel.
Dr. K. kon dan ook een beetje lof in deze bezwaarlijk missen, Hij is genaderd tot de ledenlijst, tot het statistieke gedeelte zijner taak. Hoe te verklaren dat het getal werkelijke leden eenmaal tot ongeveer 15000 klom, als de inrichting niets goeds, niets heilzaams had? Nu hebben de volkslitteratuur en het initiatief voor de spaarkassen en de aanmoediging van den geest der vrijwillige organisatie 't gedaan. Mij dunkt, voor die royaliteit mochten de Hoofdbestuurders van 't Nut wel aan de departementen voorstellen om de aanspraak der Maatschappij op de volksschool aan Dr. K. cadeau te doen!

{==162==} {>>pagina-aanduiding<<}

De statistiek heeft in onzen tijd toch een wonderbaar vermogen! Zij sleept K. zijns ondanks mee. De geheele bladzijde 31 door, zien wij hem voortgesleurd aan den staart van 't ros, dat hijzelf in argelooze dartelheid ontbonden heeft.... Doch op pag. 32 is hij 't alweer meester en hij slingert er zich op met de veelbeteekenende phrase: ‘In een zoo beginselloos tijdperk als toen ons volk doorleefde, zijn zelfs de mannen van beginsel het niet zeer diep’.... Dit herinnert mij een salto mortale, op een vriendenfeestje door een mijner bekenden gedaan. Vergun mij u dat even te vertellen.
De goede jongen had in een oogenblik van absentie beweerd, dat ergens in Duitschland een Blinden-Anstalt was, die uitsluitend door blinden werd bewoond en bestuurd. Toen wij hem aantoonden dat er dingen zijn, waarbij het gebruik van de oogen onmisbaar is, en dat zoodanige inrichting dus een onmogelijkheid was, verklaarde hij dat, indien er dan al zienden in genoemde Anstalt waren, deze toch zeer gevoegelijk op de lijst der blinden konden geplaatst worden, omdat in zulk een omgeving 't zien eigentlijk niet veel meer was dan een halve blindheid!

De heer K., eenmaal op den weg der concessie, verloochent zijn goedhartigheid niet en geeft nog een heele massa aan 't Hoofdbestuur en de verdere leden van 't Nut present. Vooral het nationale karakter der Maatschappij, en dan nog de eerbied voor de autonomie der departementen, en dan nog de gezellige samenkomsten, ware oases in de woestenijën van het eentonige dorpsleven...., moeten den opgang, door het Nut gemaakt, verklaren. De man is waarlijk verkwistend in zijn liberaliteit! En waarom zou hij 't niet wezen? Wat verhindert hem, onmiddellijk weer terug te nemen hetgeen hij uitgaf?

{==163==} {>>pagina-aanduiding<<}
Luister maar!.... 't Nut is een groote, eerbiedwaardige maatschappij; 't Nut heeft diepe wortels geslagen in onzen vaderlandschen bodem.... de inrichting waarborgde, van den aanvang af, een algemeene deelneming van groot en klein.... de heer K. geeft dat gaarne toe.... Maar dat alles hebt gij, o zonen van den sukkel Jan Nieuwenhuizen, niet aan uzelven te danken.... 't Verzuim van anderen heeft u gediend en gij hebt den volksgeest niet beheerscht, maar achterna geloopen.... Daar hebt ge 't. Al de gedane concessiën zijn met woeker weer binnengehaald. De heeren van 't Nut, die zich onder den lof van K. al vrij aangenaam begonnen te voelen, krijgen een langen neus; de lezers van de Christelijke Stemmen, die al raar begonnen te kijken en niet wisten hoe ze 't met K. hadden, halen weer ruimer adem; en de vroolijke schrijver, die zich eens recht heeft te goed gedaan aan mooie phrases ‘holperig samengelijmd uit excentrieke woorden,’ kijkt tegen- en voorstanders triumfantelijk in 't gezicht.... Welkom thuis, en moge 't u goed bekomen!
't Spreekt vanzelf, dat nu de Kerk van Nederland er duchtig langs moet krijgen. Zij had het volksonderwijs moeten behartigen. Zij heeft dat niet gedaan. Ze heeft alles overgelaten aan 't goddelooze Nut. - Wee u, o Kerk! Driewerf wee!
Onder ons gezegd, meneer Kuyper, ik geloof dat de Kerk van Nederland heeft gedacht zooals gij. Zij zal er op vertrouwd hebben dat de landsregeering wel zonder haar initiatief voor het schoolonderwijs zou zorgen. Zou de kerk zoo onzinnig en dwaas handelen als zij dat, ook in onzen tijd, maar deed?
Bij den aanval op 't zedelijk gehalte van 't Nut, die nu volgen moet, redeneert K. weer zoo vroolijk als iemand maar

{==164==} {>>pagina-aanduiding<<}
ooit van een lid der Sorbonne heeft kunnen verlangen, ‘Elke poging om een volk uit zijn diepgezonken toestand op te beuren, moet beginnen met op fellen tegenstand te stuiten, en eerst allengs, eerst van lieverlede zal dan het hart des volks voor dat betere streven opengaan.’ - - De heer K. heeft zoo'n benijdenswaardige gelegenheid om de lessen in de logica bij Prof. Opzoomer bij te wonen, dat wij hem wezenlijk aanraden daar wat te gaan hospiteeren. ‘De ongeloofelijke opgang door het Nut gemaakt, doet ons dus reeds weinig goeds vermoeden omtrent de kracht van het tegengif, door haar den volke toegediend.’ - - Ook een paar lessen in de toxicologie zouden den schrijver der ‘Nutsbeweging,’ blijkens deze phrase niet schaden. Immers, als tegengif niet acuut werkt, is er veel vrees voor het behoud van den patient. Naar mijn overtuiging hebben de heeren Kuyper c.s., door talmen op die manier, al menig lijder laten wegkwijnen en sterven. En daarbij: hoe rijmt dit nu met dien lof dat het Nut ‘de handen uit de mouwen’ stak?
We zijn genaderd tot het minst vroolijke deel der brochure. De heer Kuyper wil nog wel levendig, geestig, onderhoudend zijn, maar wordt zijns ondanks vervelend en saai. Het onderwerp, dat hij nu te behandelen krijgt, is dan ook niet zeer vroolijk en weinig geschikt voor de bloedsmenging van onzen schrijver.
De heer K. moet, primo, de ‘zoo telkens gedebatteerde vraag: of het Nut den Christelijken godsdienst genegen of vijandig is’ opnieuw behandelen. Gij begrijpt dat daarin weinig verfrisschends ligt. De vraag naar het minimum en maximum van christelijkheid is, wie gevoelt het niet? een quaestie, waarmee we nooit aan een end komen. Toch aanvaardt de heer K. zijne taak met bewonderenswaardige goed-
{==165==} {>>pagina-aanduiding<<}
willigheid. Wij verwijten hem niet dat hij daarbij op 't punt is den vromen zin van hen te lasteren, die in oprechtheid aan godsdienst zonder een dusgenoemd leerstelligen inhoud gelooven. We geven volgaarne wat toe aan de beklemming waarin hij straks, door zijne luchthartige manier van schrijven, geraakt is.
Evenwel gaat ook bij gezegde naargeestige stof het licht der vroolijkheid voor hem op.
Hij vergelijkt den positieven godsdienst bij een eik, een den, of een beuk, en den godsdienst zonder positieven inhoud bij 't begrip van een boom in 't algemeen. En wederom, den eerstgenoemden bij een leeuw, een tijger of een luipaard, den anderen bij 't algemeen begrip van een wild dier. Evenals 't abstrakte denkbeeld boom niet bestaat, en een wild dier òf een leeuw, òf een tijger, òf een ander dito is, zoo heeft ook de godsdienst altijd een bepaalden vorm, is zij een species en niet een genus. - - De heer K. vergeet evenwel bij die vergelijking, geloof ik, dat de Nutsmannen niet, zooals hij meent, van hem eischen ‘eene godsdienst zonder de verscheidenheid van belijdenis lief te hebben,’ maar den godsdienst, die aan al de bijzondere vormen van godsdienst eigen is -; en dat is wezenlijk heel iets anders. Men wil geen christen van zijn christendom, geen protestant van zijn protestantisme ontdoen, maar allen, zonder geweld te plegen aan hun bijzondere overtuigingen, op de liefde wijzen, op de menschelijkheid, welke is ‘de band der volmaking.’
Als men zijn knecht uitzendt om een paard te koopen, geeft men geen last om naar een dier om te kijken; maar als men van leeuwen, tijgers, enz. praat, zegt men wel eens dat die allen dieren zijn. En dat is, geloof ik, niet zoo geheel onjuist. Ik erken evenwel gaarne dat ik geen lust

{==166==} {>>pagina-aanduiding<<}
zou hebben om op dit terrein met Dr. K. te disputeeren. We weten dat elke poging om elkaar hier te begrijpen tot nog toe afgestuit is op de onmogelijkheid om elkander te verstaan. Zoo iets, dan is de quaestie der christelijkheid of niet-christelijkheid van 't Nut uitsluitend te beslissen door de practijk. De Nutsmannen zullen 't best doen met de heeren van de positieve richting daarheen te verwijzen.
Nu, ze zullen niet lang op K. behoeven te wachten. Na een kort betoog, dat het zedelijkheidsbegrip van 't Nut even ongemotiveerd is als zijn godsdienst, welk betoog ik niet geloof dat iemand ter wereld zich zal aantrekken, gaat hij al spoedig over tot het aanwijzen van de feiten, waaruit het ijdele en onvruchtbare, ja, zondige en schadelijke van dat zedelijkheidsbegrip blijken moet. Hier wordt de brochure al dadelijk weer vroolijker. Ziehier de feiten.
't Nut bevordert zedelijkheid door ‘eerbelooning voor zedelijke daden.’
't Nut heeft meer dan eenige maatschappij op 't altaar der ijdelheid geofferd.
't Gevaarlijke van 't eerste blijkt uit de afwijking van het Christelijke beginsel volgens 't welk ‘hij, die een daad van trouw of zelfopoffering volbracht, zijn goedkeuring en daarmee zijn loon eenig en alleenlijk bij God moet zoeken.’
De heer Kuyper heeft den verderfelijk en invloed van dit stelsel meer dan eens van nabij gâgeslagen. Bij gelegenheid van zijn huisbezoek ontmoette hij een man, die een diploma van 20jarigen dienst uit handen der maatschappij ontvangen had en die, zeker door het diploma, want 't hing aan den muur, niet vatbaar was voor de opwekking tot christelijken ootmoed; ‘immers daar stond het gedrukt, hoe braaf hij was; die

{==167==} {>>pagina-aanduiding<<}
heeren hadden het onderteekend en immers die heeren wisten het wel!’
Hoe echt comisch is de heer Kuyper hier alweer! Hij weet heel goed, de grappenmaker! dat er van de braafheid van dezen man geen letter in het gedrukte stuk aan den muur te lezen stond; dat 't niets anders was dan een getuigschrift waarin eenige ordentelijke menschen met genoegen constateerden dat deze persoon 20 jaren lang in denzelfden dienst met trouw en eerlijkheid gediend had; dat zij dit deden om daardoor, bij de schaarschheid van zoodanige jarenlange trouw, andere dienstbaren aan te moedigen; en dat zij hierbij volstrekt niet geleid werden door diepzinnige beschouwingen over het stuk der algemeene zedelijkheid, doch eenvoudig door de ondervinding dat men, in 't belang van 't algemeen, niet enkel de misdaad straffen, maar ook de deugd met eenige belangstelling vereeren moet. Hij weet verder heel goed dat het christendom met die opvatting geenszins in strijd is; dat de lof aan een getrouwen discipel, zooals Paulus dien naar 't voorbeeld van Jezus dikwijls heeft uitgedeeld, de heenwijzing naar de goedkeuring Gods niet buitensluit; dat zelfs door onderscheiding van de Maria's boven de Martha's de ootmoed niet wordt buitengesloten en de ijdelheid niet gevoed. Maar 't klinkt zoo aardig, verband te zoeken tusschen de halsstarrigheid van een gemeentelid, wien domine Kuyper's leer misschien te halsstarrig was, en een diploma van 't Nut aan den muur, 't welk K. van zijn zitplaats stellig niet goed lezen kon!
Voor de herinnering van de ijdelheden waaraan 't Nut zelf zich heeft schuldig gemaakt, zeggen wij K. oprechtelijk dank. Zijn satire is hier scherp en fijn. 't Zou mij verwonderen als hij niet zelfs den deftigstert en stilsten lezer van de ‘Christelijke Stemmen’ een glimlach had afgeperst, en dat is goed

{==168==} {>>pagina-aanduiding<<}
en prettig. Wat K. van het uitsluitend bijbellezen gezegd heeft, geldt immers ook van de stichtelijke lectuur, die nooit uit haar plooi komt. Zij geeft ‘een methodistische richting aan geheel het denken van den geest en voedt eene bekrompenheid, die niet den godsdienst ten goede komt.’
Aan de liefhebbers van luimige schetsen raad ik ook dringend de lezing aan van 't geen K. uit een aesthetisch en sociaal oogpunt over het Nut oordeelt. 't Is wel niet nieuw maar 't is waar. Een Nutsvergadering te platten lande en in kleine steden is wezenlijk een amusant verschijnsel. En K. maakt het door zijne parodie nog amusanter.
't Is o.a. onbetaalbaar amusant wanneer hij, precies alsof hij het meent, de vrees te kennen geeft, ‘dat een smakelooze voordracht’ (van een zoogenoemde bijdrage) ‘onze landbevolking een onuitstaanbaren afkeer moet inboezemen tegen alles wat naar poësie slechts riekt!’ 't Is nog doller als hij de nanutten o.a. met deze kleuren afschildert: ‘Niet zelden met de bedienaren van de godsdienst voorop, hoort men de Nutsheeren daar onze eenvoudige landmeisjes vleien met zoutelooze walgelijke galanteriën, die voor baardelooze knapen nog te verachtelijk zouden zijn’.... O, die saletjonkers - bedienaren der godsdienst, die swells met een witte das en dikwijls met een steek, aan 't hoofd van den stoet der gepomadeerde notarisklerken en aspirant-gemeentesecretarissen, lostrekkend op de eenvoudige landjeugd, en gewapend met de zoutelooze aardigheden, die baardelooze knapen niet zouden gebruiken; zij vormen een onbetaalbaar tafereeltje, 't penseel van een Troost waardig!
Ook de opmerking dat niemand naar 't Nut gaat ‘met het denkbeeld om voor het nut van 't algemeen zich zelf te laten beschaven,’ is alleraardigst. En daarbij ‘'t goed glas wijn dat

{==169==} {>>pagina-aanduiding<<}
de naar deugd strevende Nutsleden drinken, en 't danspartijtje dat bij wijlen wordt aangelegd’..... en vooral de comische ernst waarmee Dr. K. die onschuldige uitspanningen van den plattelandsbewoner afkeurt en als onzedelijk stempelt, omdat ze een leugen zijn.... neen, maar 't overtreft alles wat wij in onze litteratuur aan humor, klucht, grap en farce bezitten!


III.

Een verrassende ontdekking! Al wat de heer K. gezegd heeft, slaat alleen op 't oude Nut. ‘Men zou zich tot een onjuist oordeel laten verleiden, zoo men de gegeven critiek ook op de maatschappij van het Nut in haar tegenwoordige periode toepaste.’
We hebben dus twee kansen. Of 't hedendaagsche Nut is beter dan 't oude in beginsel en ontwikkeling was, òf 't is nog meer bedorven.
Wat de vormen betreft is 't eerste het geval. ‘De lijmrige zoetsappigheid van vroeger is door gespierdheid van taal vervangen. De walgelijke breedsprakigheid van weleer heeft voor pikante soberheid plaats gemaakt. Wat toen zoo hol klonk is gevuld. Wat zoo lamlendig zwikte, staat nu terdege op pooten en loopt met een stevigen gang. Ge merkt het wel: de oude broddelaars zijn weggejaagd, en er zijn stilisten op het bureau gekomen. Thans bespeurt ge wel degelijk dat er een geest in het organisme blaast, die weet wat hij wil, en met kloeken moed op het welgekozen mikpunt aanlegt. Kortom, zoo suf en muf, zoo onsmakelijk en onhebbelijk als het vroeger in het Nutsorganisme was, zoo frisch en welgemanierd is het er thans.’
Zie zoo, dat is ten minste al wat! De heer K., die hier

{==170==} {>>pagina-aanduiding<<}
weer den vollen teugel mag vieren aan zijn vernuftig combineeren van de grilligste namen en vergelijkingen, is wel de man om deze verbeteringen op prijs te stellen, in hare waarde te schatten.... Evenwel, wat ik u bidden mag, lieve Nutsvrienden! maakt u niet te gauw illusies. We hebben hier weer te doen met eene aardigheid van den heer K. Dat nieuwe Nut, dat in de vormen zich zoo voordeelig van 't oude onderscheidt, is ten opzichte van godsdienst en zedelijkheid.... wat denkt ge?.... ‘ontkerstend,’ ontkerstend zeg ik u.
In zijn eerste periode was 't Nut, gelijk wij zagen, al niet veel. Die periode was volgens K. de christelijk gekleurde. De tweede periode was de kleurlooze. De derde, die wij nu beleven, heeft ‘de oude vlag geheschen op een anderen bodem.’
Over de twee eerste perioden hebben we al zooveel gehoord, dat ik er niets meer van zeggen wil. Ik bepaal mij dus tot de tegenwoordige. Welnu, het tegenwoordige Nut is.... wij verstaan immers allen het oud-Hollandsche woord?.... ontkerstend.
Niet dat de heer K. iets ten nadeele van de ‘leaders’ wil zeggen, maar er is sinds 1848 in 't Nut iets ‘verraderlijks,’ iets ‘perfides.’ Dat verraderlijke en perfide is zeer bepaald een directe uitwerking van den duivel. De heer K. gelooft te vast aan een ‘hoogere geestelijke macht, die den mensch bij zulke evoluties slechts als werktuig misbruikt,’ om iemand der bestuurders, sinds het lidmaatschap van Satan, van dat verraderlijke en perfide de schuld te geven.
Laat ons die vriendelijkheid even noteeren. Heeren Hoofdbestuurders van 't Nut zouden haar misschien wel kunnen beantwoorden met de verklaring dat zij de luimige brochure van den heer K. niet aan dien heer wijten, maar aan de macht der

{==171==} {>>pagina-aanduiding<<}
duisternis, die dezen heer als werktuig heeft ‘misbruikt.’ We weten, Mephistopheles was ook zoo'n spreeuw.
Laat ons voorts erkennen dat meneer Kuyper wel reden heeft om ernstig te klagen over de metamorphose in 't Nut, ofschoon de overgang van christelijk gekleurd in ontkerstend, wel beschouwd, misschien zoo heel groot niet is; maar, gelijk ik zei, de heer K. heeft wel reden tot verontwaardiging. 't Nut ‘is het orgaan geworden der moderne partij op staatkundig en kerkelijk gebied’.... Ah, nú begrijp ik waarom die ‘onbeduidende Jan Nieuwenhuizen’ of ten minste zijn ‘lamlendige stichting’ onder den schaterlach van 't Nederlandsche volk moest vernield worden.... Met het Nut moet de moderne richting er onder.... De grap schijnt hier wezenlijk een tint van ernst te krijgen.
Arme moderne wereldbeschouwing op staatkundig en kerkelijk gebied, wat hebt gij toch gedaan om zóó bitter te worden vervolgd dat ge niet eens de verlaten vlag (ik spreek in den geest van K.) van het oude Nut mocht aannemen? Was ook die bezoedelde en gescheurde vlag nog te goed voor u? Hebt gij, toen gij haar zaagt slingeren langs den weg, niet gemeend iets te redden voor het Nederlandsche volk, dat nog wel iets waard was, en wordt u dit tot misdaad aangerekend? 't Was immers niets dan een weinigje nationale zin en een beetje populariteit, wat gij u toeëigendet? Of hadt gij 't geen den naam van christelijk niet eens verdiende, moeten aanbieden aan de broeders, die met K. het monopolie van 't christendom hebben, maar le sens commun en de praktische bekwaamheid schijnen te missen?
Meneer Kuyper! meneer Kuyper! uwe aardigheden worden wreed!
De heer Kuyper noemt de handelwijze der modernen ver-
{==172==} {>>pagina-aanduiding<<}
raderlijk dewijl het Nut zoodoende misbruikt wordt voor een doel, dat lijnrecht tegen zijn oorspronkelijk streven indruist! Maar mijn lieve deugd! het oude Nut was niets anders dan huisbakkenheid en dergelijke meer; 't oude Nut had geen doel, 't was de stichting van een man, ‘die dweepte met het krielend heir genootschapjes van het toen zoo letterlievend Holland,’ en de Maatschappij heeft ‘niet den volksgeest beheerscht, maar is, wat ze is, door den volksgeest geworden.’
Nu, met zoo'n kalf was 't goed sollen. Ik ten minste zie niet in, waarom het moderne Nut om deze daad, zoo zij gepleegd is, van verraad en perfidie moet beschuldigd worden. Of zouden sommige vijanden van het moderne in Staat en Kerk ook spijt gevoelen dat ze indertijd de erfenis van Nieuwenhuizen's stichting niet eenmaal onder benefice van inventaris hebben willen aanvaarden? Nu, als 't een desolate boedel was, heeft de schim van Nieuwenhuizen de moderne richting ten minste nog te bedanken. Heeft deze, zooals K. beweert, ‘voor het oude, eigenlijke Nut nooit anders dan bitteren spot en verguizing in haar hart gehad,’ dan betrof dit het schip en niet de vlag. Zeker heeft zij zich nooit schuldig gemaakt aan de inconsequentie van K., die, na zich ziek gelachen te hebben over de pruikendragende Nutsmannen van vroeger, nu op eens het verleden gaat verheerlijken ten koste van het heden. We zijn dat van de heeren Kuyper c.s. wel gewend, maar 't is toch raar. Zou 't misschien het toppunt zijner geestigheden zijn? Maar dan moet ik bekennen dat ze mij te hoog en te frivool worden.
Wat is het feit? Dat het moderne Nut, meer dan aan vele moderne mannen zelfs lief is, de oude vormen behouden heeft; dat er, behoudens de veranderingen die de tijd vanzelf meebracht, geen geweld hoegenaamd aan de organisatie is

{==173==} {>>pagina-aanduiding<<}
gepleegd; dat het beginsel van eenheid in liefde en verdraagzaamheid ondanks verschil van geloofsbegrippen, en met volledige eerbiediging van deze, nog altijd het beginsel van 't Nut is.
Moderne begrippen en voorstellingen propageeren, dat doet het Nut niet en heeft het nooit gedaan. Alleen liet men bij 't uitnoodigen van de beste en populairste schrijvers tot medewerking aan den Volksalmanak, deze heeren volkomen vrij in onderwerp en wijze van behandeling, niet angstvallig napluizende of deze of gene zich ook aan een enkele uitdrukking stooten kon. Ging die liberaliteit soms te ver, dan had ieder lid immers 't recht zich te beklagen?
Doch neen, dat laatste houdt geen steek. 't Hoofdbestuur had behooren toe te zien dat in den almanak geen reden, geen aanleiding zelfs tot klachten kon gelegen zijn. Nu, dat willen wij voor een oogenblik eens aannemen. Wat is er dan gebeurd?
De heer Kuyper heeft den Almanak van 1867 met arendsoog nageplozen en vreeselijke dingen gevonden. En de heer K. is meer dan vele anderen bevoegd om in dit geval te oordeelen. Hijzelf heeft, zooals wij zien zullen, gegeten van den boom der kennisse des goeds en des kwaads.
't Eerste punt van beschuldiging betreft een opstel van Dr. T.C. Winkler over de ‘paalwoningen.’ Daarin wordt o.a. als vast resultaat der wetenschap uitgesproken.... schrik niet!.... ‘dat ons werelddeel reeds 7000 jaar bewoond is door menschen, beschaafd en ontwikkeld genoeg om huizen te bouwen.’ Wat zegt gij daarvan? Met de paalwoningen voor oogen durft Dr. Winkler zeggen dat ze gebouwd zijn, en gebouwd reeds vóór 7000 jaar. Ergert u dat niet? Stolt u het bloed niet in de aderen? Niet? Maar weet

{==174==} {>>pagina-aanduiding<<}
ge dan niet dat er menschen zijn, wien dat wel ergert, voor wie ‘aan dat ééne vraagstuk hun bijbel en aan dien bijbel de vrede huns harten hangt’?... Heb ik zoo geheel ongelijk met den heer K. telkens te vragen of hij ook gekscheert? Mag 't Nut dan ook niet laten zeggen dat de aarde om de zon draait en dat ezels niet praten kunnen? Dr. K. meent dat het wetenschappelijk resultaat nog geen recht geeft om over het punt der paalwoningen uitspraken te doen, die strijden met de bijbelsche oorkonden; dat vele namen van even goeden klank als die van Dr. Winkler de quaestie omtrent den ouderdom van ons geslacht nog onbeslist stellen; en dat het in geen geval betamelijk is zulke quaestiën te brengen onder de oogen van ‘het volk.’
Nu, over dit laatste laat zich nog wel eens treffelijk disputeeren; maar 't is in elk geval te streng, voor een en ander het Hoofdbestuur verantwoordelijk te stellen. Wezenlijk, meneer Kuyper! 't zou u, die nog al wat voor en tegen het wetenschappelijke vraagstuk door Dr. Winkler behandeld, schijnt gelezen te hebben, 't zou zelfs u kunnen gebeuren dat gij in uw onschuld een ketterij voor deze of gene eenvoudige ziel verkondigdet. Men kan zoo licht de Cosmogonie van Mozes vergeten als men op 't observatorium van Prof. Kaiser zit, en 't is wel begrijpelijk dat men aan den oever van 't Zuricher meer, of op 't museum te Zurich, voor de duizendjarige palen de bijbelsche oorkonde voorbijziet. Als gij dat niet begrijpt.... maar neen! dat begrijpt ge wel. Wezenlijk, is die passage over de paalwoningen geen scherts?
Niet beter dan Dr. Winkler komt Prof. Fruin er af en, even slecht als deze, Marten Westerman, de dichter van een vers over de cholera, om met nog een stukje van Fruin en

{==175==} {>>pagina-aanduiding<<}
een boekaankondiging van Opzoomer 't bewijs te leveren, ‘dat de schijnbaar zoo onschuldige Volksalmanak van het Nut misbruikt wordt tot een stormram, tegen wat men van moderne zijde, de meening der antieken pleegt te noemen.’
Ik laat natuurlijk de verdediging van 't geen zij schreven aan genoemde heeren gerust over (in 't algemeen zou ik er van zeggen, wat ik van de bijdrage van Winkler zei); maar dien stormram kan ik niet verduwen. 't Nut, stormram der moderne richting is een zoo vermakelijke titel voor een klucht van Langendijk, dat ik alweer aan een vroolijken inval moet gelooven.
Eindelijk komen wij, met de brochure in handen, waar wij wezen moeten. Een derde bewijsmiddel voor het verraad en de perfidie van Satan door middel van 't Nut, is de schoolquaestie.
‘Wat,’ zoo vraagt de heer K., ‘is de verhouding die het oude Nut krachtens zijn beginsel in dezen strijd moest aannemen? Was het Nut, als zoodanig, tegen het bijzonder onderwijs gekant? Zoo weinig dat het zelf begon met partikuliere scholen op te richten.’
Ziedaar weer een allervermakelijkste periode! Laat ons eens kijken of wij niet nog zoo'n soort van aardigheid kunnen bedenken.
Was Napoleon als zoodanig tegen de spoorwegen gekant? Neen, want hij begon met overal groote wegen aan te leggen.
Vat gij de overeenkomst tusschen mijne geestigheid en die van den heer K.? Indien niet, dan moet gij maar met uw onnoozelheid zien rond te komen. Ik heb geen lust er meer van te zeggen.
De aanklacht tegen het tegenwoordige Nut gaat dus uit van de onderstelling dat dit in de schoolquaestie tegen 't bij-
{==176==} {>>pagina-aanduiding<<}
zonder onderwijs gekant is. Gij gevoelt wel, dat kan men alleen in scherts beweren. Ik zou niet durven aaanemen dat iemand in vollen ernst dien stand van zaken zoo averechts kan opvatten.
We weten immers allen wat er gebeurd is. 't Nut heeft in de dagen toen van regeeringswege niet voldoende in 't openbaar onderwijs voorzien werd, modellen trachten te geven van 't geen de Maatschappij onder volksscholen verstond. Die modellen hebben min of meer gediend bij de organisatie van ons openbaar lager onderwijs. Dat het Nut met dat openbaar onderwijs ingenomen is, lijdt dus geen redelijken twijfel. Evenmin dat het ten volle in zijn recht is als 't zijne leden opwekt, om, waar zij kunnen, van hun belangstelling in het openbaar onderwijs te laten blijken. Is daarin nu 't minste, wat vijandschap tegen het bijzonder onderwijs verraadt? 't Nut behoeft niet onder stoelen en banken te steken, dat het niet van sectescholen houdt; maar meneer Kuyper! elke bijzondere school is geen secteschool en zelfs, ofschoon 't oude Nut evenmin als 't nieuwe met sectescholen ingenomen was of die heeft opgericht, kan men nog niet eens zeggen dat de Maatschappij in een vroeger of tegenwoordig tijdperk tegen dien bepaalden vorm van 't onderwijs gekant was. De vrienden van 't Nut zien alleen maar met leedgevoel dat gij en uwe geestverwanten 't openbaar onderwijs wilt aanranden, 't zij door 't met finantieele lasten te bezwaren om de concurrentie der bijzondere school mogelijk te maken, 't zij door een artikel van de Grondwet te veranderen, 't zij door officieel op de openbare school den stempel van neutraliteit tegenover het christendom te drukken, welke neutraliteit gij niet zoudt nalaten vervolgens als liefde voor 't atheisme, materialisme en dergelijke gevaarlijke theorieën te brandmerken.

{==177==} {>>pagina-aanduiding<<}

Maar, beweert de heer K., de maatschappij tot Nut van 't Algemeen maakt misbruik van de toevallige overeenkomst tusschen den eersten term van de schoolwet en haar eigen statuten. De schoolwet spreekt van algemeen christendom als basis, waarop elke gezindheid zal kunnen voortbouwen. 't Nut wil ‘een algemeen christendom, dat elke gezindheid bestrijden zal’... Neen maar, meneer Kuyper, nu wordt u wezenlijk weer al te aardig. Het kunstje om bij de schoolwet te schrijven wat gij wilt, aan 't Nut als bedoeling op te dringen wat gij verkiest, en dan te laten kijken dat gij precies gelijk gehad hebt in uwe bewering dat 't Nut een valsche rol speelt -, dat kunstje is op mijn woord zoo oud als de wijsheid van de slang uit 't paradijs. U moogt waarlijk wel wat voorzichtig wezen met uw eigen logica. Ze is ook al doortrokken van den luimigen geest, die u reeds vele parten gespeeld heeft.

‘Het oude Nut van Jan Nieuwenhuizen is in een orgaan der moderne richting versmeed.’
Artikel 3 der wet, luidende: ‘Bij het uitgeven van geschriften en bij hare overige bemoeiingen, onthoudt zich de Maatschappij zorgvuldig van alle partijkeuze in geschillen over godsdienst en staatkunde’, is geschonden.
De Nutsmaatschappij treedt ‘thans openlijk in 't strijdperk als bondgenoot van een der beide in Kerk en Staat zoo bloedig worstelende machten.’
Dit laatste is vooral openbaar geworden bij de algemeene vergadering van 1867, toen 't departement Winterswijk een luidruchtige demonstratie uitlokte tegen het bekende wetsvoorstel van De Brauw. Toen is ‘zonder eenig debat, zoo ter

{==178==} {>>pagina-aanduiding<<}
loops, zoo losjesweg, bij acclamatie, met voetgestamp en handgeklap, de groote vitale volkskwestie beslist.’
Meen nu niet dat de heer K. die beslissing, dat openlijk uitkomen voor 't geen men wil, betreurt. Integendeel. Hij weet nu wat hij aan 't Nut heeft. Hij is een man van strijd, van royalen strijd, maar hij komt op tegen ‘de moderne kaapvaart onder de onzijdige vlag van het Nut’.... en hij sommeert het Nut de maskers af te leggen en zelf 't initiatief te nemen, dat de eerlijkheid vordert. Het Hoofdbestuur moet onder de punten van beschrijving de volgende twee opnemen:


Voorstel van het hoofdbestuur.

1o,het kiezen van een andere zinspreuk, en

2o,het intrekken van Artikel 3 der Wet.



Eigenlijk zijn die twee punten één. Valt Art. 3, ‘dan is verandering van zinspreuk onvermijdelijk. Immers met de pennestreek, door dit wetsartikel gehaald, is het doodvonnis der oude Maatschappij onherroepelijk geteekend. Dat noodlot kon de Maatschappij niet ontgaan, omdat haar hoofddogma door absurdheid zichzelf vernietigde, en de onaandoenlijkheids-, de onzijdigheidsleer van het Nut in lijnrechte tegenspraak is met den onweerstaanbaren drang van 's menschen aard en wezen.’
Ziedaar 't voorstel met de memorie van toelichting. Alles ligt gereed. 't Hoofdbestuur behoeft het maar te laten drukken.
En als 't Hoofdbestuur nu eens bezwaar maakte om dat voorstel tot 't zijne te maken? Als de heeren eens zeiden dat zij zich, ondanks de wijzigingen in de vormen in ver-
{==179==} {>>pagina-aanduiding<<}
houding tot den voortgang des tijds, nog geheel homogeen gevoelen met Jan Nieuwenhuizen en zijne vrienden, en gelooven dat deze liberalen van hun tijd de liberalen van heden zouden zijn, indien ze nog leefden? Als de Nutsvrienden eens meenden dat de eisch van Art. 3 der Wet niet betreft, en uit den aard der zaak niet kan betreffen, een geval als 't hier aanwezige; dat hetgeen van het Nut is uitgegaan door 't Nut niet kan worden losgelaten om den wille van de onpartijdigheid? Als zij zulk een onpartijdigheid eens meenden te moeten bestempelen met den naam van verraad aan de eigen zaak? Als zij eens 't geval stelden dat de oeconomisten in heftigen strijd geraakten over 't nuttige of schadelijke van spaarbanken en spaarkassen, en dit eens tot een staatkundig vraagstuk werd door een wetsvoordracht van den een of anderen minister van Binnenlandsche Zaken; als ze eens aan meneer K. vroegen of ze in dat geval ook zouden moeten zwijgen omdat Art. 3 onpartijdigheid in staatkundige geschillen voorschrijft? Als het Hoofdbestuur van 't Nut eens zóó of op dergelijke wijze redeneerde en, onder vriendelijke dankbetuiging voor de genomen moeite en betoonde belangstelling, het concept-voorstel van den heer Kuyper op zij lei? Wat dan?
Dan geeft de heer K. die strijders ‘met verraderlijk schrootvuur onder witte vlag’ aan zijne verachting prijs; dan verklaart hij hen den naam van ridders onwaardig....; dan roept hij verder met luider stem allen, die zich in hunne onkunde door de valsche leus van het Nut lieten misleiden, maar nu ingelicht zijn omtrent het wezenlijke karakter der Maatschappij -; dan roept hij die allen in den naam van Christus op, om ‘het Nut te verlaten, en alle geldelijke of zedelijke ondersteuning te weigeren.’

{==180==} {>>pagina-aanduiding<<}

Hoe brommend ze ook klink - zou die sommatie wel zin hebben, als 't laatste gedeelte niet gedrukt werd door een groot bezwaar. Dit bezwaar is 't volgende:
Ik geloof niet dat er vele geestverwanten van Dr. Kuyper lid van 't Nut zijn. Voor zoover mijne ervaring strekt zijn die er òf reeds voorlang uitgegaan òf nooit toegetreden. 't Nut heeft bij orthodoxen en antirevolutionairen van den beginne af een kwaden naam gehad; 't oude Nut zoo goed als 't nieuwe, en zoo er al bij vergissing een enkele naar binnen geslopen was, die is er reeds lang door waarschuwing en bedreiging met goddelijk ongenoegen uit teruggeroepen. Deze omstandigheid is 't dan ook voornamelijk, die mij op 't denkbeeld heeft gebracht dat de heer Kuyper met zijn brochure een vroolijke scherts gedreven heeft. Wij hoorden hemzelven op de eerste bladzijde zeggen: ‘Daar in de kringen, die ons Tijdschrift doorwandelt, de documenten dezer maatschappij’ (van 't Nut) ‘niet dan bij uitzondering bekend zijn’....
Waartoe dan al dat geschreeuw? Zouden wij, bijaldien deze brochure geen vroolijke scherts was, niet 't volledigste recht hebben om uit te roepen: Keer terug in uwe tent, o Goliath! In 't leger van hen, die zich 't volk Gods noemen, past geen kampioen als de snorker der Philistijnen?
Ik eindig met den raad aan meneer Kuyper om, als hij de schoolquaestie eens à fond en ernstig bespreken wil, niet een vertrouwelijke circulaire van 't Hoofdbestuur van 't Nut, maar b.v. de artikelen van Lamping uit de Gids onder handen te nemen. Overigens heeft onze vaderlandsche humor hem dank te zeggen voor menige belangrijke bijdrage. - Ik doe 't bij deze voor mijn aandeel in 't amusement.




{==181==} {>>pagina-aanduiding<<}

Iets over ons kerkgezang.

Ons kerkgezang, wil bij deze gelegenheid zeggen: het kerkgezang bij ons Hervormden. Ons Hervormden staat hier eenvoudig bij manier van spreken. Het wijst op meer dan één generatie, en een anti-papistische strekking moet ge er vooral niet in zoeken. In het rijk der kunst immers....
Gij glimlacht?
Het rijk der kunst en bedoeld kerkgezang zijn er twee, zegt ge?
Nu, 't kan onvriendelijker worden gezegd.
'k Heb ergens gelezen dat het zingen van een hervormde gemeente allicht aan Samuel's vraag doet denken: ‘Wat is dan dit voor eene stem der schapen in mijne ooren, en eene stem der runderen, die ik hoor?’
Die opmerking was mogelijk te ruw om juist te zijn.
'k Heb voorts bespeurd dat er over 't bedoelde zingen veel geklaagd wordt door lieden, die er weinig last van hebben.
Bijvoorbeeld door jonge heeren, die tijdens den morgenzang der gemeente in bed liggen en onder den middag- en avondzang aan hun toilet en soortgelijke onderwerpen bezig zijn.

{==182==} {>>pagina-aanduiding<<}

Doch dit in 't voorbijgaan.
Gij vindt alzoo dat het kerkgezang in quaestie niet bijzonder mooi is?
't Is u, primo, te schreeuwerig; secundo....
Met uw verlof, wat dat schreeuwen betreft, weet ge wat reeds Thomas a Kempis tot de kerkgangers zei?
Thomas a Kempis zei: ‘Kunt gij niet zóó schoon zingen als de leeuwerik en de nachtegaal, zingt dan als de raven en de vorschen in den poel, die zingen zooals God 't hun gegeven heeft; alleenlijk, verheft uwe stem niet te zeer!’ 1)
De goede Thomas stelde geen hooge eischen!
Zooveel blijkt hier nogtans, dat het schreeuwen niet met de reformatie begonnen is.
't Is er dan ook ver af dat ik aan vooruitgang in het kerkgezang zou twijfelen. Wie dien vooruitgang loochent; wie aan verbetering in ons kerkgezang wanhoopt, dien kunt gij veilig verzekeren dat hij de geschiedenis niet kent.
Men zal zich misschien herinneren dat de heer Aart Visscher met hart en ziel in zijn geliefkoosde zeventiende eeuw leefde. Welnu, ik durf wedden dat zelfs die droefgeestige verachter van het hedendaagsche Nederland den moed niet zou gehad hebben om het kerkgezang van de hervormden dier eeuw, ten koste van dat hunner nakomelingen in dezen tijd, te prijzen en te liefkozen.

{==183==} {>>pagina-aanduiding<<}

Een Huizer' botboer van heden zou geen marteling gedoogen, als eertijds de schoone psalmmelodieën van Claude Goudimel hadden door te staan.
In vergelijking met het kerkgezang der laatst voorgaande twee eeuwen (ik bedoel altijd, bij ons Hervormden), mag men het kerkgezang der tegenwoordige eeuw heilig noemen.
Nog zweeg ik van den tekst, die gezongen werd, doch ik zwijg er nu niet langer van. Op gevaar af voor een poos van mijn eigen tekst af te dwalen, begin ik hier een parenthese waarvan het eind niet te voorspellen is, waarbij de parenthesen van Tristram Shandy slechts bagatellen zijn.
Tot op het laatst der vorige eeuw dan, zongen onze goede voorouders den tekst der Datheensche psalmberijming. Ik stel voor een oogenblik dat enkele bijzonderheden daaromtrent u niet helder voor den geest staan en ga aan 't vertellen.
Ten jare 1578 werd gemelde berijming, door de Nationale Synode te Dordrecht, in de Nederlandsche kerk definitief ingevoerd; dit onder het voorzitterschap van Petrus Dathenus zelven.
Indien men hieruit mocht opmaken dat deze heer met zijn eigen werk zoo bijzonder dweepte, dan zou men zich vergissen. Niemand wist beter dan hijzelf dat zijn vertaling niet naar den grondtekst, doch naar de Fransche overzetting van Beza en Marot genomen was. Ook begreep hij zeer wel dat vele zwerftochten in den vreemde aan zijn kennis van het Nederduitsch niet bepaald goed hadden gedaan. Toen in later tijd de psalmen van Marnix, heer van St. Aldegonde, in 't licht verschenen, heeft Datheen den wensch geuit dat men deze, in plaats van zijn eigen kunstgewrochten, in de Nederlandsche gemeenten mocht aannemen. Het kan geen kwaad hieraan te denken als men de satirieke uitvallen tegen den man, bij

{==184==} {>>pagina-aanduiding<<}
Hooft en Huyghens en anderen, onder de oogen krijgt.
De canoniseering van de Datheensche berijming te onzent moet vóór alle dingen verklaard worden uit de omstandigheid, dat die berijming de eenige Nederduitsche van dien tijd was, waarop de toen reeds gezongen melodieën van Claude Goudimel pasten. 1)
Nu weet men: als eenmaal een canon onder ons volk was vastgesteld, dan mocht het geen kinderwerk heeten, hem van zijn heiligheid te ‘ontzwavelen.’
Dat wist ook de geestige heer van Zuilichem, Konstantijn Huyghens, toen hij in een zijner sneldichten zei:

‘Maar dat een van Datheen daar is de wereldt zot na. 
Hoe zo! 't is 't oudste kind, en daarom goedt en zoet. 
De vromen zijn' er meê te vreên in haar gemoedt. 
't Mag wezen; maar ik vrees, 't is al te vreên, op Godt na.’ 


Als iemand van kerkelijke taaiheid en vasthoudendheid geen begrip mocht hebben, hij kan in die leemte genoegzaam voorzien, door eenvoudig na te gaan wat er om de Datheensche psalmen zoo al te doen is geweest.
Van het laatst der zestiende eeuw af tot aan den avond der achttiende is, in naam van den goeden smaak, van 't gezond verstand, van 't vrome gemoed, alsmede in naam van minder edele dingen, tegen dat palladium der goedgeloovige gemeente voortdurend strijd gevoerd.
Ik vraag uwe deernis, mijne vrienden, voor hetgeen in den loop dier jaren door gevoelige zielen uit verschillende gene-
{==185==} {>>pagina-aanduiding<<}
raties, onder de heerschappij der Datheensche berijming, geleden is.
Ik vraag uwe sympathie voor de mannen, die, liever dan (gelijk heden meer gebruikelijk wordt) uit den boel weg te loopen, op hun post bleven om, in spijt van hun persoonlijke belangen, een deel huns volks van een ellendig juk te verlossen.
Reeds Jan Van Belle slaakte de klacht: ‘Ogh! of het kreupeldight van P. Datheen de waardy en stigtende nuttigheidt van Davids Psalmen in de christenkerke en huisgezinnen niet byna geheel bezwalkt en benomen hadde; in zoverre zelfs dat geleerde Predikanten zig als schynen te schamen om, door de lamheidt van hetzelve, één eenig vers, ten besluite hunner predikaatsiën, voluit op te zeggen.’
In 1650 schreef Jacob De Brune: - ‘Ik zag met wat innig en zielkittelendt vermaak Dathenus Psalmen in onze kerke gezongen wierden. - Maar, eilacie! hoe deerlyk, hoewel zoetelyk zyn de menschen bedrogen geworden! want ik durve verzekeren, dat niet alleen Godts meningen in die gedighten voorbygegaan, vele onnutte lappen en geeren daar in gelascht werden, maar dat ook de zin van Godts Geest gebroken, ja dikmaal ten enemale vernietigt en tegengelopen wordt.’
Er behoorde wel moed toe om in die dagen zóó te schrijven. De kerkelijke aanhangers van het oude waren destijds niet minder kitteloorig dan heden; doch zij hadden iets meer in de melk te brokken en waren zoo vrij dat, bij gelegenheid, tot wezenlijk ongerief hunner tegenpartij, te toonen.
Niettemin, de oorlog werd altijd krachtiger doorgezet; zelfs voor mannen als Abraham Trommius (drooger gedachtenis) was Datheen's Muze op den duur ongenietbaar. Gaandeweg

{==186==} {>>pagina-aanduiding<<}
nam de oppositie toe. Kornelis Van Vleuten verstoutte zich over ‘de oneindige wanschiklykheidt’ van Datheen's psalmen te klagen. Hij prees de ‘doorlugtige geesten,’ die het hunne deden om de liederen Davids, ‘dat hemelsche ziel- en oorbanket in eenen beteren zin voor te stellen.’
Ook de rijmelaars schoten hun pijlen op den ongelukkige af, die, zijns ondanks, een kerkheilige was geworden. Omstreeks 1700, bij de verschijning van Prof. Van Til's psalmen (derde deel), liet de Katwijksche predikant Adriaan Pars zich aldus hooren:

‘Dewyl de Dightkunst thans opsteigert tot de sterren, 
Der Psalmen Majesteit was lang verkleent te verre, 
't Wierdt tydt datmen die zong op hoger toon en trant. 
't En is geen tydt meer voor Marnixen en Dathenen, 
Die rym en lymery moest lang al zyn verdwenen, 
Dat een moest lang Dat heen, Datheen moet aan een kant.’ 


In 't voorbijgaan gezegd, die aardigheid van Dat heen is bij de satirici dier dagen niet van de lucht. Men ziet overigens: Adriaan Pars was Konstantijn Huyghens niet.
Adriaan Pars meende het waarschijnlijk niet kwaad, doch gij stemt mij toe, als in zijn tijd het spreekwoord van pot en ketel nog niet in zwang ware geweest, men had het bij verschijning van gemelde ‘lymery’ gevoeglijk kunnen uitvinden. Tempora mutantur, et nos in illis, ja wel, doch de oude Adam verloochent zich nooit of nergens geheel.
Eindelijk dan - want ik geloof wezenlijk dat de parenthese anders te lang wordt - eindelijk dan, na al dat critisch tirailleeren van zooveel bijzondere personen, en nadat verschillende krachten zich aan een betere berijming hadden gewaagd,

{==187==} {>>pagina-aanduiding<<}
eindelijk begonnen de kerkelijke lichamen zich in casu te roeren. De Friesche Synode van 1701 verhief zeer ernstig hare stem voor eene hervorming van de kerkliederen. Doch van toen af ving natuurlijk een synodaal gekibbel aan (in en tusschen de verschillende synodale Besturen), dat nog ruim zoo vervelend was als de Datheensche rommelpot. Het duurde met allerlei intonatiën voort en voort, totdat de zesde van Bloeimaand des jaars 1772 aanbrak. 1) Dien dag

{==188==} {>>pagina-aanduiding<<}
besloten de Algemeene Staten, ‘door de eenstemmigheid aller nederlandsche hervormde kerken’ daartoe bewogen, ‘dat er

{==189==} {>>pagina-aanduiding<<}
ter vervaardiging van een algemeen in te voeren kerkboek van berijmde psalmen eene keus zou geschieden uit de berijming

{==190==} {>>pagina-aanduiding<<}
van Ghysen, die van Voet en die van het genootschap Laus Deo, Salus Populo.’ Op den twaalfden van Louwmaand 1773 werd de eerste vergadering der ad hoc benoemde commissie geopend; en op den negentienden van Hooimaand daaraanvolgend was men voor de uitgaaf gereed.
't Valt niet te ontkennen, die commissie heeft zich kapitaal gehouden; onder de commissiën uit de algemeene kerkgeschiedenis van vroeger en later tijd bekleedt zij een zeer gedistingeerde plaats. Niet alleen dat zij haar werk met zeld-
{==191==} {>>pagina-aanduiding<<}
zame diligentie verricht heeft, het is haar, wat meer zegt, ook degelijk en goed van de hand gegaan. 1) Dit belette natuur-
{==192==} {>>pagina-aanduiding<<}
lijk niet dat haar arbeid hier en daar met zoogenoemd vromen afschuw zou ontvangen, of eigenlijk, verworpen worden. Weldra zou het blijken dat Huyghens' woord nog altijd van eenige kracht was:
‘Maar dat een van Datheen, daar is de wereldt zot na.’
Een deel der ‘wereld’ maakte inderdaad een zeer ergerlijk spectakel toen, ten jare 1775, op hoog bevel der Staten, de nieuwe berijming alom moest worden ingevoerd. Vooral het Zeeuwsche volkje roerde zich op sommige plaatsen met vinnigheid. De ‘oudrekenmeester’ van Zeeland, Pierre de la Rue,

{==193==} {>>pagina-aanduiding<<}
had getoond zijn luidjes te kennen, toen hij, jaren geleden, den ‘weleerwaardigen Heere Andreas Andriessen,’ den kloeken beoordeelaar van Dathenus, de Horatiaansche vermaning toevoegde: ‘Odi profanum vulgus,’ en hem vervolgens - niet in Horatiaanschen stijl - toezong:

Vooroordeel, éénmaal, met een diamant geschreven 
In 't bijgeloovig hart van 't willends blind gemeen, 
Te poogen dat het, om, op grond, geveste reên, 
Die geenzins wraakbaar zijn, daar weêr worde uitgedreeven; 
Is niet meer mogelijk, dan dat eens zuiglings hand 
Het Oost, West, Zuid en Noord des hemels overspant. 


Op het eiland Walcheren, met name te St. Laurens, te Grijpskerke en te Arnemuiden, was de beweging het felst. De goê gemeente zei ronduit dat ze Gode meer gehoorzamen wilde dan den Staten en dus.... de nieuwe psalmen niet wilde. Zij zou zich houden aan het onvervalschte woord van God en dus.... aan Datheen. Zij had een afgrijzen van dat nieuwe, dat toch, wèl beschouwd, niet anders was dan menschenwerk. Zij....
Maar de Staten verstonden nu eenmaal geen gekheid en brachten de halsstarrigen tot.... zwijgen. - (Och heertje, kwamen er nog eens weer zulke Staten, ende daartoe confessioneel!). De brave domine Vos stierf tot zijn geluk voor en aleer het zoover kwam. Hij had de Arnemuidensche kudde zeer dapper verweerd en kon heengaan met de bewustheid dat hij rein was van den nieuwe-berijmingsgruwel. Ach, als hij 't noodlottig jaar 1807 had moeten beleven -, het jaar der invoering van de ‘Evangelische gezangen!’ 't Is waar, bij al de droefenisse over zoo jammerlijk een verval in Israël,

{==194==} {>>pagina-aanduiding<<}
zou hem 't hart zijn verkwikt geworden door de kloekheid, waarmee ‘het arme volk’ ook destijds ‘de liedekens van den duivel’ weerstond. Hoe zou zijn ingewand zich ontroerd hebben wegens de geloofsdaden van collega Schuilinge te Drogeham, die met zijn Sionsijver aan de classis van Dokkum zooveel te doen gaf! - O Vossen en Schuilinge's, hoe zult gij gewroken worden als eenmaal, als eerlang ‘de heerschappij der bourgeoisie’ - vergeef mij het onrechtzinnige woord! - ‘in de Nederl. hervormde kerk’ zal hebben plaats gemaakt voor de vrome en zachtzinnige bestiering van 't ‘voorvaderlijk geloof!’ Geduld nog een wijle! Nog zijn er wel is waar, predikanten en ouderlingen en diakenen, die, ach, de nieuwe psalmberijming en, helaas, de ‘Evangelische gezangen,’ en, o wee, zelfs den ‘vervolgbundel’ in bescherming nemen; maar de dag der vromen, de dag der ‘wraken’ komt. In de mogendheid des drie-en-twintigsten artikels zullen uw 12 geloofsartikelen en Datheen en al uwe heiligheden gered worden; en voor de opgaande zon uwer kerke zal ‘de matte glans onzer half-sceptische meeningen’ verdwijnen; en in den geest moge zich dan de Gidsprofeet verheugen, die, in de laatste dagen van het schrikbewind der ‘bourgeoisie in de Nederl. hervormde kerk,’ zijne stemme te uwer eere verhief -, en dat in den Hoekschen waard!
Het begint nu zaak te worden dat ik de parenthese over de gezangen sluit om tot het gezang, of tot het zingen weder te keeren. Veel tijd schiet er evenwel voor ditmaal niet over en ik zal mij daarom, ten slotte, hoofdzakelijk bij een relaas van Jozua Van Iperen bepalen, dat wezenlijk de moeite waard is.
Vooraf moet gij weten dat, tegelijk met de nieuwe psalmberijming, een nieuwe zangmethode werd aanbevolen. ‘In plaats van de oude zangwijze, volgens welke men gewoon was de noten als bij de el uit te rekken, voerde men eenen korteren

{==195==} {>>pagina-aanduiding<<}
zingtrant in,’ zeggen de heeren Ypeij en Dermout. Veel meer kan ikzelf op het oogenblik van den ouderen ‘zingtrant’ niet zeggen. 1) Wij mogen aannemen dat hij, naar onze tegenwoordige opvatting, foei leelijk was. Doch niet weinigen vonden hem destijds bij uitsluiting Godewaardig -, en daar begon de strijd opnieuw, zelfs vrij wat heviger dan te voren. Weer waren de ‘fiere Zeeuwen’ het eerst en zeerst op de teenen getrapt. Te Westkappel werden de rechtgeloovigen zelfs zoo vurig van geest dat de militaire macht van Middelburg er bij te pas kwam. Uit Zeeland sloeg de koorts naar Z.-Holland over. Te Vlaardingen ging het in de kerk recht schuins toe.
De waardige voorzanger en parochiale schoolmeester dier gemeente, Antony Buitenweg, roemruchter gedachtenis, kon volgens zijn geweten niet korter dan twaalf minuten over een vers zingen. Toen de kerkeraad en de heeren der twee Gerechten van Vlaardingen en Vlaardinger-Ambacht hem, overdrachtelijk gesproken, het mes op de keel zetten; toen lei de wakkere man onder 't zingen zijn horloge naast zich, voor 't geval dat hij door ontroering van de wijs mocht raken. Rood (of bleek, daar wil ik af zijn) van verontwaardiging verliet de regeering op zekeren morgen haar gestoelten en, iets later, de kerk. Domine De Beveren Esveld riep den voorzanger tot de orde; maar de voorzanger stopte even, draaide zich om, gaf een barsch antwoord en zong daarop verder.

{==196==} {>>pagina-aanduiding<<}
't Was me een historie! Domine De Beveren Esveld vroeg alstoen een glas water; de vrouwen weenden, de mannen dreigden; de voorzanger zong door.... Eenige weken later kreeg deze man zijn ontslag, om zijn hooge jaren evenwel met een pensioen van 275, gulden, ‘tot wederopzeggens toe.’ 't Werd nooit opgezegd, zoover ik weet; iets, wat mij, èn voor Antony Buitenweg, èn voor zijn superieuren, ronduit gesproken, plezier doet.
De Vlaardinger historie heeft evenwel weinig of niets te beduiden in vergelijking met die te Maaslandsluis (tegenwoordig kortweg Maassluis geheeten). Aanvankelijk scheen het hier met ‘den korten zingtrant’ goed te zullen gaan; doch op eenmaal bemoeiden de scheepstimmerlieden zich met het geval en toen werd het met nadruk: van dik hout zaagt men planken! Laat Jozua Van Iperen 't ons verhalen op zijn manier:
- - ‘Ondertusschen hadden de scheepstimmerlieden, op de werf van Steur arbeidende, de nieuwe zangswyze voor Paapsch, Lutersch, Afgodisch, ten aanhooren der visschers, begonnen uit te schelden, en dezelve, door middel van eenen jongen, Gideon Van der Kraan genoemd, op te hitsen. In een schotschrift, 't geen (we zijn in 1775) twee dagen na de invoeringe, onder de deure van den Contrarolleur der Convoyen en Licenten, Willem Van der Jagt, gestooken werd, hield men hem en den leeraar van Sprang voor de uitvinders en doordryvers van dien dans- en comediezang, dreigende dezelve met de woede van het gemeen........................... Maar op den 27sten van Oogstmaand schreeuwden een Visscher, een Kuiper en een Straatwerker in de Groote Kerk, des voordemiddags, tusschen de zangregels in, blyvende zy nog blaaten na het zingen. Iets diergelyks gebeurde er, op Woensdag

{==197==} {>>pagina-aanduiding<<}
den dertigsten, in de Kleine Kerk; want vyf Visschers, een Biersteeker, een Melkboer en twee vrouwlieden, op de galdery zittende, hadden den voorzanger eerst, al bulkende en tierende, van de wys zoeken te helpen; blyvende zy voortschreeuwen, na dat het voorgezang geëindigd was. De Voorzanger hield het uit’ (dat was een taaie!), ‘maar de Gemeinte was deerlyk ontroerd; de predikant, Kornelis Van Wanen, niet minder, die dan ook, buiten staat om te prediken, den godsdienst afbrak, met het uitspreeken van den gewoonen zeegenwensch.’
Altemaal nog kwâjongenswerk bij hetgeen volgen zou. Toen men aan rumoertjes binnen de kerkgebouwen het hart tot verzadiging had opgehaald, ging men over tot het progamma der straatschenderij. Aanleiding daartoe meende men te vinden in een vlugschrift van bovengemelden ‘Contrarolleur’ Willem Van der Jagt.
‘Op den 28sten van Lentemaand kwamen er eenige visschers met Gideon Van der Kraan en Ary Woutersz. ten huize van den hoekmaker Sloot bijeen, daar zy op anys en zoetekoek onthaald werden; en 't is niet onwaarschynlyk, dat men daar toen geweldige maatregelen beraamde.’
De revolutionaire bacchanaliën hadden hiermee, naar den eisch van zoo'n geval, een aanvang genomen, en reeds desanderendaags werd de ‘Stedehouder des Bailluws van Delfland’ op de openbare straat uitgejouwd en mishandeld. Vóór den avond waren bij schier al de notabelen van Maaslandsluis de glazen verbrijzeld en allerlei baldadigheden gepleegd. Als naar gewoonte hielpen de ‘jongens en wijven’ dapper meê. Zij gaven luide en zonder omwegen te kennen dat zij ‘op dien dag Prins, Staaten, Regeering, Dominees en alles waren en dat zy dus hunnen zin moesten hebben.’
Evenwel, dit alles was nog maar voorspel; het eigenlijke

{==198==} {>>pagina-aanduiding<<}
oproer zou eerst den 31sten Maart beginnen. Een nieuw vlugschrift had olie in het vuur geworpen; de schare der rechtgelovigen was haar geestdrift niet langer meester.
‘Het was des avonds om zes uuren, wanneer Van der Kraan, Woutersz. en Jan Van der Thuyn de menigte opnieuw aanvoerden met een ysselyk gezwets, dat men nu bloed moest zien, dat de Paskwilmakers en al de nieuwe zangers vermoord moesten worden.......... Bij den heer Valk liep men kamers en kelders uit en in, sloeg de ruiten en raamen te morsel, en teed er aan 't zuipen van wynen en fyne dranken; terwyl men hem van 't een naar 't ander huis medesleurde, met een verschrikkelyk getier, schreeuwende men onder anderen: Wij moeten die do....s doen, als de Witten gedaan zyn!’
Nu was le fin mot gesproken, en ‘'t voorvaderlijk geloof,’ of ‘de naïeveteit des geloofs,’ waarvan de ‘bourgeoisie’ met haar ‘halfsceptische meeningen’ niet hooren wil, raakte in vollen gang.
‘Men sleepte de huisvrouw van den schoenmaker Pieter Tool, die 't gevaar ontvlugt was, bij de hairen langs den grond, twee straaten verre, tot op de markt, en martelde haar dusdanig dat zy, eene maand lang, krankzinnig, en elf weeken lang bedlegerig gebleeven is. Den voorzanger Ouboter sloegen zy dermaaten, dat zy hem zelven voor dood hielden.... De oud-burgemeester en ouderling Jacob Van der Gaag werd, zonder muilen of schoenen, en in zyn nachtgewaad, langs straat voortgestuwd.... De voordeur van deszelfs buurman, den metselaar Ary Luyendyk, werd met luiken van schuiten opgerammeid. Toen de deur open was, vloog er een zware steen tegen den stijl eener bedstede, en verbrak denzelven, by

{==199==} {>>pagina-aanduiding<<}
de spinde, daar een kind te bed lag.... Ondertusschen werd de zieke vrouw van Luyendyk dapper geslagen en mishandeld....’ Enz. enz.
Dit alles uit aanhankelijkheid aan 't voorvaderlijk geloof.
De overheid nogtans scheen voor dat ‘religieus enthousiasme der mindere volksklasse’ weinig hart te hebben. Het begon haar zelfs danig te vervelen. Nog dienzelfden nacht zond zij afgevaardigden naar den ‘Hoofd-Bailluw’ te Delft en deze vertrok onverwijld met hen naar 's Hage. Niet lang daarna verspreidde zich onder de oproerigen 't gerucht dat er krijgsvolk uit Den Haag in aantocht was.
‘Sommigen daardoor onthutst, rafelden er de wanhoopigste taal over uit, willende de krygsbenden tegentrekken, of, zoo dit niet gelukte, aan den anderen kant de plaats in brand steeken. Eenigen zoopen genever met buskruid, beeten de roemers in stukken, kaauwden die, allerysselykst dreigende, dat zy de harten hunner tegenstanders ten lyve uittrekken, en, met peper en zout toegemaakt, opvreeten zouden.’
Genoeg, men moet altijd bedenken dat - volgens H. Pierson - ‘op godsdienstig gebied de mindere standen in innigheid, enthousiasme, verheffing des gemoeds het verre winnen van de hoogere, en hunne eenzijdigheid hier krachtiger is dan de veelzijdigheid der meer beschaafden.’
Zonder in verdere bijzonderheden te komen, meld ik ten slotte dat de overheid op haar terrein voldoende kracht ontwikkelde en de verbolgen kinderen Sions welhaast tot de orde riep. Ter bevrediging van mogelijke nieuwsgierigheid zij hier nog bijgevoegd dat meergemelde Gideon Van der Kraan en Ary Woutersz. ‘voor zes jaaren ten lande zyn uitgebannen,’ terwijl Jan Van der Thuyn voornoemd, en zeker vrouwmensch, Kaat Persoons geheeten, er met twaalf jaar ballingschap afkwamen.

{==200==} {>>pagina-aanduiding<<}

Hiermee was de godsdienstige (?!) beweging te Maaslandsluis een nieuw stadium ingetreden. En met deze mededeeling ben ik aan het eind van dit opstel genaderd. Eerlijk gezegd, onder 't schrijven is dit stuk anders geworden dan ik me aanvankelijk had voorgesteld -; doch het leven is vol van zulke verrassingen; men wordt er op den duur aan gewend en heeft bovendien geen tijd om er lang over te tobben. Indien de lezer iets anders verwacht had, hij houde die verwachting goed vast; bij leven en welzijn zal hij een volgende keer iets anders hebben. Wellicht begin ik nog dezen zelfden dag aan het stukje van H. Pierson, waarop ik reeds meermalen zinspeelde.
Ik wil nu alleen nog herhalen wat ik in den aanvang zei: ‘Wie aan verbetering van ons kerkgezang wanhoopt -, dien kunt gij veilig verzekeren dat hij de geschiedenis niet kent.’






{==201==} {>>pagina-aanduiding<<}

Het stukje van H. Pierson.

Men zal begrijpen dat ik het stukje in de Gids van Maart bedoel.
Een echt Maartsch stukje, erg buiig; haast zou men zeggen, één en al bui.
Ook een echt Gids-stukje?
In Van Gilse's dagen zou de redactie zulke stukjes niet hebben geplaatst.

Wat wil de heer H.P. met zijn stukje? Hooren wij hemzelven.
‘De vraag kan - - niet onderdrukt worden: hebben wij dien ommekeer’ (nl. ‘die door de invoering van het algemeen stemrecht bij de Nederl. Hervormden misschien voor de deur staat’) te vreezen of te wenschen; zal deze niet alleen voor de kerk, maar ook voor de maatschappij een zegen zijn of een ramp? Op deze vraag een antwoord te geven is het doel van dit opstel.’ (Aldus H.P. op de eerste bladzij van dat opstel, bl. 411 in de Gids.)

{==202==} {>>pagina-aanduiding<<}

Deze vraag is, ongetwijfeld, de moeite der behandeling waardig.
Een weinig verder intusschen, bl. 413, verklaart H.P. te willen onderzoeken: ‘of haar karakter’ (nl. van de ‘bourgeoisie op godsdienstig gebied’) ‘van dien aard is, dat de alleenheerschappij van dezen stand onmisbaar zou moeten geacht worden voor de uitbreiding van het koninkrijk Gods op aarde.’
Ziedaar een gansch andere vraag, de moeite van het stellen zelfs niet waardig. Geen mensch van eenige ondervinding gelooft aan het ‘onmisbare’ der ‘alleenheerschappij’ van één stand bij uitsluiting.
Op bl. 470 hebben wij weer een andere lezing:
‘De vraag is nu’ (nl. ten slotte) ‘eenvoudig of onze ontwikkelde bourgeoisie de waarheid in pacht heeft, en de schare die de wet niet kent, eenvoudig als niet bestaande moet worden aangemerkt.’
Deze vraag klinkt, zoo mogelijk, nog onnoozeler dan de laatst aangehaalde. Bovendien is zij platter en onvriendelijker gesteld.
‘Het eenige wat in mijn bedoeling ligt is, het recht te handhaven van het gemoedsleven,’ verneemt men bl. 473.
Op andere plaatsen nog andere opgaven van doel of bedoeling.
Maar weet de auteur dan eigenlijk zelf niet, wat hij met zijn opstel wil?
Ik geloof dat hij het tamelijk goed weet. De schijn van wankelmoedigheid is voor het grootste deel aan zijn schrijftrant te wijten.
Mijns inziens wilde de heer Pierson zich, vóór alle dingen, als handhaver van het recht en de waardij der ‘mindere standen’ doen

{==203==} {>>pagina-aanduiding<<}
hooren. Meer bepaaldelijk, als handhaver van hun recht en waarde op kerkelijk en godsdienstig terrein. ‘Om alle misverstand te voorkomen,’ wordt in een noot opgemerkt, dat hij ‘onder de mindere standen geenszins het plebs’ verstaat. Hij heeft ‘bepaaldelijk hen op het oog, die de heer Groen van Prinsterer ons gewend heeft: het volk achter de kiezers te noemen.’
Alsof er van ‘misverstand’ geen sprake meer zijn kon, als men eenmaal ‘'t volk achter de kiezers’ heeft genoemd!
Weinig uitdrukkingen van den heer Groen van Prinsterer hebben zooveel misverstand in de wereld gebracht, zijn met zooveel verstand geëxploiteerd geworden, hebben zooveel onverstand misleid, als die uitdrukking. Het moet genoemden staatsman een ware kwelling zijn, dunkt me, dat allerlei looze en vooze politieken met dit zijn woord geschermd hebben, nog dagelijks schermen en wellicht nog een halve eeuw zullen blijven schermen.
‘'t Volk achter de kiezers,’ 't is een schare, die uitnemende diensten kan doen. 't Is een leger van huurtroepen, dat ieder vrijbuiter of avonturier gebruiken kan. ‘'t Volk achter de kiezers’ is een wondervolk, is een volk waarvan niemand het rechte weet of zeggen wil. Juist om zijn nevelachtigheid is dat volk zoo gewild. Het is voor den belanghebbende wat Jorkins voor Spenlow was. Misschien zou men kunnen zeggen dat dit volk eigenlijk geen volk, dat het eenvoudig een groot woord, dat het onder de verzameling van groote woorden een der grootste, der bruikbaarste is.
Zooveel intusschen staat vast: Wie voor ‘het volk achter de kiezers’ optreedt, maakt, als bij stilzwijgend verdrag, min of meer den indruk en krijgt zelf den indruk dat hij een vriend is van 't verdrukte en miskende deel der natie. En daarvoor

{==204==} {>>pagina-aanduiding<<}
partij te trekken is niets meer of minder dan een volkstribuun te zijn - voor wie het gelooven wil.
De ambitie voor die soort van volkstribunaat heeft zich in de jongst verloopen maanden op verschillende plaatsen van den aardbodem geopenbaard, 't geen nogtans aan de mogelijke oorspronkelijkheid der candidaten niets te kort doet.
Omstreeks denzelfden tijd waarop de heer A. Pierson te Heidelberg zijne weeklacht over ‘de verlichtingspolitiek’ laat galmen, verschijnt er in de Javabode te Batavia een manifest tegen onze politieke leiders sinds 1848; een oorlogsverklaring aan de heerschappij van den middelstand.
Een poos daarna komt het stukje van H. Pierson. Zoo aardig kunnen de verschijnselen in dit ondermaansche samentreffen. Laat ons nu met dat stukje voortgaan.
De heer H.P. nam het dus op voor de ‘mindere standen’ op kerkelijk en godsdienstig gebied.
De vraag is: hoe nam hij het op?
Antwoord: zijn apologie voor de mindere standen loopt uit op miskenning van onzen middelstand, of, gelijk hij 't noemt, van onze bourgeoisie. Het spijt mij dat ik het zeggen moet, maar de heer H.P. geeft zich te veel het voorkomen als schaamde hij zich den stand waarin hij werd geboren en opgevoed. 't Is waar, iets dergelijks deed lord Byron; 't is waar, ook onze Bilderdijk had zijn antipathiën.... Doch ik sprak over H. Pierson.
Wat verstaat hij onder bourgeoisie?
‘In het algemeen genomen is het die stand, welke tusschen de aristocratie en de landbouwende of handwerkende standen inligt, en wat beschaving, ontwikkeling betreft boven beide, wat vormen aangaat, beneden eerstgenoemde staat.’
Wat mishaagt hem in die bourgeoisie?

{==205==} {>>pagina-aanduiding<<}

Op godsdienstig gebied lijdt zij aan ‘optimisme’ en ‘intellectualisme.’ Ziedaar wat hem mishaagt.
Wat verstaat H.P. onder ‘het optimisme der bourgeoisie?’
Daaronder verstaat hij dit: ‘dat de gansche bourgeoisie’ (let wel: ‘de gansche’) in het vaste vertrouwen leeft, het geluk der maatschappij het beste te waarborgen, door te trachten alleenheerscher te blijven op elk gebied. Slechts bekrompenheid van de zijde der hoogere, en domheid van de zijde der lagere standen kan, naar haar oordeel, haar plannen dwarsboomen, en indien men ontwikkeld genoeg ware, zou ieder volkomen met haar eenstemmig zijn.’
Ziedaar, volgens H.P., het optimisme der ‘gansche bourgeoisie;’ dat is, van ‘den stand, welke tusschen de aristocratie en de landbouwende of handwerkende standen inligt.’
Ziedaar het optimisme, volgens H.P., ‘van den stand,’ die, ‘wat beschaving, ontwikkeling betreft,’ al de andere standen te boven gaat.
Alzoo: de keurbende der ‘beschaving’ in Nederland een troep neuswijze, pedante lieden: een opgeblazen ploertendom! - Volgens H. Pierson.
Kan er lichtvaardiger, jongensachtiger oordeel geveld worden over een aanzienlijk, achtenswaardig deel der vaderlandsche burgerij?
't Is het oordeel van een bourgeois, in den ongunstigen zin van dat woord. Het oordeel van een Philister, gelijk de Duitschers zeggen. Ik ben zeer tot de onderstelling geneigd, dat we hier niet met de eigenlijke meening van H.P. te doen hebben; dat hij, in zijn ijver voor de mindere standen, zichzelven voorbijgepraat heeft. Ik kan niet gelooven dat hij in ernst als de type van onze ontwikkelde burgerij een van die Spiessbürger zou willen aanwijzen, die hun eigen

{==206==} {>>pagina-aanduiding<<}
gezichtskring voor 't heelal houden en, als Wagner, zich verkneukelen bij de gedachte ‘wie wir's so herrlich weit gebracht.’
't Geschrijf van H. Pierson blijft niettemin lichtvaardig.
Bovendien, al heeft hij zich krasser uitgedrukt dan hem bij nadenken lief kan zijn; toch vindt onze bourgeoisie al heel weinig genade in zijne oogen. Gedurig keert met allerlei variatiën bij hem het thema terug: ‘de bourgeoisie houdt zichzelve voor de kern der natie.’ Daar kan hij, H.P., niet best tegen. Zulk een ‘standspedanterie’ is zijn ‘ideaal’ niet. Met haar ‘valt verder niet meer te redeneeren.’ ('t Best van al ware geweest dat H.P. 't maar nooit met haar aangelegd had.) Zijnenthalve mogen anderen zich ‘verlustigen in het genot van een echten bourgeois te zijn, zich verbeelden een ruimen, liberalen geest te hebben, en intusschen behebt zijn met al de beminnelijke en onbeminnelijke bekrompenheden aan een bepaalden stand eigen.’ Hij voor zich ‘hoopt er echter voor bewaard te blijven.’
Ik help het hem wenschen en hopen, doch voor het oogenblik is de auteur H.P. er niets beminnelijker om. Of hij aan ‘standspedanterie’ schuldig staat, laat ik in 't midden; maar dat in zijn oordeel over onze bourgeoisie eenige pedanterie poseert, zou ik niet durven ontkennen.
Al waren de argumenten, waarop H.P. zijn geduchte aanklacht grondt, even stevig als ze nu zwak zijn (men leze die in zijn stukje zelf); ieder gevoelt dat voor zoo zware beschuldiging de zwaarste argumenten te licht zouden wezen. 't Is altijd een gevaarlijk ding, geheele standen onder één hoedje te willen vangen. 't Wordt kegelen met algemeenheden, dorschen van leeg stroo, slaan in de lucht -, of hoe gij 't noe-
{==207==} {>>pagina-aanduiding<<}
men wilt. 1) Een solied Gidsartikel wordt het nooit of nimmer. Had de heer H.P. er zich toe gezet om aan te toonen dat iedere stand in de maatschappij zijn eigenaardige gevaren meebrengt, waartegen de individuën op hunne hoede behooren te zijn; had hij beweerd en bewezen dat ook de middelstand zijn slachtoffers maakt; had hij 't philisterdom der ‘verlichten’ in eenige typen geteekend, gegeeseld -; men zou van zijn werk misschien gezegd hebben dat het vrij overtollig was, maar niet dat hij met onware dingen voor den dag was gekomen. Dit laatste oordeel kan hij niet ontgaan, nu hij de ‘gansche bourgeoisie’ als een plompe philisterbent ten toon stelt.
De heer H.P. verzekert dat het zijn bedoeling niet is ‘iets ten voor- of nadeele der moderne theologie te zeggen.’ Wij mogen dus aannemen dat hij zijns ondanks een weinig het air heeft, als nam hij een loopje met haar. ‘Geef mij,’ dus klinkt het uitdagend verzoek, ‘geef mij een waardig vertegenwoordiger van de Protestantsche bourgeoisie, en tien tegen één dat hij modern is, of althans daarvoor sterke sympathiën gevoelt.’
Ieder begrijpt wat dit zeggen wil.
Stel u de bourgeoisie naar H. Pierson's beschrijving voor, en

{==208==} {>>pagina-aanduiding<<}
denk u een ‘waardig vertegenwoordiger’ van dat volkje; ik bid u, waar zult gij ergens een volmaakter model, een keuriger pracht-exemplaar van een ploert vinden?
H.P. bedoelde niet iets ten voor- of nadeele van de moderne theologie te zeggen, maar c'est plus fort que lui.
‘De moderne theologie geeft juist genoeg, niet te veel en niet te weinig; zij laat eenige weinige geheimen over, maar ruimt er zoo vele op, dat men met gerust geweten zich een verlicht man kan noemen en tevens godsdienstig gezind blijven.’ Is dat niet ten voordeele der bedoelde theologie gezegd, mijnheer H. Pierson? Dan is het - vraag 't maar aan personen van billijkheid en goeden smaak -, dan is het een ironie.... te uwen nadeele. Denk er eens over na!
Hetzelfde geldt van uw verklaring dat de moderne richting zoo ‘behoudend’ is, als o.a. ‘blijkt uit haar gehechtheid aan de bestaande kerk.’ En als gij er bijvoegt: ‘Vooral in de laatste jaren heeft zij zich best thuis gevoeld in die kerk. Men stelde zich nederig tevreden met weinig hoorders, want men woog ze en telde ze niet,’ niet waar, dan is dat alweer een lofspraak, iets ten voordeele van die richting, of het is een sarcasme, van zeer onedele soort.
Was het ook niet ten nadeele der moderne richting dat H.P. nog met een oordeel van den heer Groen komt aandragen? Misschien weer buiten de ‘bedoeling’ om?....
‘Nooit heeft,’ zegt H.P., ‘de heer Groen van Prinsterer juister gezien dan toen hij schreef: “het is een zonderlinge eigenschap van de Nederlandsche vrijzinnige praktijk, dat zij steeds niet te ver wil gaàn, en ook zeer ongaarne bij anderen ten achter wil zijn.”’ Die woorden zijn, volgens den heer H. Pierson, ‘delicieus gekozen.’ Ze verschaffen hem een genoegelijk oogenblik, en hij brengt ze zoo aardig - en zoo

{==209==} {>>pagina-aanduiding<<}
geheel zonder ‘bedoeling?’ - te pas. Ik voor mij vind daarentegen de aangehaalde woorden niet delicieus, maar klinkend. De eigenschap, die de heer Groen bij de vrijzinnigen vindt, is een der meest algemeen menschelijke eigenschappen. Waar is de richting die zeggen zal: ik ga te ver, of ik ben ten achter? Is zij in het kamp der antirevolutionairen? In dat der conservatieven? Wáár is de zelfkennis, waar de oprechtheid? Is zij aan een partij gebonden? Ik meende dat zij, evenals het koninkrijk Gods, ‘niet hier’ was en ‘niet daar’ -, gij verstaat mij, hoop ik..................................
Doch wat verstaat H.P. onder ‘het intellectualisme der bourgeoisie?’
Antwoord: ‘- - dat zoowel de orthodoxie met de ethische richting, als de Groninger school en de moderne richting een en hetzelfde programma hebben: verzoening van geloof en beschaving.’ Daarin ziet hij ‘het bewijs dat de bourgeoisie te intellectueel gevormd is om zich tevreden te stellen met het voorvaderlijk geloof.’ Wij zullen er straks meer van hooren.

Heeft de heer H.P. in het eerste deel van zijn opstel 't karakter der bourgeoisie in haar verschillende (orthodoxe, liberale, moderne) godsdienstrichtingen beschreven; in het tweede zal hij de vraag beantwoorden: ‘hoe uit zich dat karakter op godsdienstig gebied, in tegenstelling met dat van andere standen?’ 1)
Zijn betoog in dat tweede deel strekt ‘slechts (sic!) daar-
{==210==} {>>pagina-aanduiding<<}
toe, helder te doen uitkomen dat op godsdienstig gebied de mindere standen in innigheid, enthousiasme, verheffing des gemoeds het verre winnen van de hoogere....’ (bl. 470).
Eerste argument: de vromen uit de mindere standen ‘springen veel gemakkelijker over van wereldsche op geestelijke zaken,’ terwijl de meer ontwikkelden ‘vaak een omweg noodig hebben om een godsdienstig gesprek aan te knoopen.’
De bewijskracht van dat ‘gemakkelijk overspringen’ valt niet in 't oog. Mocht zij niettemin voorhanden zijn, dan vraag ik: Als de ‘mindere man’ straks weer ‘gemakkelijk overspringt’ van ‘geestelijke’ op ‘wereldsche’ zaken -; bewijst die vlugheid dan ook dat hij alsnu veel ‘wereldscher’ is dan men zou verwacht hebben? - De argumentatie van H.P. schijnt zonderling, en de toelichting niet minder. Men hoore:
‘Reis slechts eenige uren in een 3de klasse of op een stoomboot, en het zou een wonder zijn, indien gij niet hier of daar onder uwe reisgenooten een vrome aantreft - -, die met den grootsten eenvoud openbaart wat in zijn hart omgaat....’
Moet dááruit nu de meerdere vroomheid van dien ‘vrome’ blijken? Wáárom moet dat toch, in aller vromen naam? Ik heb in de 3de klasse zeer dikwijls allerlei proviand zien verorberen, b.v., scharretjes en dergelijke; in de andere klassen eet men gewoonlijk niet. Moet ik nu daaruit besluiten dat de passagiers der derde klasse in den regel beter maag, of meer honger hebben dan die van de eerste? - Ik heb ook gereisd met beschaafde en minder beschaafde menschen in rouwgewaad; de eersten zwegen van hun verliezen; de anderen vertelden er overvloediger van dan iemand vergen kon. Bewees dit dat ze meer bedroefd waren, meer gevoel hadden dan de zwijgers? - Ik heb personen ontmoet, die te hooi en te gras

{==211==} {>>pagina-aanduiding<<}
over hun godsdienstige bevindingen raisonneerden; moet ik aannemen dat ze vromer waren dan anderen, die dat niet deden? Ik zal er nog maar een poosje mee wachten, ondanks de verdere toelichtingen van H.P. (waardoor zijn argument er trouwens nog grilliger begint uit te zien).
Tweede argument: 1) ‘Wat bovenal kenmerkend mag heeten, is de gemakkelijkheid, de zekerheid vooral, waarmede de geloovige uit de mindere standen over zijne bekeering spreekt en het tijdstip daarvan weet aan te geven, vergeleken met de reticenties, de voorzichtige, overmatige bescheidenheid, waarmede de orthodoxe uit den middenstand zich daarover uitlaat.’ Hierbij de merkwaardige tegenstelling: ‘het geloof aan wedergeboorte is (bij de mindere standen) niet vluchtig, maar werkelijk.’ (Is een vluchtig iets niet iets werkelijks?) Tot opheldering laat H.P. dan eenige voorbeelden volgen van ‘werkelijk geloof’ aan wedergeboorte.
‘Een zeer onontwikkelde vrouw’ heeft hem verhaald dat ‘de Heer Jezus in den nacht, door de zoldering’ tot haar gekomen was en gezegd had: ‘gij zijt een schaap van mijn kudde.’ Het mensch voegde er bij: ‘den volgenden morgen heb ik al mijne zonden bij elkander genomen, ze in een doodkist gepakt en de deur uitgezet.’
Een andere ‘vrome’ (van het mannelijk geslacht; daarbij ‘een fraaie kop, met grijs haar’) was ‘op den zolder’ met zijn werk bezig, toen - niet ‘de Heer Jezus,’ maar ‘de zielevijand’ voor hem kwam te staan en tegen hem strijden ging. De ‘fraaie kop’ had toen zijn werk even gestaakt (dat

{==212==} {>>pagina-aanduiding<<}
onderstel ik ten minste) ‘en daar was een zware kamp,’ maar 't was ‘in den naam des Heeren’ dat deze ‘vrome’ den zielevijand overmocht.’
Een derde ‘vrome’ (geslacht niet vermeld; deze vrome wordt eenvoudig ingeleid als ‘bekommerde ziel’) had ook ‘den Heer Jezus’ in den nacht bij zich gehad. Toen was er met zekeren ‘mantel der gerechtigheid’ iets gebeurd, waaruit de ‘bekommerde ziel’ begrepen had dat ze ‘bijna gered en toch verloren,’ dus, verdoemd was. (Deze ‘bekommerde ziel’ is alzoo niet bekeerd geworden, en dit verhaal kwam hier dus niet te pas.)
Na deze mededeelingen durft H.P. ‘wedden’ dat ‘de orthodoxen uit den middenstand een zekeren onwil niet kunnen verbergen’ als men hun ‘dergelijke feiten’ verhaalt. ‘Ziekelijke richting! zal het heeten,’ meent hij. - Welnu, zoo heete het! In dit geval ben ik op de hand der ‘orthodoxen uit den middenstand.’ Dit ondanks den (ziekelijken) pathos, waarin H.P. thans losbarst, aldus: - ‘Ziekelijke richting, maar ik bid u, indien Jehovah aan Jesaja verscheen’.... (enz. enz., volgen andere bijbelsche voorstellingen), ‘is de arm des Heeren verkort, en zult gij hem de wetten voorschrijven voor hetgeen hij in onze dagen doen en laten mag.... enz.?’
Wij zullen dat, hoop ik, niet. Dit evenwel belet mij geenszins het ziekelijke ziekelijk, het kind bij den rechten naam te noemen. Erg burgerlijk, niet waar?.... Maar het burgerlijke is, naar de schatting van 't gezond verstand, in dit geval niet zoo berispelijk als naar de schatting van H.P.
Als in de tweede helft der 19de eeuw een vrouw uit den Hoekschen Waard ons komt vertellen dat ze ‘in den nacht den Heer Jezus door de zoldering’ heeft zien komen; dat ze daarop ‘den volgenden morgen al hare zonden bij elkander

{==213==} {>>pagina-aanduiding<<}
genomen, ze in een doodkist gepakt en de deur uitgezet heeft;’ als, bij nader onderzoek, blijkt dat die vrouw werkelijk gelooft dat deze dingen alzoo geschied zijn; dat ze dus niet met rhetorische, of allegorische molentjes loopt (in welk laatste geval het betoog van H.P. al zijn beteekenis zou verliezen) -; dan, ja, dan is er niet eenmaal de wetenschap van een Ideler, een Donkersloot, een Schroeder van der Kolk en andere deskundigen -, dan is er slechts een ordinair burgerverstand noodig om in te zien dat gemelde vrouw het slachtoffer is geweest van een ‘ziekelijke’ verbeelding. Dit burgerverstand kan zich alsdan van 's heeren H. Pierson's verontwaardiging en ironie zeer licht vertroosten -, en laat gaarne aan hem al den roem van de ontdekking over: ‘niemand is ooit door zijn godsdienst krankzinnig geworden, maar was hij zelf krankzinnig, dan was zijn godsdienst het ook.’ (Een ontdekking, waarover de psychiatrie zich zeker het oordeel blijft voorbehouden).
In de hoedanigheid van ‘bourgeois’ der moderne richting stel ik er voorts prijs op, bij deze gelegenheid te verklaren:
1o, dat ik volstrekt geen lust en geen redenen heb om de verhalen in O. en N. Testament (waarop de heer P. het oog heeft) op ééne lijn te stellen met de bevindingen der vromen in den Hoekschen Waard.
2o, dat er zeer veel redenen schijnen te bestaan (men raadplege o.a. het bekende werk van Louis Figuier) om de geschiedenis der visionnairen enz. onder de historia morbi van ons geslacht te rangschikken.
3o, dat er geen afdoende redenen bestaan om op het gevoelen van Jezus iets af te dingen, als hij de ontwikkeling van den vrome, d.i., de wedergeboorte, vergelijkt met de

{==214==} {>>pagina-aanduiding<<}
ontwikkeling van het zaad, ‘dat een mensch’ nam en zaaide in zijnen akker.
Heeft de heer P. met zijn pathetisch: ‘maar, ik bid u, indien Jehovah aan Jesaja verscheen - enz.,’ de bedoeling gehad den ‘orthodoxen middenstand’ van inconsequentie te beschuldigen, dan mag ik daar niets tegen hebben. Inderdaad is het zoo willekeurig mogelijk, aan de verschijningen van Jehovah en zijn engelen, die in den bijbel verhaald worden, niet te twijfelen, ze veeleer Godewaardig, verheffend, stichtelijk te vinden -, en daarentegen over verschijningen van dien aard ongeloovig de schouders op te halen, zoodra en omdat ze door anderen dan de bijbelschrijvers worden verhaald. Ik heb dat, met velen, altijd zeer ondoordacht gevonden, een gebrek aan logica bij de ‘orthodoxen’ van den ‘middenstand.’ Als evenwel de heer P. die ‘orthodoxen’ om gemelde inconsequentie of onrechtvaardigheid bij de ‘vromen’ uit de ‘mindere standen’ ten achter stelt, dan zie ik daarin een onbillijkheid. Ook die ‘mindere standen’ toch zijn inconsequent. Ook hun ‘naïeveteit,’ ook hun ‘voorvaderlijk geloof’ (of hoe hun advocaat het noemen moge), is niet zoo naïef als 't wel lijkt. Hoeveel schoons de heer P. ons ook voorhoude van dat ‘naïef’ en ‘voorvaderlijk geloof’ der mindere standen; 1) wat hij ook zegge van hun geloovig

{==215==} {>>pagina-aanduiding<<}
bidden, van hun behoefte aan wonderen, van hun eerbied voor den ganschen bijbel (ik noem hier drie andere argumenten (?) voor de vroomheid der ‘vromen’); 't neemt alles niets weg van het feit dat ook de eenvoudigste ‘eenvòud des geloofs’ te veel van ‘den boom der kennis’ heeft gegeten, om eenige beschuldiging te mogen inbrengen tegen een weinig minder eenvoud en een weinig meer etens bij de andere standen. - Tijd en lust ontbreken mij om al de onnauwkeurigheden in stijl en redeneering op te sommen, waaraan de heer P. met kwistigen overvloed zich schuldig maakt in een tal van bladzijden over de bedoelde argumenten. Ik laat ‘den vrome, die zoo lang aanhoudt met smeeken, tot hij stuit tegen Gods wil,’ ik laat dien vrome rusten om de eenvoudige reden dat ik mij van zulk een ‘zoolang’ en van zulk een ‘stuiten’ en in 't geheel van zulk een ‘vrome’ evenmin een voorstelling kan maken als - durf ik ‘wedden’ - de heer P. zelf. Ik laat een menigte andere personen en zaken rusten, die in het opstel voorkomen en van hetzelfde onbegrijpelijk allooi zijn. Ik wijs op hetgeen over een en ander van dat allooi door den heer Dr. Rovers geschreven is in het Volksblad van 18 Maart laatsleden. Ik laat dat alles rusten, zeg ik, om den heer P. te sommeeren dat hij ons, in plaats van al die vage, willekeurige qualificaties als daar zijn: ‘eenvoud des geestes,’ ‘naïeveteit des geloofs,’ ‘voorvaderlijk geloof,’ ‘vrome ziel,’ enz. enz., eenvoudig den mensch toone, die niet ‘van den boom der kennis’ heeft gegeten.
En die ‘zeer onontwikkelde vrouw’ dan, met haar ‘doodkist’ vol zonden?.... En die ‘fraaie kop met grijs haar’ dan, die op zolder ‘den zielevijand’ zag en ‘overmocht?’.... En die....
Ik ben er, eerlijk gezegd, niet mee tevreden.

{==216==} {>>pagina-aanduiding<<}

Ik vraag andere teekenen van ‘naïeveteit des geloofs.’
Gezichten zien, droomen droomen, allerlei rare verhaaltjes opdisschen -, dat alles kan met zekere mate van rationalisme, ook met scepticisme gepaard gaan; voor de ‘naïeveteit’ der ‘vromen’ en voor de ‘vroomheid der naïeven’ bewijst het niets.
Komaan, laat P. mij den ‘vrome’ toonen, die wezenlijk, in vollen ernst alles gelooft wat in zijn bijbel staat, die dus ook leeft uit dat geloove.
- ‘Die ooit Da Costa heeft hooren bidden, weet eenigszins wat bidden is,’ (Goddank dat een mensch het ook zonder dat kan weten!) ‘en wees zoo modern gij wilt, hadt gij het bijgewoond hoe Claus Harms om regen bad en plotseling midden in zijn gebed ophield’ - - omdat het begon te regenen; welzeker, dat zou ons getroffen hebben; maar ik vraag nu iets anders. 1) Ik vraag niet hoelang Claus Harms wel zou gebeden hebben als het eens niet was gaan regenen; op welk tijdstip hij in dat geval zou begrepen hebben: nu ‘stuit’ ik op Gods wil. Gelijk ik straks opmerkte, zulke dingen weet Pierson zelf niet, al schermt hij er mee. Ik vraag nu eenvoudig nog eens:
Toon mij den ‘vrome’ die alles gelooft wat in zijn bijbel staat.
Ik weet, er worden door de ‘geloovigen’ vele dingen gezegd en gedaan, waarvoor inderdaad het burgerverstand stil staat. Vrij wat krasser dingen nog dan er, volgens H.P., hebben plaats gehad in den Hoekschen Waard.

{==217==} {>>pagina-aanduiding<<}

Zoo mocht ik nog onlangs (uit Lang's Zeitstimmen, no 5 dezes jaars) vernemen dat zekere ‘geloovige’ heer Zeller te Männedorf er een ‘Gebetsheilsanstalt’ op nahoudt, waaromtrent gansch wonderbare geruchten in omloop zijn. Men doet eenvoudig een briefje op de post, aan 't adres van heer Zeller; men beschrijft den toestand van den patient (enkele malen kan 't zelfs per telegraaf); men verzoekt om heer Zeller's voorbidding en - - in de meeste gevallen, aldus heer Zeller, volgt de genezing. Ziedaar een recht ‘vrome’ Anstalt, waarbij men van geen ‘boom der kennis’ gegeten heeft dan misschien....
Doch zelfs deze geloofsnaïeveteit is mij niet voldoende.
Ik zeg met Heinrich Lang:
‘Als 't den heer Zeller met zijn “bijbelgeloof” ernst is, dan zal hij nog meer behooren te doen. Marc. 16:17, 18 luidt aldus: “En degenen, die geloofd zullen hebben, zullen deze teekenen volgen: in mijnen naam zullen zij duivelen uitwerpen; met nieuwe tongen zullen zij spreken. Slangen zullen zij opnemen, en al is 't dat zij iets doodelijks zullen drinken, het zal hun niet schaden; op kranken zullen zij de handen leggen en zij zullen gezond worden.” - - Waar zijn de slangen? Mag men in Zeller's Anstalt een boa constrictor, een ratelslang brengen en zal hij haar de giftanden uitbreken, in de kracht des gebeds, en zonder schade te lijden? Durft hij voor een of ander vroom doel strychnine innemen, in 't geloof dat die materie hem geen kwaad zal doen?’
‘Degenen, die geloofd zullen hebben, zullen deze teekenen volgen,’ dat staat er. ‘Voorwaar, voorwaar zeg ik ulieden: die in mij gelooft, de werken, die ik doe, zal hij ook doen, en zal meer doen dan deze;’ dat staat er ook.
Mijnheer H. Pierson, waar zijn uw ‘geloovigen,’ uw ‘vro-
{==218==} {>>pagina-aanduiding<<}
men,’ bij wie geen eten van ‘den boom der kennis’ aan den ‘eenvoud des geloofs’ eenige schade heeft gedaan? Waar zijn ze, die zich houden aan den bijbel? Waar zijn de ‘kinderkens,’ voor wier ongerepte naïeveteit gij het zwaard hadt aangegespt? Waar zijn ze, die, in de kracht van hun ‘eenvoudig geloof’ en ‘gebed’, een doode uit zijn kist doen opstaan? Dat is nog iets anders dan een doodkist vol zonden te pakken en de deur uit te zetten (hoewel ook dit iets ongewoons is). Waar zijn uw ‘bijbelgeloovigen?’
Indien gij ze niet vinden kunt, indien gij er nooit een gezien hebt -, beken dan dat gij wel wat veel water hebt troebel gemaakt voor weinig zaaks. Herinner u dan uw eigen diepzinnige woorden (bl. 450): - ‘In dit alles zie ik het bewijs dat de bourgeoisie te intellectueel gevormd is om zich tevreden te stellen met het voorvaderlijk geloof. - - Het is eenvoudig een kwestie van meer of min, die ze’ (de verschillende richtingen der bourgeoisie) ‘van elkander scheidt, en waar men eenmaal den voet gezet heeft op het terrein der wetenschap en met haar het geloof wil trachten te verzoenen, heeft de een den ander niets te verwijten.’ - - Herinner u die woorden en erken dat gij u, op zijn zachtst genomen, een weinig aan doordraven en Don Quichoterie zijt te buiten gegaan.
Wat hebben wij te oordeelen over het eerste en tweede deel van H. Pierson's opstel?
In 't algemeen 1) dit: dat hij een caricatuur geleverd heeft

{==219==} {>>pagina-aanduiding<<}
van de godsdienstrichtingen der bourgeoisie, om die gekari-
{==220==} {>>pagina-aanduiding<<}
keerde bourgeoisie vervolgens te wegen op de (natuurlijk denkbeeldige) schaal van een ‘voorvaderlijk geloof,’ dat - - alleen in zijn (Pierson's) verbeelding bestaat.

Wij zijn genaderd tot het deel, waarin H.P. de conclusies van zijn betoog heeft neergelegd.
- ‘Kan men zich eenigszins vinden’ in zijn ‘beschouwingen,’ dan zal men, vertrouwt hij, wel toestemmen: ‘'t is oppervlakkigheid te beweren dat de meest ontwikkelde standen de beste steunsels zouden zijn voor de kerk.’
Dat laat zich begrijpen.
- Immers: ‘steunt elke kerk - - op een geloovigen grondslag,’ dan zal de kerk ‘met hen, die het geloof in zijne eenzijdigheid liefhebben - - te allen tijde meer kunnen uitrichten dan met’ de anderen, d.i., de ‘bourgeoisie?’
Zoo klaar als de dag.
- ‘Daarmede is echter nog niet gezegd....’
Is er een ‘echter’ bij? Gij maakt mij nieuwsgierig....
- ‘..... nog niet gezegd, dat de meer ontwikkelde en wetenschappelijk gevormde de kerk noodzakelijk zou behoeven te verlaten....’
Ik luister.
- ‘Mogen de mindere standen meer geloof bezitten, meer moraliteit bezitten ze zeker in geenen deele....’
Wat hoor ik?!....
- ‘..., en het zou een ramp zijn voor de kerk, indien de maatstaf eener lagere moraliteit algemeen werd toegepast....’
Hola.... ho!.... ho!.... Dat wordt een malle historie....

{==221==} {>>pagina-aanduiding<<}
een heel malle historie. ‘Het zou’ dus ‘een ramp zijn voor de kerk,’ als de kerk uitsluitend leden had, die haar ‘beste steunsels’ zijn; uitsluitend leden, waarmee zij ‘te allen tijde’ 't meest ‘zal kunnen uitrichten.’ Dat is, op mijn woord, een der malste van alle malle histories, die ik in den laatsten tijd gehoord heb. Ik begrijp er niets van.
't Schijnt ook, volgens H.P., niet noodig te zijn dat iemand het begrijpt. Hij laat de historie zoo mal als ze is, zegt in 't voorbijgaan dat (sinds de invoering van het algemeen stemrecht zoogenoemd) ‘elke richting recht van bestaan heeft verkregen in de Ned. Herv. Kerk’, en vraagt dan vergunning om ‘deze vraag ten slotte te beantwoorden’: ‘Indien het standpunt des geloofs zoo zeer verschilt van dat der beschaving, vanwaar zal dan de bourgeoisie het zedelijk recht ontleenen, in eene vereeniging te arbeiden, die zich ten doel stelt godsdienst en zedelijkheid te verbreiden?’
De vergunning zij hem gegeven!... Doch.... doch.... één oogenblikje om eens adem te scheppen.... 't Gemoed kan een mensch wel eens te vol worden, al is het een burgerlijk gemoed.... Mag ik vragen.... De heer H.P. kwam immers op voor de mindere standen?.... En heeft hij ze niet voorgesteld, eerst als dommer, daarna als slechter dan de anderen?.... Of neen, dat zal te kras zijn; laat mij zeggen: eerst stelde hij hen voor als minder ontwikkeld in 't verstand, daarna als minder gevorderd in zedelijkheid? Is het zóó goed? - Welnu, maar zullen de mindere standen daar vrede mee hebben? Minder verstandig! Minder zedelijk! Als H.P. zijn pleidooi voor de mindere standen gewonnen heeft -, dan zijn de mindere standen er slecht aan toe; we hebben toch straks vernomen dat de verstandigheid en zedelijkheid der bourgeoisie, wèl beschouwd, of liever, door H.P. beschouwd, ook al niet

{==222==} {>>pagina-aanduiding<<}
zoo bijzonder veel beteekenden. En nu de mindere standen nóg minder! Dan is 't al heel min!
- Maar die ‘mindere standen’ zijn als ‘de kinderkens’ (bl. 464), die Jezus zalig prijst, en dát maakt hun glorie uit, is Pierson's meening.
Daar maakt hij 't niet beter door. Die ‘kinderkens’ achterlijk te noemen, wat hun verstandsontwikkeling aangaat, is reeds bedenkelijk; hen de minderen te achten op 't terrein der zedelijkheid is - - - volstrekt ongeoorloofd. Het is een schromelijk geweld plegen aan een der diepzinnigste woorden, die in de Evangeliën aan Jezus worden toegekend. Het is een droevige miskenning van dat koninkrijk Gods, welks geheimen ‘de Vader’ den ‘kinderkens’ had geopenbaard. Of is dat ‘koninkrijk Gods’ niet voor de ‘reinen van harte?’ Of kan er sterker op zedelijken ernst worden aangedrongen dan in de godsdienst van Jezus geschiedt?
- - - ‘Een ieder zal moeten toegeven dat - - - Jezus zelf eenzijdig religieus’ was, had H.P. vroeger beweerd (bl. 461). Beweerd, en niet bewezen. Er zij intusschen van die bewering wat men wil -, nooit, nooit zal het geoorloofd zijn, door eenige bewering het vermoeden te wekken, te bevestigen, dat godsdienst en zedelijkheid, dat geloof en deugd in Jezus' voorstelling en leven gescheiden zijn geweest. Toch is in het opstel van Pierson die strekking onmiskenbaar. En ziedaar wat mij in dit opstel meer dan iets anders grieft.
Is het reeds hard te moeten hooren dat ‘geloof’ en ‘beschaving’ tot elkander schijnen te staan als vuur en water: ondraaglijker nog is het, de zedelijkheid van den ‘religieusen’ Jezus te zien verdenken en voorts van degenen, die als zijn beste volgelingen, als de ‘geloovigen’ bij uitnemendheid worden voorgesteld, te hooren verklaren dat hun ‘geloof en

{==223==} {>>pagina-aanduiding<<}
zedelijkheid - - soms in omgekeerde reden schijnen te staan’ (bl. 471).
Wat al gewichtige quaesties worden door den heer P. met zeldzame vrijmoedigheid ter sprake gebragt! Het is geen kleinigheid ze te willen behandelen in het eerste tijdschrift van den lande. Het is lichtvaardigheid dat te doen op zulk een wijze als den heer P. behaagd heeft.
De heer P. handelt over 't verband tusschen geloof en wetenschap en zegt (bl. 471): ‘Of geloof en wetenschap theoretisch te vereenigen zijn, laat ik geheel in 't midden.’ Doch tevens zegt hij: ‘Geloof heete geloof en wetenschap blijve wetenschap; wanen wij niet met wanhopige pogingen een brug te kunnen slaan, die beide vereenigt maar geen veiligheid aanbiedt’ 1) (473). Zulke betuigingen als in één adem, uit denzelfden mond, geven zeker geen te hoogen dunk van iemands nadenken,
De heer P. handelt over 't verband tusschen ‘geloof en zedelijkheid’ en verzekert ons ‘dat geloof en zedelijkheid, hoe nauw aan elkander verwant, geenszins onafscheidelijk verbonden zijn, en soms in omgekeerde reden schijnen te staan.’ Een verzekering, waardoor het probleem natuurlijk totaal geembrouilleerd wordt voor wie door wezenlijken onzin met een schijn van diepzinnigheid zich van de wijs laat brengen.
De heer P. schrijft een uitvoerig opstel om ‘helder te doen uitkomen,’ en dan ook altijddoor bij kris en kras te verzekeren, dat ‘op godsdienstig gebied de mindere standen in innigheid’ enz. enz. ‘het verre winnen van de hoogere.’ En hij besluit dit zijn opstel met de zeer verrassende mededeeling

{==224==} {>>pagina-aanduiding<<}
dat die mindere standen ‘op godsdienstig gebied wellicht meer recht hebben dan’ de anderen.
De heer P. spreekt over ‘wetenschap’ en ‘zedelijkheid’, zonder ons te zeggen wat hij onder beide of een van beide verstaat. Hij spreekt over ‘'t voorvaderlijk geloof’ en geeft niet te kennen welke voorvaderen hij bedoelt. Hij spreekt over ‘het religieuse,’ beschrijft het als ‘onmiddellijk, absoluut, zonder reflectie’, en betuigt dat ‘het zich aan den geest des geloovigen aanbiedt als een feit’; doch ook door deze algemeenheden worden we natuurlijk niet wijzer. Hij beweert: de ‘zoogenaamd lijdelijke richting is daarom de meest religieuse;’ doch dit ‘daarom’ is in 't verband wel een voegwoord maar geeft geen reden. Hij zegt: ‘alle vromen kennen slechts ééne gemoedsaandoening: ootmoedig ontvangen wat God in de ziel legt;’ hij zegt het, en - wij moeten het op zijn woord aannemen. De heer P. verklaart: ‘al de fraaiigheden, die men vaak heeft aangevoerd om te betoogen dat de godsdienst het leven moet doordringen, kwamen nergens anders uit voort, dan dat men den godsdienst niet als het eenig en het al beschouwde;’ en hij laat het nu waarschijnlijk aan ons over, te bepalen wat wij van de parabel van het zuurdeeg zullen denken. Tenzij hij, dus schrijvend, zijn bewering terugneemt dat Jezus ‘eenzijdig religieus’ was.
De heer P. vindt het ‘natuurlijk dat de vrome elk oogenblik, aan de aardsche dingen gegeven, als een roof beschouwt aan den hemel gepleegd;’ dat zij ‘dit aardsche leven’ beschouwen ‘als een schijnleven’; in één woord, de heer P. geeft zulk een beschrijving van den ‘vrome,’ of van den ‘geloovige,’ dat hij - - - met hetzelfde (on-)recht een andere beschrijving had kunnen geven.

{==225==} {>>pagina-aanduiding<<}

Mij is gevraagd of de heer P. een ‘apologie van het fetichisme’ heeft willen leveren. Ik denk dat hij dit niet heeft willen doen; maar ik zie niet in waarom hij daartoe langs den weg, door hem ingeslagen, niet mettertijd zou kunnen komen. Als iemand over godsdienst gaat schrijven, in verband met wetenschap en zedelijkheid, en daarbij de historische quaesties, òf negeert, of karikeert, òf doorhakt; als hij verder de psychologie eenvoudig aan een kant zet en met eenige kwalijk verstaanbare machtspreuken over het ‘religieuse’ er zich afmaakt; als hij den indruk geeft dat voor hem niet bestaat, wat men in deze wereld met den naam van religieuse critiek heeft bestempeld; als hij m.a.w. doet, gelijk de heer H.P. gedaan heeft -, ja, dan kan hij mettertijd een apologie van het fetichisme leveren; wat meer zegt, hij kan het fetichisme als wellicht het ‘voorvaderlijkste’ en ‘naïefste’ van alle ‘gelooven’ (s.v.v.!) gaan aanprijzen. Evengoed als men, onder analoge gegevens, de ‘voorvaderlijkste’ sporen van kunst voor de kunst mag uitventen. Evengoed als men de stilstaande, brakke wateren, waarover eeuwenlang de nacht der Z.-Amerikaansche wouden zweefde, mag prefereeren boven de wateren van den levenden, veelbewogen stroom.
Doch wij zouden ‘ten slotte’ nog gehoord hebben ‘vanwaar de bourgeoisie het zedelijk recht zal ontleenen’ om in de kerk te arbeiden, ‘indien het standpunt des geloofs zoozeer verschilt van dat der beschaving.’
In de gegeven omstandigheden is die vraag nog zoo onbelangrijk niet. Moge 't mij gelukken des schrijvers antwoord hier in substantie te refereeren. Erg duidelijk is het niet.
- ‘Ik zal mij wel wachten,’ zegt H.P., ‘de twee evenwijdige lijnen’ (= geloof en wetenschap) ‘tot elkander te

{==226==} {>>pagina-aanduiding<<}
buigen, maar ik zie niet in waarom ze niet kunnen doorgetrokken worden.’
En de beeldspraak wordt aldus opgehelderd:
- ‘Praktisch hoop ik de voorrechten der beschaving te doen samenwonen met die des geloofs, en zoowel aan de eene als aan de andere recht te laten wedervaren.’
De practische philosophie gaat dus nu beproeven wat de ‘theoretische’, volgens H.P., niet vermocht. Zal 't lukken?
- ‘Of dit mogelijk is, hangt geheel af van ons temperament,’ antwoordt onze practische philosoof.
Dus: de practische philosophie is afhankelijk van temperaments-virtuositeit? Dat riekt naar materialisme, zou een ketterjager zeggen. Ik voor mij zeg eenvoudig: dat begint er gek uit te zien voor hen, die hun temperament ‘niet meehebben.’
- ‘Het is merkwaardig hoe velerlei zich in ons hart laat vereenigen, waarvan denkende geesten betoogd hebben dat het onvereenigbaar was 1). Het “entweder-oder” der kritische geesten vindt niet den minsten weerklank in de wereld...’
Wil dit zeggen dat de temperaments-conditie niet zoo ernstig gemeend was?.., Of wil het iets anders zeggen?... Heel duidelijk is onze auteur niet... Hij vervolgt:
- ‘Zal ik, wanneer ik zelf geen dichter ben, mij niet in verrukking laten brengen door hetgeen andere geesten dan de mijne hebben gevoeld?’
Misschien wel, doch wat zou dat? Dwalen wij niet af?...

{==227==} {>>pagina-aanduiding<<}

- ‘Kan ik de naïveteit des geloofs niet bezitten, en ben ik daarom gedoemd mij in een koud rationalisme op te sluiten?’
Wie heeft dat ooit beweerd?... De quaestie was, met uw verlof...
- ‘Waarom, als ik mijn studeervertrek verlaat, en ik beweeg mij in het praktische leven, waarom zou ik telkens mijzelven als een schildwacht in het oog moeten houden, of ik wellicht iets uitsprak dat zich voor de rechtbank der wetenschap niet verdedigen laat? Waarom mag ik niet - -?’
Gij maakt u wezenlijk te warm... De quaestie was...
- ‘Mag men niet liefhebben, of er moeten logische gronden worden aangevoerd...?’
Nog eens, wat ik u bidden mag, emporteer u zoo niet. Gij zoudt de vraag beantwoorden, die gijzelf gesteld hebt. Wees nu rustig en doe niet als zat u een booze geest op de hielen, die u de eenvoudigste en natuurlijkste dingen van de wereld verbieden wil... Er is heusch geen gevaar... Ik weet waarlijk niet hoe ge op eenmaal zoo angstig wordt....
- ‘Mag ik niet bewonderen zonder eerst een betoog te leveren - -?’
Mijn goede heer, luister dan toch naar reden en draaf niet zoo door. Kijk eens even: gijzelf hebt verteld dat de moderne richting 9/10 van de bourgeoisie onder hare leden telt, en van die zelfde richting hebt gijzelf verklaard: ‘haar godsdienst is ruim en alles behalve eenzijdig. De behoefte om te bewonderen, te aanbidden, een vertrouwend streven naar verwezenlijking van het ideaal, een volstrekt afhankelijkheidsgevoel, ziedaar wat zij onder godsdienst verstaat, uitdrukkingen - -, die zich zeer goed laten vereenigen met elk soort van systeem.’ Zie nu eens aan, bijna de heele bourgeoisie, waaronder

{==228==} {>>pagina-aanduiding<<}
gij toch zelf bij uitnemendheid de ‘denkende geesten’ zoekt, bijna de heele bourgeoisie geeft u dus volle vrijheid om ‘lief te hebben,’ te ‘bewonderen’ enz. zonder u te dwingen eerst logisch, veel minder nog, eerst wijsneuzig te zijn. Die moderne bourgeoisie met haar godsdienst ‘die zich zeer goed’ laat ‘vereenigen met elk soort van systeem’ denkt er over gelijk A. Vinet, als hij van ‘la religion’ zegt, ‘qu'elle se mêle et s'unit à toutes choses, comme e son au mouvement, comme l'écho à la voix.’ Hadt gij dat wel bedacht?... In elk geval, wees nu wat rustiger en beantwoord uw vraag ‘of de bourgeoisie’ in de kerk mag blijven, ‘indien het standpunt des geloofs zoo zeer verschilt van dat der beschaving.’ Op die vraag zoudt gij het antwoord geven ‘ten slotte,’ en op die vraag alleen. Ik wacht steeds......................................
Helaas, het is tevergeefs gewacht. De heer P. is op het oogenblik dat het groote antwoord moest komen, zeer blijkbaar au boût de son latin. Vandaar hoogstwaarschijnlijk al die andere vragen van straks. Pogingen wellicht om de aandacht van 't critieke punt af te leiden. Men dient dan ook te bekennen dat zelfs een grooter moed als de zijne voor de taak zou terugdeinzen om, 't zij theoretisch, 't zij practisch, in één (kerk-) vat twee elementen te laten samenwonen, wier verhouding hij nagenoeg had gelijkgesteld met die van water en vuur.
De heer P. sukkelt intusschen met veel schijn van zelfvertrouwen nog een poosje verder. Hij wil dat we in al die angstige of toornige vragen van straks zijn antwoord zullen erkennen op de vraag. Hij vervolgt daarop aldus:
- ‘Zulk een standpunt is verre van wetenschappelijk - -.

{==229==} {>>pagina-aanduiding<<}
Het eenige, wat in mijn bedoeling ligt is, het recht te handhaven van het gemoedsleven.’
Het eerste is duidelijk. Het laatste zou wellicht niet ieder zoo dadelijk begrepen hebben.
- ‘In hoeverre aan dat gemoedsleven recht van spreken mag gegeven worden - -, het hangt geheel af van den goeden smaak, van den rijkdom van denkbeelden, de hoogte van ontwikkeling waartoe men het gebracht heeft.’
We komen wezenlijk niet verder op die manier.
- ‘Heb een open oog voor alles, wetenschap en poëzie, kunst en geloof, en gij hebt den besten waarborg dat, ook bij de meest vrije uiting van het gemoedsleven, waarheid uw deel zal zijn.’
Ik bid u, mijnheer Pierson, houd nu eindelijk eens op ons met gemeenplaatsen af te schepen! Wat is uw antwoord op de vraag?
- ‘Zal dit standpunt echter houdbaar zijn...’
Maar, ik smeek u, beantwoord nu de vraag! Ha, daar schijnt het te komen...
- ‘Geloof heete geloof en wetenschap blijve wetenschap; wanen wij niet met wanhopige pogingen een brug te kunnen slaan, die beide vereenigt, maar geen veiligheid aanbiedt 1). Zoolang men kerk en geloof niet wil laten varen, is er slechts één redmiddel over: een volmaakt zuiver subjectivisme, een non possumus door niets verdedigd dan door ons eigen bestaan.’
Moet dát nu de oplossing der quaestie heeten?

{==230==} {>>pagina-aanduiding<<}

Dat ‘volmaakt zuiver subjectivisme’, dat ‘non possumus’, zoo begrijpelijk als een Delphisch orakel?
Is dát nu het ‘redmiddel’ voor zoovelen als door de redeneeringen van H.P. zich mochten verplicht voelen om met kerk en geloof te breken?
Dan vrees ik dat die voor kerk en geloof verloren zijn.
Hoe! ‘kerk en geloof’ worden ons voorgesteld als in onverzoenlijken strijd, niet alleen met de wetenschap, maar ook met de uitspraken van 't gezond verstand. ‘Kerk en geloof’ worden ons geschetst als niet zeer bevorderlijk, zelfs als nu en dan schadelijk voor de zedelijkheid. De leden der kerk, die haar ‘beste steunsels’ zullen zijn, worden ons afgeschilderd als ‘zeer onontwikkeld’, als droomers, als slachtoffers van allerlei ‘hallucinaties,’ als ‘naïef’ tot volslagen simpelheid toe! En toch wil men ons in de kerk houden; ons, die geen ‘geloof’ kunnen hebben, dat door ons verstand als ‘superstitie’ wordt geoordeeld; ons, die met Vinet zeggen: ‘une religion, qui n'est pas de la morale a moins de valeur encore qu'une morale qui n'est pas de la religion,’ en wederom: ‘Qu'on sache bien qu'il n'y a pas une fibre dans la religion, pas une idée, pas un article de foi, qui ne soit de la morale;’ ons wil men in die kerk houden, zoo vijandig aan beschaving en zedelijkheid?!...’
Dit met behulp van de tooverspreuk: ‘volmaakt zuiver subjectivisme’?!...
Weer zweeft mij het woord van Lessing op de lippen: ‘Wer da seinen Verstand nicht verliert, der hat gar keinen zu verlieren.’
Ook herinner ik mij, aan het eind van H. Pierson's stukje gekomen, de volgende anecdote omtrent Lord Shaftesbury, den

{==231==} {>>pagina-aanduiding<<}
oudere. - Lord Shaftesbury onderhield zich op zekeren dag met een vriend over de vele godsdienstgeschillen van vroeger en later tijd. Het gesprek eindigde met de conclusie dat toch ten slotte alle verstandige lieden van één en dezelfde godsdienst waren. - ‘En wat voor godsdienst is dat?’ riep eensklaps een dame, die in dezelfde kamer zat en tot op dat oogenblik uitsluitend in haar borduurwerk verdiept scheen. - Toen werd Lord Shaftesbury verlegen en hij stamelde: ‘Melieve, van die godsdienst spreken verstandige mannen slechts onder elkaar.’

Èn de bourgeoisie, èn de aristocratie, èn de mindere standen hebben zich over H.P. te beklagen. Te zamen werden zij door hem met onverschoonlijke lichtvaardigheid geteekend.
Èn de godsdienst, èn de zedelijkheid, èn de beschaving werden door hem miskend; zoowel wat haar wezen voor elk afzonderlijk, als wat haar onderlinge verhouding betreft.
Als summum bonum schijnt voorts een ‘volmaakt zuiver subjectivisme’ te worden aangeprezen, waarvan men zeggen mag: zoo het op iets ter wereld gelijkt, dan gelijkt het op de onmogelijke ‘kunstenaars-theorie’ van Dr. Beelen, droever gedachtenis.
De bedoeling van den heer H.P. was hoogstwaarschijnlijk, een bekrompen doctrinarisme te bestrijden, dat buiten eigen wijsheid en geloof geen wijsheid en geloof erkent. Dat goede doel is hij voorbijgeloopen door alle mogelijke wijsheid en geloof in zeer dubbelzinnig licht te plaatsen; wat voor niemand dienstig, voor zwakke hoofden en voor naturen van twij-
{==232==} {>>pagina-aanduiding<<}
felachtige vroomheid en moraliteit zeer schadelijk kan zijn.
Indien de door P. verheerlijkte ‘vroomheid’ te onzent algemeen werd, het bijgeloof kreeg vrij spel, de zegeningen der beschaving zouden te loor gaan in deze landen.
Indien zijn opvatting van ‘de beschaving’ doorging, straks ware 't met alle ‘geloof’, alle vroomheid gedaan, en de zedelijkheid zou niet krachtiger worden.
Het ‘redmiddel’, door H.P. aangeprezen, zou in de ure des gevaars een Holloway-middel blijken te zijn.

Vijf jaren vóór zijn dood schreef Sehleiermacher aan Lücke:
- ‘Was soll werden, mein lieber Freund? Ich werde die Zeit nicht mehr erleben, sondern kann mich ruhig schlafen legen. Aber Sie, was gedenken Sie zu thun? Soll der Knoten der Geschichte so auseinandergehen: das Christenthum mit der Barbarei und die Wissenschaft mit dem Unglauben? Viele freilich werden es so machen. Die Anstalten dazu werden schon stark genug getroffen, und der Boden hebt sich schon unter unseren Füssen, wo diese düsteren Larven auskriechen wollen....’
Heeft Schleiermacher tevergeefs geleefd? Heeft hij, voor 't minst, aan de kinderen dezer eeuw den weg niet gewezen om Spinoza en Leibnitz, om philosophie en theologie, om godsdienst en beschaving te verzoenen?
Moet er in het eerste letterkundig tijdschrift van ons vaderland over godsdienst en beschaving geschreven worden, als had er nooit een Schleiermacher bestaan? Nog eens, het zou in de dagen van Van Gilse niet zijn geschied.

{==233==} {>>pagina-aanduiding<<}

Ik heb door mijn stukje willen aantoonen dat het stukje van H. Pierson een oppervlakkig en foutief stukje is, niet geschikt om dwalenden en zoekenden tot gids te dienen. Iets anders bedoelde ik voor 't oogenblik niet. Is dit doel bereikt, dan heb ik voorloopig het mijne gedaan. Laat anderen het hunne doen!



{==234==} {>>pagina-aanduiding<<}

Een prachtig aanbod.

‘kostschool.’

    Ten gevolge van gunstige plaatsing en overgang in maatschappelijke betrekking kunnen weder Kostkinderen geplaatst worden op een goed gelegen, wel ingericht en gunstig bekend Instituut, tegen den matigen prijs van f 45 per kwartaal, alle kosten hieronder begrepen. Nadere informatiën enz.
Haarlemsche Courant (Advertentie.)

Bravo! Da's een fortuintje! Ik ben huisvader met drie kinderen, gelukkig alle drie jongens. Ik zend ze naar deze modelkostschool, dat kost mij vijfhonderdveertig gulden. Ik heb achttienhonderd gulden traktement. Ik ga met mijne vrouw op kamers wonen. Ik abonneer mij op een paar publieke plaatsen, eet van den kok, doe mijn best om 's zomers een paar honderd gulden over te houden en trek, als alle groote lui en adellijke hansen, naar den alleen-zaligmakenden Rijn. Aan mijn plichten als vader doe ik op deze manier niets te kort. Integendeel! Mijn jongens leeren in een gezonde lucht van alles: vreemde talen, mathesis en wat verder tot eene fatsoenlijke

{==235==} {>>pagina-aanduiding<<}
opvoeding behoort. Als ze volleerd zijn, stappen zij de maatschappij binnen en eischen hun boterham, nadat zij mij er behoorlijk voor bedankt hebben, dat ik geen kosten in hun belang heb ontzien. In de groote vacantie mogen zij eens een paar dagen thuis komen, of zal ik wel zorgen dat ze door een oom of tante te logeeren worden gevraagd. Met de kleine vacanties kunnen ze op school blijven. 't Is de reiskosten niet waard en de jongens vervelen zich toch maar als 't koud of regenachtig weer is. Mij dunkt, als ik voor alle drie 't volle schoolgeld betaal, zal de meester er niet tegen hebben om ze met Kerstmis en Paschen maar over te houden. Ik houd niet van die gedurige verandering van lucht op hun leeftijd. Zoo licht vatten ze kou en dan moeten ze misschien wekenlang bij ons thuis blijven, waardoor ze de lessen verzuimen en niet profiteeren kunnen van den dokter, die op zoo'n kostschool toch aangenomen werk doet en er niet op ziet of er een jongen meer of minder onder de massa doorloopt.
Ik moet evenwel vooraf nog eens informeeren of onder die som wel wezenlijk alles begrepen is. Ik heb wel eens gehoord dat jongens op sommige kostscholen een kapitaal aan tandpoeder en zeep opkunnen. Ook zou ik graag zien dat de boeken er onder waren en, mij dunkt, dat kan wel. Zoo'n meester koopt een massa schoolboeken tegelijk. Hij krijgt ze dan met een aanzienlijk rabat. De eene jongen kan zeer gevoeglijk de boeken van den anderen erven. Ze hebben aan oude schoolboeken toch niets. - - Enfin, ik zal eens informeeren of dat niet te vinden is. Ik zeg maar, 't is een fortuintje in dezen duren tijd. De jongens kosten mij thuis vrij wat meer, en dan leeren ze nog niets dan Hollandsch en een bedroefd beetje Fransch!................................

{==236==} {>>pagina-aanduiding<<}

Mijn vriend Joost, een onverbeterlijk pruttelaar, had alweer aanmerkingen op deze advertentie. Ik heb hem gezegd dat met ondankbare lui op geen enkel terrein iets te beginnen is; dat hij met hetzelfde recht de goedkoope telegrammen voor valsch kon uitmaken en dat hij zeker, als 't uniformport is ingevoerd, met vrees en argwaan zijn brieven zal openen. Moet dan alles wat goed is, ook duur zijn? Is 't niet mogelijk dat we hier tegenover een nieuwe uitvinding staan, dat deze kostschoolhouder, die een dikken, gezonden jongen, met onverschillig welken omvang van maag, voor nog geen tweehonderd gulden te eten kan geven, een genie is, een van onze grootste mannen, voor wien het nageslacht een monument zal oprichten? Is dat zoo ondenkbaar? Men heeft wel de kunst uitgevonden om een land of eene stad groot en aanzienlijk te maken door ze diep in schulden te steken; er zijn wel middelen aan de hand gedaan om maatschappijen in stand te houden, zonder ooit een cent aan de aandeelhouders uit te keeren, de tevredenheid over den loop der zaak met den dag te doen toenemen; er zijn wel gevallen voorgekomen waarin een koopman, die met twintig percent geaccordeerd had, na de liquidatie in een mooier koets reed dan vóór dien tijd.... Is 't zoo ongerijmd te onderstellen dat we hier met een dergelijk geval te doen hebben? Deze uitvinder van een universeel geneesmiddel voor kwijnende huisvaders verdient waarlijk wel een standbeeld!
Mijn vriend Joost is een man, die voor geen reden vatbaar schijnt. ‘De jongens op die school moeten hongerlijden,’ zegt hij. En indien 't nu eens zoo was? Is 't een bewezen zaak, dat 't goed voor een jongen is, als hij net zooveel kan eten als hij maar wil? Wordt de spijsvertering niet maar al te dikwijls door overdaad van spijs belemmerd? Mijn dokter, een

{==237==} {>>pagina-aanduiding<<}
man die geen kinderen heeft en dus niet spreekt uit eigenbelang, mijn dokter beweert, dat de maag haar tijd moet hebben; dat jongens, die weinig eten, dikwijls veel dikker worden dan jongens die veel eten. Zonderlinge dwaling, dat men een kind niet bevredigen kan, zonder hem genoeg te geven! De maag kan en moet, evenals alle elementen van ons bestaan, aan een regel onderworpen worden, en de beste oefening tot zelfbeheersching wortelt in den bodem der gedwongen onthouding. De maag van een jongen (ik spreek uit ervaring en waarneming) is een soort van hartstocht, en mijn domine heeft mij geleerd dat de deugd bestaat in 't boeien dier overprikkelde neigingen, aan welke vele ouders onnadenkend voedsel geven uit zwakke toegevendheid.
Bovendien maakt de aard van 't voedsel, dat de kinderen ontvangen, een aanmerkelijk verschil in den prijs, zonder dat 't bewezen is dat bedoeld verschil ook zal terug gevonden worden in voedende kracht. De physiologen hebben immers net zoo goed een periode gehad, waarin zij de groenten aanbevalen en de meest voedzame spijs noemden, als een dito waarin vleesch 't eenige voedingsmiddel heette?
Mijn vriend Joost zei gisteren ook nog: ‘Als de jongens op die school genoeg krijgen, wat ik mij niet kan voorstellen, dan krijgt de meester zelf te weinig. Een van beide moet waar zijn.’ - - Nu dat, laatste is mij tot zekere hoogte onverschillig. De meester moet weten hoe hij zijn rekening maakt, tenzij hij enkel voor zijn plezier eens andermans kinderen te eten wil geven. Ik onderstel zelfs dat hij zijn rekening al wel gemaakt zal hebben. Ondertusschen al is dat zoo niet, profiteeren ik en andere verstandige vaders van zijn aanbod.
Ook moet ik eerlijk zeggen dat ik zulke zwaar-doorvoede

{==238==} {>>pagina-aanduiding<<}
kostschoolhouders niet eens verkieslijk vind. Een meester moet, als 't noodig is, een voorbeeld van onthouding kunnen zijn; hij moet met volle instemming den classieken regel uit Cremer's Boer en Edelman (een tooneelstuk dat gij, tusschen twee haakjes, in snippers uit 't Stuiversmagazijn bij elkaar moogt zoeken), kunnen herhalen:
‘'k Hond niet van kaas, Elmire!’
opdat de jongens in hun onderwijzer een voorvechter van afschaffing, matigheid en al dergelijke negatieve begrippen mogen zien.
Voornamelijk bij de behandeling der vaderlandsche geschiedenis is een broodmagere, bleeke meester goud waard. Denk u maar eens een onderwijzer, die voor een klasse staat te declameeren hoe Adriaan Van der Werf, Burgemeester van Leiden, zijn eigen lichaam tot spijze aanbood aan de uitgehongerde Leidenaars -; zal die man niet veel meer effect maken als hijzelf het beeld van den uitgevasten burgervader vertoont? Een weldoorvoede, vetgemeste onderwijzer kon bij de jongens wel eens kanibaalsche gedachten opwekken. Men kan met kinderen niet te voorzichtig zijn, vooral wanneer men hun honger wijselijk aan banden heeft gelegd. Ook op dit punt houd ik mijn vriend Joost voor verslagen!..........................
Joost is evenwel een echte hydra. De venijnige critiek groeit bij hem aan, hoe daghelder ook de wederlegging zij. Nog was hij niet aan 't end van zijn neuswijzigheden of wijsneuzigheden (ik weet wezenlijk niet hoe 't wezen moet).
‘Die ondermeesters, die Zwitsers en Engelschen,’ zei hij, (want op zoo'n aanzienlijk kostschool behoeft men zich waarachtig niet met een Hollandsch hulponderwijzertje te behel-
{==239==} {>>pagina-aanduiding<<}
pen) ‘zullen ook heeren zijn! De een of andere kapper uit Parijs, of een huurkoetsier uit Londen misschien. Nu, men vindt onder die lui allerfatsoenlijkste en knappe menschen, die hun moedertaal mooi genoeg praten om onze jongens 't noodige er van te leeren, al laten de beginselen van moraliteit misschien wel wat te wenschen over. Sakkerloot! wat zullen je jongens, als ze thuis komen, een boel weten van de Parijsche grisettes! En vloeken?... vloeken, meneer!... dat zullen ze geleerd hebben als een Londensche huurkoetsier en dat is niet min, ik verzeker 't je...
Ik vond deze opmerking, van Joost even ongepast als de vorigen. Vooreerst zou ik niet weten waarom een ondermeester niet evengoed een philanthroop kan zijn als een bovenmeester. Is 't dan zoo onmogelijk dat een kostschoolhouder, als de hier bedoelde, langs den natuurlijken of den bovennatuurlijken weg, in kennis komt met twee of drie mannen van gelijke gezindheid als hij, en dat we hier dus te doen hebben, niet met één enkelen, maar met een soort van gezelschap, een vennootschap van menschenvrienden, een nieuwe secte van weldoeners voor ons hulpbehoevend geslacht? Heeft-onze eeuw van berekening en eigenbelang dan alle geloof aan zieleadel in den ban gedaan? Is deze kostschool niet misschien voortgekomen uit een of ander Londensch commité van deugd en menschenliefde, waaruit men immers alles verwachten kan?
Misschien heeft een Engelsche lord op een zeurigen Zondagmiddag, nadat hij zijn prayerbook tot ziekwordens toe doorgelezen had, bij zichzelven gezegd: ‘Laat ons die arme Hollandsche huisvaders eens een weldaad bewijzen. Wij koopen ergens in Nederland een ruim huis; wij koopen een kwaker of methodist en zetten dien als kostschoolhouder in dat huis; wij schaffen ons een paar teetotalers aan en geven die

{==240==} {>>pagina-aanduiding<<}
aan den kostschoolhouder tot assistentie en gebruik; wij adverteeren druk in de meestgelezen kranten en doen heel Holland verbaasd staan over het geringe bedrag van ons schoolgeld. Krijgen we een honderd of zes jongens, dan wordt 't een goede speculatie. Neemt de zaak niet, of niet voldoende op, dan hebben wij een christelijke daad verricht en ga ik misschien des zomers met mijne familie in die kostschool logeeren?’... Ik vraag maar of dat alles zoo onmogelijk is en of, indien 't eens zoo gebeurd is, iemand zich met grond verbazen kan over het goedkoope onderwijs.............................
Omdat Joost slag op slag terrein verloor, werd hij boos of liever ernstig, en moest ik ten slotte eenige allerzotste phrases vol gemoedelijkheid aanhooren. ‘'t Is God geklaagd,’ zei hij, ‘dat er op die wijze gespeculeerd wordt op de zuinigheid van vele kortzichtige ouders. Wat gij er ook van zeggen moogt -, voor zoo'n handjevol geld kan men de kinderen niet ordentelijk geven wat hun toekomt. Ze kunnen mogelijk wel gevoed worden, of liever gevoerd (de economie van de stalvoedering is vrij hoog ontwikkeld in onzen tijd); maar 't is ongerijmd dat een jongen voor zoo'n akelig sommetje krijgt wat hem toekomt. Terwijl er kostscholen zijn van duizend en twaalfhonderd gulden, terwijl zes en zevenhonderd gulden al 't minimum is, dat men vragen kan, acht ik 't eene bespotting van geheel 't Nederlandsche volk, dat wij herhaaldelijk zoo'n advertentie onder de oogen krijgen. Wat duivel! denkt die meneer dat wij óók niet weten wat een mud aardappelen en een pond vleesch kosten? Deze mensch slaat den geheelen stand van instituteur op de meest brutale manier in 't aangezicht. Hij verdiende dat allen, als een eenig man, tegen hem opstonden om te verklaren, dat zijne aanbieding eene illusie is.

{==241==} {>>pagina-aanduiding<<}
't Kan wezen dat de man zelf dupe is; dat hij bij zijne berekeningen niets verzuimd heeft behalve het rekenen, en niets in het oog gehouden dan een onbereikbaar aantal leerlingen, 't Kan zijn dat de man, door 't succes van den telegraaf verleid, heeft gedacht: als ik den prijs fabuleus laag stel, zal de toevloed het fabuleuze te boven gaan. Maar is dat, strikt genomen, te verdedigen? Mag men de kinderen van zijn evenmensch blootstellen aan een proef, die met de telegrammen gelukt is? Ik acht een en ander beneden alle critiek!.... Vooral omdat gij, en de hemel weet hoeveel vaders in Nederland, laf genoeg zijt, om zulke ondernemingen niet bij den rechten naam te durven noemen; omdat gij bij deze speculatie op uw onnoozelheid in de handen klapt; omdat gij niets meer eischt dan dat uw jongens op de goedkoopste wijze worden voorzien van 't geen zij moeten weten om aan den kost te komen; omdat gij de geheele opvoeding reduceert tot een optelsommetje, een post in uw grootboek.... Vooral daarom ben ik zoo diep verontwaardigd. Is 't u dan in 't mooiste geval genoeg als de knapen maar onder dak zijn en te eten krijgen. Is 't u onverschillig of ze al dan niet in uw stand en kring worden grootgebracht? Een jongen is toch geen rund, geen kalf dat niet meer te eischen heeft dan dat de stal waar 't in huist niet tocht, niet lekt en niet al te benauwd is! Een jongen moet er toch ook eens uit. De instituteur moet hen nu en dan 't een en ander kunnen laten zien. Als er in de buurt wat te doen is, als een algemeen belang of een bijzondere aanleiding den geheelen omtrek bij mekaar brengt, moeten de jongens er toch bijwezen en dat kost geld, dat moet een instituteur kunnen bekostigen, daarvoor moet hij geen extra crediet behoeven aan te vragen of niet bevreesd te zijn later er over geinterpelleerd te worden. Als hij dat niet doen

{==242==} {>>pagina-aanduiding<<}
kan uit het kostgeld dan is dat kostgeld veel te laag geraamd; geen mensch zal mij dat uit 't hoofd praten. Alles te zaam genomen is die advertentie een schandaal op 't gebied der paedagogiek en zijt gij en alle vaders die aan zoodanige aanbieding gehoor geven, de middellijke oorzaak dat het peil onzer ouderlijke zorg lager daalt dan de belangstelling van den eersten den besten boer voor zijn stomme vee.’........................
Wie zal berekenen hoe lang Joost nog op dien toon zou zijn voortgegaan en hoe hoog zijne verontwaardiging zou gestegen zijn, als ik aan de quaestie geen eind gemaakt had door hem mijn rug toe te keeren. Ik ging heen om een brief aan het opgegeven adres te schrijven en den bedoelden kostschoolhouder te melden dat ik mijne jongens reeds de volgende week zenden zou, ingeval hij mij in de straks genoemde kleinigheden wil te gemoet komen.
Heden morgen, toen ik aan de ontbijttafel kwam, vond ik een pakje aan mijn adres. 't Was van Joost, en bevatte de nieuwe uitgaaf van Dickens' Nickleby. Wat of hij daarmee mag bedoelen?....



{==243==} {>>pagina-aanduiding<<}

O Middachten! O Middachten!

Met een poëet van den derden rang en den ceremoniemeester van mijn koperen bruiloft verliet ik Middachten. 't Zal ongeveer halfzes in den namiddag zijn geweest. De poëet had nog niets gebruikt dan een broodje met vleesch en een kwart fleschje wijn, waarvoor hij aan de cantine negen kaartjes had betaald; de ceremoniemeester was half soezerig van den witten port, dien een gemoedelijk Missions-ganger hem met milde hand uit een veldflesch geschonken had. Wij wandelden met ons drieën naar Dieren; ‘onder het loofgewelf der onvergelijkelijk schoone beuken’, zei de poëet; ‘als de drie gezellen van Rozendaal’, zei de ceremoniemeester.
‘Middachten is schoon. De boomen op Middachten zijn zeer schoon. 't Bosch was heden, zoo dikwijls de zon door 't naaldhout speelde, bijzonder schoon. De vergezichten gaan alle beschrijving te boven’, zeide ikzelf.
‘Middachten is een parel,’ verbeterde de poëet. ‘Gelderland is een bloemtuin, of liever een corbeille van bloemen, welke de schoone boschnimfen den vriendelijken IJssel aanbieden, of vader

{==244==} {>>pagina-aanduiding<<}
Rijn nazenden, eer de grijsaard neerzinkt in het graf der zee.... en in die corbeille is Middachten de schoonste bloem. Tusschen het beukenloof van deze goddelijke laan, de golvende korenaren en den bloesem der boekweitvelden, ligt het daar in stille majesteit. Driewerf gelukkig de dichter, die 't heden morgen bezingen mocht!’
‘Middachten is een van de schoonste goederen in ons land’, viel de ceremoniemeester in. ‘Een prachtige gelegenheid voor een buitenpartij. 't Is als uitgezocht om na 't diner te ravotten en te stoeien. Geen Rozenburg, geen Vink, geen Wijkerbrug, die er bij haalt.’
‘'t Was wel zeer vriendelijk van de eigenaresse’, begon ik weer, ‘dat ze haar bosch afstond om zoovelen uit alle oorden des lands, menschen van allerlei standen en kringen, te ontvangen. Waarlijk, zelfs in onze eeuw een zeldzaam blijk van onbekrompenheid!’
‘Eer en lof aan de edele gravinne!’ zei de poëet van den derden rang. ‘Deze daad is edeler dan al wat haar doorluchtig voorgeslacht ooit heeft verricht. Ik zal haar een lied wijden, zoodra ik mijne indrukken verzameld heb en mijne verrukking over Middachten meester ben.’
‘Eer en lof ook aan het publiek!’ zei de ceremoniemeester. ‘'t Heeft zich verleden jaar zoo uitstekend gedragen, dat mevrouw Bentinck ditmaal geen bezwaar kon hebben, om 't gebruik van haar landgoed nog weder toe te staan. Ik stel de vrienden voor, straks in Dieren twee glazen te drinken, één op mevrouw Bentinck en één op hare gasten....’
Wij kwamen te Dieren en ‘dronken’ bedoelde twee ‘glazen.’
‘Ik kan op Middachten geen ordinairen toast slaan’, zei de poëet. ‘Middachten zou ik met een teug uit den levensbeker willen groeten, met een ademtocht, geperst uit de druiven-
{==245==} {>>pagina-aanduiding<<}
trossen mijner fantasie; want Middachten is te schoon om geprofaneerd te worden door de materie, waaruit het zich zelf heeft losgemaakt door de idee der schoonheid....’
‘Jammer dat het merk van uw wijn hier niet bekend is,’ viel de ceremoniemeester in, die onder de bedrijven al meer dan twee glazen gedronken had. ‘Mij dunkt, 't is nu genoeg geofferd of gewierookt, zooals gij dichters zegt, aan de ideale schoonheid van Middachten. Ik ga drinken!’
‘En ik ga eten’, antwoordde glimlachend de poëet. ‘De natuur laat hare rechten gelden. Geven wij der natuur haar recht!’.................
Terwijl de ceremoniemeester zich inschonk en de poëet zich zelf den mond sloot met een groot stuk biefsteak, las ik hun mijne indrukken van den dag..... natuurlijk niet voor, want ik heb er eerst weken na dato iets van opgeteekend -, dat kan de eenvoudigste mensch wel begrijpen.
Als niemand er tegen heeft, zal ik de zaak wat hooger ophalen en keer ik voorloopig naar Middachten terug.

‘Lieve vriend, is dat niet het gaudeamus, wat ze daar ginds zingen? Mijn oud-studentenhart gaat open! Juvenes, dum sumus!....’
‘Neen broeder, van studentenliederen weten we hier niet. Studenten zijn dronken als ze zingen. Deze schare van heinde en ver is niet vol zoeten wijns.’
‘Lieve vriend, zeg mij, is 't dan ook mogelijk het koor uit de Räuber, 't welbekende: Ein freies Leben führen wir? Mij dunkt, ik herken die woorden in de melodie.

{==246==} {>>pagina-aanduiding<<}
Dat lied zou hier op Middachten wel passen: Der Wald ist unser Nachtquartier.....’
‘Neen, broeder! Dat lied is een goddeloos lied en Schiller was, zooals gij weet, geen christen. 't Lied, dat gij hoort, is vervaardigd door broeder Van Rhijn, expresselijk voor deze gelegenheid. 't Is toevallig dat de melodie overeenkomt met die van twee zulke wereldsche dingen. 't Is een lied op Middachten. Ziehier, lees 't zelf!’ En de broeder reikte mij het roode feestboekje toe.
‘Dank u, ik heb 't in mijn zak. Ik kocht het aan den ingang. Vind ik hier alles in, wat er vandaag gezongen wordt?’
‘Ja, broeder!’ En wij gingen elk zijns weegs; de broeder terwijl hij iets zong, wat mij als ‘nos habebit humus’ in de ooren klonk.
Alleen gelaten sloeg ik den feestwijzer op en vond.... een lied op Middachten.... ‘O Middachten, o Middachten!’ Ha! nu wist ik den zin dier verwijderde tonen. Onder een beuk en een den, die zich broederlijk vereenigd hadden om mij een leunstoel te bouwen op het ‘prachtig woudtapijt,’ neuriede ik de woorden na, die mij en gindsche schare tot dankbaarheid aan de gravinne van Bentinck moesten stemmen, alsook tot diepe bewondering voor het Middachterbosch, aldus:

‘Oud Gelres hof! - Wat rijke stof 
Biedt gij uit vroegere tijden! 
Door Drusus reest gij uit het niet, 
Uw graven voerden 't jachtgebied, 
Aan alle Veluw-zijden.’ (bis). 


Ziedaar voor veertien dagen archeologische stof genoeg. Ik moet thuis eens nakijken of dat allemaal precies in den haak

{==247==} {>>pagina-aanduiding<<}
is. Heer Drusus, die de Drususgracht ook al op zijn naam heeft, krijgt er hier, zoo maar zonder noot of geleerde verwijzing naar een geleerd boek, heel Middachten bij! De man heeft het bosch, de burcht, of wat weet ik 't? zelfs geschapen. ‘Ze rezen uit het niet’.... Nu, 't is mij wel! Ik heb geen lust om er lang over te twisten, maar behoud mij voor er Van Lennep en Hofdijk of de Nederlandsche en Kleefsche oudheden op na te zien. Als die er niets van vertellen, zal ik Van der Aa consulteeren; die weet er zeker alles van, al is 't dan ook op gezag van den een of anderen dorpsschoolmeester. Intusschen heb ik tegen 't couplet erger grieven. ‘Uw graven voerden 't jachtgebied’, zingt de dichter Van Rhijn. ‘Aan alle Veluw-zijden’. Dát zal zeker wél waar wezen. In elk geval mag men hierbij aan de dichterlijke verbeelding wat ruimte laten. De heeren van Middachten gingen ter jacht op de Veluwe en waren Opperhoutvesters van het hof van Gelre.... Hoort, hoe die gedachte de feestvierende schaar in verrukking brengt! Is het verstandig zich door de herinnering aan dat jachtgebied zóó te laten ‘verrukken’?
Als men die quaestie wat meer van nabij beziet, wordt zij wel eenigszins quaestieus. ‘Jachtgebied’ doet mij denken aan geheel andere indrukken, dan de vrienden der zendingszaak hier vandaag komen zoeken. Wie toch zijn ze, die elfhonderd uit 't Noorden, die duizenden uit Zuid-Holland, die Zeeuwen en Achterhoekers, wier hart zich luchten moet in het lied van den heer Van Rhijn?
't Zijn voor verreweg 't grootste gedeelte mannen en vrouwen uit het volk; poorters en huisluiden, eerzame gildebroeders en nijvere boeren. 't Zijn menschen, die van hun akkers den zegen verwachten, en van den arbeid hunner handen het dagelijksch brood. Hoort hen jubelen! Ze zingen ter eere van

{==248==} {>>pagina-aanduiding<<}
de baroenen en baanderheeren, die eertijds, in het gevolg van Gelre's hertogen, de akkers plat reden met de hoeven hunner jachtpaarden; die hunne honden aanhitsten op den landman, als hij een leelijk gezicht trok bij 't vernielen van zijn oogst.
‘Aan alle Veluw-zijden’ mocht de ongelukkige boer het graan laten rotten op 't land, en mee ter jacht gaan om het wild uit de bosschen te ‘kloppen’; een en ander op gevaar af van door een onvoorzichtigen of baldadigen heer graaf bij vergissing te worden omvergereden.
‘Aan alle Veluw-zijden’ mocht de ongelukkige boer God danken, als de herten en konijnen hem de helft overlieten; als de opperhoutvester hem niet in den toren van de burcht liet werpen, wanneer hij in zijn rechtmatige verbolgenheid een haas had gestrikt, die hem nacht aan nacht de kool opvrat.
‘Aan alle Veluw-zijden’ mocht de ongelukkige boer zijn wrevel smoren in 't geloof aan 't leenheerlijkrecht, als hij tevergeefs zijne stem verhief tegen 't geweld van onbeschofte rijknechts en overmoedige jachtbedienden, waaronder hij zuchtte.
Voorwaar, dat ‘jachtgebied’ is vrij wat moeilijker te verteren voor deze schare, dan de heele schepping van Drusus en 't oude hof van Gelre.... Als deze menschen begrepen wat ze zingen, zouden zij broeder Van Rhijn zeer onbroederlijke dingen naar 't hoofd gooien. Dan zouden zij zeggen:
‘Wat gij van ons, als gasten van mevrouw de gravinne van Bentinck, ook vordert, vorder niet dat wij ons verheugen in de herinneringen aan een verleden, 'twëlk, Goddank, geen onzer heeft gekend in al zijn akeligheid en onrecht.... Hoe gij 't doorluchtig geslacht, dat ons zoo gul en gast-
{==249==} {>>pagina-aanduiding<<}
vrij ontving, ook wilt verheerlijken..., laat dat jachtgebied wat het was en heden ten dage gelukkig is.... Roep geen spoken op bij de melodie van 't Gaudeamus! Bij uw ‘jachtgebied’ rijst er ‘van alle Veluwzijden’ een jammerkreet. Als wij de oogen sluiten, zien wij een gansch andere schare dan zendingsvrienden......
Daar ginds, langs die voetpaden, door die holle wegen, langs de helling van gindsche heuvels komen ze aan; niet zingend, maar weeklagend; niet juichend ter eere van de graven dezer heerlijkheid, maar hunne vloeken verbijtende uit vrees en hun wrevelmoed onderdrukkend uit jarenlange gewoonte. Hoe vriendelijk de zon ook schijne op 't getande eikenblad, of de berkenschors glimlache tusschen de hooge varens -; noch voor de zon, noch voor het majestueuse van 't geboomte hebben zij een oog of hart. Hun weg leidt verder. Naar de fiere burcht gaan zij met hunne jammerklachten en gebeden. De ellende is niet langer te dragen. De gruwel der verwoesting, in naam van ‘'t jachtgebied’, schreit ten hemel!....
Hebt gij lust hen te volgen? Wilt gij zien hoe de edele graaf deze boeren afwijst en, als ze aarzelen, hen laat wegjagen door zijn gewapenden? Wilt gij berekenen hoelang het duren zal eer die stemme des geklags gehoor zal vinden en dat onrecht zal plaats maken voor een betere, meer rechtvaardige inrichting van de maatschappij? Zing ons liever een lied voor van de omwenteling; een Marseillaise uit het tijdperk, toen aan de voorrechten van den adel en aan den overmoed der geestelijke heeren een einde kwam, en 't jachtgebied van Gelre's hertogen werd veranderd in zoovele bunders vruchtdragend land als gij van gindsche hoogten kunt aanschouwen, en die de verrukking van den bewonderaar doen overgaan in loflied en dankgebed aan Hem, die ook de vogelen voedt en

{==250==} {>>pagina-aanduiding<<}
geen wurmpje vergeet in Zijne liefde.’.... Doch hoor! de schare zingt weer:

‘Nog grootscher beeld - Komt van uw teelt 
Uit 't grauw verleden rijzen: 
Van Rheden, dien Oranje-held, 
Waar Bentinck's roem mee samensmelt, 
Blijft wond en burcht hier prijzen.’ (bis). 


Nóg grootscher?....... Dan wat?.... Dan de graven, die 't jachtgebied voerden?.... Is het mogelijk?.... Nog grootscher.... beeld?... Van de teelt?..............................................
Lieve beste menschen, die dat daar ginder zingt, zegt mij, wat beduidt dat? De teelt van Middachten, hier bedoeld, is immers iets anders dan die, welke gij en ik bewonderen als wij de oogen opslaan naar de kruinen dezer beuken en eiken? Bij 't woord ‘teelt’ hebben we immers te denken aan menschen, die hier in woud of burcht ‘geteeld’, dat zal wel wezen, ‘geboren’ zijn? Bij de ‘teelt van Middachten’ heeft de dichter gedoeld op 't hoogadellijk geslacht, dat van ouder tot ouder hier heeft gewoond en geheerscht; en onder die ‘teelt’ in de eerste plaats aan Van Rheden, den vriend van Willem den Derde, en aan Bentinck, wiens roem daarmee samensmelt.
Nu weet ik wel dat dit ‘daarmee’ Van Rheden eigenlijk tot ‘een ding’, een onpersoonlijk voorwerp maakt; doch wij moeten den dichter wat vrijheid gunnen. Ook weet ik wel dat er op die ‘samensmelting’ van Van Rheden en Bentinck iets af te dingen zou zijn; dat dit beeld ruim zoo goed in een chemisch Laboratorium of een ijzergieterij past als in een

{==251==} {>>pagina-aanduiding<<}
vers; maar dat doet er niet toe. 't Belangrijke van dit couplet is, dat de goe gemeente uit den lofzang van woud en burcht in Van Rheden een Oranjeheld leert kennen, en dat daardoor de quaestie aan de orde wordt gebracht: wat is een Oranjeheld? De meeste feestgangers kennen vermoedelijk allerlei titels en namen, waarbij 't epitheton ‘Oranje’ nu en dan gebruikt wordt: maar 't is zeer te betwijfelen of er een enkele zal wezen, die op grammaticale of andere gronden weet te zeggen, wat een Oranje-held is.... Doch dit beteekent nog niets bij de mysteriën van 't volgende couplet. De Heer Van Rhijn zingt, zonder iemand te waarschuwen:

‘O edle drie - Wie 'k holde biê, 
Hoe stemt gij 't hart te zamen: 
Historie heft haar stemme luid, 
Natuur spreidt al haar schoonheid uit, 
Genade zegt haar Amen.’ (bis). 


Vierentwintig cantinekaartjes voor den man of de vrouw, de heer V. Rhijn zelf ingesloten, die een draaglijke verklaring kan geven van dit couplet!!
Hoe meer ik 't lees, hoe geeler en hoe groener 't mij voor de oogen wordt. Als ik er iets van meen te vatten, glipt het mij tusschen de vingers weg.
‘O edle drie!’.... Wie zijt gij? Sta een oogenblik stil, edel drietal, en antwoord mij: hoe is uw naam en vanwaar komt gij?
Ge zijt edel en ge zijt drie. Daar alle goede dingen, volgens een meer gebruikt spreekwoord, drie zijn, zijt gij... misschien... behalve edel, ook goed. Wat zijt ge nog meer?.... Zijt ge drie levende wezens: als Van Rheden, Bentinck en nog iemand, dien ik niet raden kan? Of zijt ge drie abstracte dingen: als historie, natuur en genade?

{==252==} {>>pagina-aanduiding<<}

Om der wille van 't gezond verstand en in naam mijner goede Hollandsche moedertaal.... zegt mij wie ge zijt, gij drie edelen of edele drie!
Is hier bij vergissing een s uitgevallen en de kapitale D vervangen door een niet-kapitale? Moeten wij dus lezen: O edele Dries! en ons daarbij zekeren baanderheer Andries van Middachten voorstellen, aan wiens nagedachtenis de Heer Van Rhijn ‘zijn hulde biê?’
Of wordt hier in een vroolijke luim gezinspeeld op de welbekende en beminde Madera drij? Heeft de poëet haar met dichterlijke vrijheid verhollandiseerd, en in dat nationale kleed gehuldigd, om de samenstemming der harten, die enkele malen, aan hare gezegende kracht wordt toegeschreven?
Of wordt hier in den meest bescheiden vorm gezinspeeld op eene hulde, die de heer V. Rhijn, als president der hoofdcommissie, schuldig is aan een onbekend drietal, dat zich bij de regeling van het feest, of bij 't samenstellen van het programma, of weet ik 't bij welke gelegenheid, particulier verdienstelijk gemaakt heeft en liefst incognito wilde gehuldigd worden?
Rade wie raden wil -, ik geef het op. De ‘edle drie’ moeten dan maar onder mekaar uitmaken, wat ze met de hulde van V. Rhijn willen doen. Laat ons hopen dat die hulde, langs den een of anderen natuurlijken of onnatuurlijken weg, aan haar adres terecht zal komen!

‘Want 't zesde feest - In zendingsgeest, 
Komt Nederland hier vieren. 
O zonen, dochtren van dit land, 
Die u aan Jezus hebt verpand, 
Wilt uw helijdnis sieren.’ (bis). 



{==253==} {>>pagina-aanduiding<<}

We stuiten hier weer op een paar moeilijkheden. Vooreerst is 't niet duidelijk of ‘in zendingsgeest’ op ‘'t zesde feest,’ dan wel op ‘Nederland’ slaat. Verder is 't quaestieus wie wij onder de zonen en dochteren van ‘dit land’ te verstaan hebben, daar zoowel de boerenjongens en meisjes uit den omtrek van Middachten als het geheele jonge Nederland kunnen bedoeld zijn. Eindelijk is het ‘sieren van een belijdenis’ eene voorstelling, waarmee men niet zoo licht op zijn gemak komt. (Een ‘gesierde belijdenis’ is eigenlijk een belijdenis, waarmee men goede sier gemaakt heeft, zoudt gij, mijn vriend de ceremoniemeester, zeggen).
Doch zwijg, critiek! Terwijl de laatste tonen wegsterven, laat ik mij zachtkens op het mos glijden, totdat ik in de houding van een gevelde spar of eik lig, met mijn neus naar de lucht en met mijne oogen naar de toppen der boomen gekeerd. Onder zulke omstandigheden komt soms een geest van ongemeene zachtmoedigheid over ons en 't spijt mij nu bijkans, dat ik heb toegegeven aan de aanblazingen der Satire.
‘O Middachten,’ fluister ik, ‘wat hindert het mij, dat de heer Van Rhijn een leelijk vers gemaakt heeft en deze schare een loflied gezongen, waarvan zij geen tiende part begreep? Zijn niet de leelijke verzen in de wereld talrijker dan uwe boomen; de zinledige phrases overvloediger dan deze mosplanten, die heden een zachte sofa bereiden aan adel en burgerstand? Gelijk in den herfst, wanneer de stormwind loeit, deze reuzen hun dorre bladeren zullen afschudden, dus zal de Nederlandsche letterkunde eenmaal alle verzen als die van Van Rhijn laten vallen, zoodat geen verzamelaar of lezer van bloemlezingen ze meer vinden kan. De heer Van Rhijn is nu eenmaal geen dichter. Men kan ‘geen dichter’ zijn en toch een bruikbaar mensch. Men kan zelfs de gave des lieds missen en

{==254==} {>>pagina-aanduiding<<}
toch zeer goede invallen hebben. Is het streven om voor deze schare van zendingsvrienden een lied als 't Gaudeamus en als het koor uit de Räuber te vervaardigen, niet prijzenswaardig? Waarschijnlijk heeft de heer Van Rhijn gezegd: ‘Onze zendingsfeesten moeten waarlijk feesten zijn. Niet altijd kunnen wij psalmen zingen, niet altijd bidden, niet altijd weeklagen over onze zonden. Laat ons ook eens zingen van de schoone natuur, van de mooie zon en de groene boomen! Laat ons ook eens vroolijk zijn als ordinaire menschen! Ik mag 't wel eens zien, dat de zon in 't water schijnt. Ik kan 't wel velen, dat de jongen jong zijn en de ouden vergeten dat ze oud werden.... Gaudeamus!’..............................................
‘Mijn God! wat is dat? Daar wordt iemand vermoord!!..’ Ik spring op en snel voort in de richting van 't geluid. Hoe meer ik nader, hoe wanhopiger kreten tot mij doordringen. Reeds grijp ik instinctmatig naar mijn zakmes, 't eenige wapen, dat ik voor dit vredefeest heb meegenomen.... ‘Als ik maar niet te laat kom!...’ Die angstkreten verscheuren mij 't hart.... ‘Ik kom, broeder! ik kom u helpen!...’ Nog een paar haastige schreden en ik ben bij de plaats van 't misdrijf....... ‘Heidaar! Laat af!!....’ Verbaasd spring ik terug.... Ik sta met mijn pennemes in de hand voor een klein gezelschap van zendingsvrienden, dat in stille aandacht luistert naar een preek. De man, die de angstkreten slaakt, is de prediker zelf. Met handen en voeten links en rechts slaande, galmt of liever bulkt -, neen, lamenteert hij onder de akeligste verwringing van mond en oogen een stichtelijke toespraak te voorschijn. Zijn prediking was het, die mij als 't hulpgeschrei van een ‘vermoord wordend’ mensch in de ooren klonk. Hui-
{==255==} {>>pagina-aanduiding<<}
lend en jankend wekt hij de schare op om heden vroolijk te zijn en te jubelen in den Heer!... O Middachten, o Middachten! Waar is de natuur, die deze onnatuur den hals zal omdraaien? Waar is de atmosfeer, die dezen ‘bastaard van den ernst’ verstikken zal? O Middachten, o kerk van ongekorven hout, moest deze leugen uw vrede verstoren!....
Ik heb redenaars gehoord, die 't beter maakten dan bedoelde schreeuwleelijk. Op een van de heuvels, in de pauze van 't feest, hoorde ik een man van vergevorderden leeftijd. Hij sprak en werd verstaan. Hij sprak en zijne woorden, ofschoon die van een ordinair mensch, maakten kennelijk indruk. Ook hier en daar op de spreekplaatsen, toonden eenigen hunne roeping tegenover den goeden smaak te kennen; te begrijpen dat alleen ketellappers en nachtwachts 't recht hebben om zoo erbarmelijk te schreeuwen. Heeft niet Huyghens in de zeventiende eeuw reeds dit soort van predikers in al hun naaktheid ten toon gesteld? Hebben de boomen, de lucht, de zon tot deze oratoren dan niets te zeggen?... Rolt, wat ik u bidden mag, mijne heeren! rolt uwe welgevulde personen eens eenige malen door het geurige mos! Duikelt met uwe zwarte rokken en witte dassen van gindschen heuvel af! Kraait, indien gij volstrekt kraaien wilt, uw plezier uit op de manier der vogels en der straatjongens; maar staat niet op een katheder te huilen en te janken, dat een fatsoenlijk mensch 't land krijgt aan zijne verwantschap met ulieden, en de schimmen van V. Rheden en Bentinck oprijzen uit hun graf om de edele gravinne te verwijten dat zij aan dergelijke dissonanten vrij spel liet in dit vriendelijk woud!

‘Wanneer gij een kansel bouwt, kunt ge zeker zijn tien sollicitanten voor éen te zien aanstormen om er op te klimmen’,

{==256==} {>>pagina-aanduiding<<}
zeide een mijner bekenden. ‘Weet gij mij dit verschijnsel te verklaren? Niemand vraagt zich af, of hij iets te zeggen heeft. Met een reeks gemeenplaatsen in zijn bol stapt hij rustig naar hoven. Hoor 'm die massa daar eens uitgalmen! Ze overstelpen mij. Ze zijn gelijk een stortzee. Hun naam is legio!’
‘Lieve vrind! gemeenplaatsen zijn als de koppen van de Hydra. Den man, die ze afhakt met het korte heupzwaard zijner haastige critiek, groeien ze onder de handen weer aan. Ook uwe opmerking is een gemeenplaats. De liefhebberij om te redenaren is zoo oud als eenige liefhebberij in de wereld. Ze is ons volkje in merg en bloed gedrongen. Al wat te onzent leeft en ademt - -, dat preekt!’
‘Maar dat is juist het vervelende van de historie. Al wat leeft en ademt, verbeeldt zich 't recht te hebben om de aandacht van een zeker honderd- of duizendtal te vergen. Zoodra men een tekst of ander godsdienstig thema heeft beet gekregen redenaart men er op los, alsof door zulke godsdienstige toespraken de godsdienst niet kon worden doodgepraat! Dat preeken en altijd preeken en eeuwig preeken, door allen en een iegelijk, is een kwaal, een ziekte van ons volk.’
‘Lieve vrind, gij vergist u. Dat altijd en overal preeken is een talent. Is 't niet een bewijs van de algemeene ontwikkeling onzer natie? Al zijn 't niet allen Massillons en Van der Hoevens..., hoe menige catechiseermeester en leerling-zendeling, die minstens zoo mooi preekt als de gevestigde domine uit ge weet wel welke groote stad, die wij straks gehoord hebben. Kondt gij verschil opmerken tusschen de eersten en den laatste, 't zij wat het aantal, 't zij wat de soort van gemeenplaatsen betreft?’
‘Ik wou dat ze altegaêr wat bescheidener waren’, zei mijn vriend met een zucht. ‘Vooral hier, waar de kern van ons

{==257==} {>>pagina-aanduiding<<}
volk vereenigd is; waar de natuur een man van gemoed stil maakt door haar majesteit!... Ik voor mij zou hier den mond niet durven openen, dan misschien om tot deze schare te zeggen: Broeders! laat ons in 't mos gaan zitten en den fluisterenden woudtoon trachten op te vangen. Hoort naar het ritselen van de bladeren, als de ademtocht der lucht deze toppen beroert. Luistert naar het tjilpen der kleine vogels, als ze elkaar groeten van tak tot tak. Legt uwe zielen te ruste onder het zachte trillen van de geheimzinnige harpsnaren, waarbij de boschnimfen hare liederen neuriën. Opent uwe harten voor den indruk van de duizende gedachten aan voorzienigheid, goddelijke barmhartigheid en onbekrompen milddadigheid, die u toespreken uit het rijke graan, dat als een gordel zich slingert om dit bosch’.................
‘Houd op, mijn vriend! De nationale preekzucht wordt vaardig ook over u. In 's hemels naam, mijn waarde, vermeerder de legioenen gemeenplaatsen niet!’

Toen ik mij omkeerde en daardoor van den schreeuwenden, huilenden kanselman afraakte, zag ik op geringen afstand een klein gezelschap van fatsoenlijk gekleede jonge mannen, kennelijk van goeden huize en goede manieren, die zich gereed maakten om een gemeenschappelijk lied aan te heffen. Met eenige afwijking van het programma, maar, naar ik vast geloof, volstrekt niet met de bedoeling om 't epos van Van Rhijn op den achtergrond te schuiven, begonnen zij met No. 14, ons prachtig, welbemind ‘Wien Nêerlandsch bloed’.... Ha, dat klonk goed! Mijn hart werd er door verruimd. 't Breede vaderlandsche koraal rolde verkwikkelijk door de lanen en dreven.... Dit ‘O Middachten’ was 't lied voor

{==258==} {>>pagina-aanduiding<<}
dezen dag. Dit had het eerste en voornaamste moeten zijn. Bij een feest als heden geen lied dan ons volkslied!
Bruist het Nederlandsche bloed niet op in onze aderen? Vloeit het heden niet forsch en vrij uit en in het opgetogen hart? Zie om u heen! Raad, als ge kunt, vanwaar die mannen en vrouwen uit Nederland komen! Zijn ze niet allen in deze vrije en geurige natuur van éenen adem en geest bezield? Het dikke bloed uit onze poldersteden, het trage bloed van onze handelskantoren, wie weet het te onderscheiden, hier in Gods vrije natuur? Wie kan ze aan wijzen, die op 't zand en die op de klei wonen? Wie kan ze onderscheiden, die dag aan dag als een kleermaker met de beenen onder 't lijf zitten, en die uur op uur voortdraven van dorp tot dorp, met den brievenzak op den rug, of den volgeladen hondenwagen op de hielen?.... O Middachten, al wat ik hier zie is Nederlandsch bloed, edel bloed!.. Ik zie menschen met sluitmanden en saamgeknoopte blauwe zakdoeken! Ik zie forsche boerenknapen en blozende boerenmeiskes. Ik zie even bloeiende dochteren uit de steden en even forsche jonkmannen uit den gegoeden stand. Ik zie oude heeren, die niet knorrig kijken als ze niet op hunne wenken bediend worden, en bejaarde dames, die als spade herfstbloemen het mostapijt nog sieren door een blijmoedig gezicht.... Bravo dan, mijne Heeren! zingt ons voor! Zingt van 't Neêrlandsch bloed, dat ons allen door de aderen vloeit!... O Middachten, hoe dat heerlijk klinkt!.... De groote, de eenigwaardige en eenigblijvende indruk van dit feest is immers juist, dat hier eenige duizende Nederlanders bij elkaar zijn?.... Wat hen te zamen bracht, doet niets ter zake. Of 't belangstelling in de zendingszaak, dan wel nieuwsgierigheid was, is totaal onverschillig. Of de eene kwam om een vriend te zien en de andere om domine dezen of dien

{==259==} {>>pagina-aanduiding<<}
te hooren, acht ik de moeite van 't onderzoek niet waard. Ze zijn eenmaal hier, deze duizende zonen en dochteren van Nederland! Ze zijn hier bij elkaar; aanzienlijken en minder hoog geplaatsten; menschen met finantieele zorgen en menschen met de bekommering hoe ze hun overvloed 't best zullen ‘beleggen’; menschen, die voor 't goedkoop met den feesttrein kwamen en anderen, wier rijtuig hen wacht bij 't hek. Ze zijn hier te zamen. Ze zitten in 't mos naast elkander. Ze dringen elkaar voorbij in de kronkelende laantjes. Ze lachen om elkaar, als ze struikelen over de oneffenheden van den grond. Ze schuiven voor elkaar een plaatsje in, als er iemand optreedt, wien allen wenschen te hooren.... Hier ligt de Rijnwijn naast het bier; de eijerschaal naast de kalfskarbonade. Vredig vlijen zich de zijde en 't fluweel neer, waar nog voor vijf minuten 't kalmink en de sergie lagen.... Onder denzelfden boom rusten de gouden snuifdoos en de koperen ‘tabaksdeuze’, waarin met een oud mes de namen van vader en grootvader gekrabbeld staan.....
‘Komt, mijne Heeren, zingt uit vrije borst dien allen een Wien Neerlandsch bloed voor! Meer dan de profetie van Jesaja is hier! Dit vredefeest is merkwaardiger dan 't congres van Genève; deze verbroedering in de vrije natuur, onder 't loof van Middachten's bosschen, is inniger dan de hechtste politieke coalitie op meeting of kiesvergadering. Wat ik u bidden mag, mijne Heeren, zingt! Zingt dat het davert door Middachten's bosschen: ‘Wien Neerlandsch bloed!’...........................
‘Broeders! mag ik u wijzen op de omstandigheid, dat uw gezang den spreker stoort? Ik bidde u elders te gaan zingen.’
't Is een broeder in zwart laken, die met deze welgekozen woorden het kleine koor verstoren komt. De broeder had ge-
{==260==} {>>pagina-aanduiding<<}
lijk. De zalvende toon, waarop 't verzoek gedaan werd, nam van de billijkheid niets weg.
“Ik dank u, broeder! voor de terechtwijzing. Komt broeders, wij gaan elders!” is 't vriendelijke bescheid. - Als de man in 't zwart zich op een strijd met eenige Belialskinderen voorbereid heeft, is door dit zachtmoedig antwoord alle kans daarop verkeken. Deze kinderen Belials trekken vreedzaam af en begeven zich op eenigen afstand in het bosch, om ons achtereenvolgens het geheele feestprogramma voor te zingen. Wezenlijk, ze deden dat in hunne boosheid beter en opwekkender dan vele broederen in hun vromen ijver..........................
Wat er, te midden van een zee van afleiding, rare dingen in eens menschen verbeelding kunnen opkomen! Terwijl de klankvolle tenor van een dezer zangers mij verkwikkelijk de ooren streelde, begon het te druppelen. Door de goede zorg mijner huisvrouw van een parapluie voorzien, zette ik die op en vlijde mij neder onder deze tent.
In die houding kreeg ik een bezoek van vader Bogerman en zag ik den goeden Camphuizen tot mij naderen. Met deze beiden bepraatte ik de quaestie: wat toch wel eigenlijk, in den grond der zaak, profanie zou wezen?
“Profanie is elke daad of woord,” meende de stichter der Nederlandsche Hervormde kerk, “waarbij gelachen of gespot wordt met het eenvoudige geloof der schare, zooals dit uitgedrukt is in de formulieren van eenigheid. Al wat geijkt is, is heilig. Wee hem, die aan de vormen onzer belijdenis raakt!”
“Profanie is elke daad of woord,” meende de vader van het gereinigde piëtisme,’ waardoor een van de kleinen pijnlijk wordt aangedaan. Al wat ergernis geeft, is profaan. Wee hem, door wien de ergernissen komen!’

{==261==} {>>pagina-aanduiding<<}

‘Ik kan mij met uwe definitie 't allerminst vereenigen,’ zeide ik tot Bogerman. ‘De heiligverklaring van elken geloofsen belijdenisvorm is de dood voor ontwikkeling en verbetering. De vormen der belijdenis kunnen immers wel eens zoo ongerijmd worden, dat men niet anders kan doen dan er om lachen?... Ook uwe voorstelling van profanie,’ zeide ik tot Camphuizen, ‘is mij, ofschoon veel aanlokkelijker, nog een weinigje te steil en te vormelijk. Ook den profanen mensch kan de eenvoud van 't geloof, zooals men 't noemt, wel eens tot ergernis worden. Die kleinen in de wereld zitten de grooten zeer dikwijls op den kop. Op die kleinheid en eenvoudigheid wordt al te veel doorgezondigd.... Straks heeft een vrome broeder mij door zijn smakeloos preeken geergerd, en het Wien Neerlandsch bloed van gindsche profanen heeft mijn hart verkwikt. Kunt gij u dat voorstellen?’
‘Ja wel,’ zei Camphuizen.
‘Neen,’ zei Bogerman.
‘Welnu dan, mijne Heeren!’ zei ik, en 'k sloot meteen mijn parapluie, ‘dan zullen wij maar vaststellen dat men ook omtrent dit punt zeer verschillend kan denken.’
Dit gezegd hebbende stond ik op en ging een paar honderd schreden verder, naar eenige vrienden, die geen oogen en ooren schenen te hebben dan voor een berg coteletten en een stroom van Rijnwijn. Ze deden mij Bogerman en Camp huizen spoedig vergeten.

‘En nu vraag ik u, mijne vrienden, wat is uw indruk

{==262==} {>>pagina-aanduiding<<}
geweest? Heeft het feest op u den indruk van een zendingsfeest gemaakt?’
‘Indien gij een rondborstig antwoord verlangt,’ zei de dichter, ‘wat het ook geweest zij, een zendingsfeest was 't niet -, maar dit neemt niet weg, dat het een feest was en een verrukkelijk feest, onvergetelijk voor allen, die herwaarts zijn gekomen. Tegenover dit feest acht ik 't niet edel den geesel der satire te zwaaien over deel en onderdeel. Wilt gij mijn indruk in korte woorden kennen, zoo luister:
't Eenige motief voor 't verzamelen van zoovele duizenden op een en dezelfde plaats, gelijk hier geschied is, moet vooralsnog in ons vaderland gezocht worden op het terrein van 't godsdienstig streven der schare. Elk ander motief is in de eerste honderd jaar nog een onmogelijkheid. Het politieke leven van onze natie is, òf nog te flauw, òf nog te weinig georganiseerd, dan dat we een motief van staatkundigen aard zouden durven gebruiken. Ons volk zou op de roepstem van dien kant, òf thuis blijven, òf de orde verstoren; en ge weet, de politiek grenst te onzent toch altijd nog een beetje nader dan iets anders aan het terrein van 't godsdienstig en kerkelijk leven. Wil men dus de schare bijeenbrengen, dan moet men wel gebruik maken van de voorliefde onzer natie voor al wat godsdienstig en kerkelijk is. Daaronder nu is niets, wat zoo weinig sectarisch, zoo weinig besmet is met partijgeest en broederhaat, als de zending. Hoewel ook al misbruikt, is zij nog altijd de jongste en gezondste telg der kerk. Met het motief heb ik dus vrede....
De zaak zelf vind ik verrukkelijk. Geen landschap zoo schoon als wanneer 't gestoffeerd is met menschen! Geen bosch zoo vriendelijk! Geen panorama zoo grootsch! Omdat ik zeker was hier veel menschen te vinden, ben ik hierheen gekomen. Meer

{==263==} {>>pagina-aanduiding<<}
dan eenmaal heb ik op dezen voormiddag in verrukking gestaan. Mij dunkt, het zal bij u niet anders wezen.
Roep slechts voor uwen geest het tafereel van die twee heuvels; die hellingen bezaaid met menschen; hier en daar een kleine troep, die zich van den eenen heuvel naar den anderen spoedde, door de roggevelden in de valei!
Denk aan den indruk van die grootsche kerk, die kathedraal in de vrije natuur, dat amphitheater van vijftig rijen hoogte, bij spreekplaats no. 5!
Herinner u die wandeling naar de schoonste punten, den pittoresquen aanblik naar boven en beneden, toen wij halverwege de helling gekomen waren en, als een veelkleurige slang, de menigte zich zagen bewegen voor en achter ons!
Herinner u zoo menig vroolijk gezicht dat ge mocht opmerken, menig schilderachtig groepje, menige vroolijke scène! Ik voor mij ben meer dan voldaan!
‘En het psalmgezang dan?’ vroeg de ceremoniemeester.
‘Dank u! Dat was mij te taai. Die bazuinen klonken als kerkhoftonen.’
‘En die pelgrimstocht met de banier en de muziek voorop, waarbij ons de zonen van Hyrcanus voor den geest kwamen, volgens de beschrijving van Strauss in Helon's bedevaart?’
‘Dank u! Dergelijke processies laten mij altijd zeer koud. Vooral toen ik een welmeenenden broeder, die niet zoo gauw lezen kon, zijn Wilhelmus hoorde verknoeien, was ik oververzadigd. Processies hebben geen beteekenis als men nergens heengaat en nergens vandaan komt. Evenwel, ik wil de feestcommissie om soortgelijke kleine ergernissen niet lastig vallen. Over 't algemeen ben ik wel voldaan. Al heeft het feest zijn aangewezen doel gemist -, toch is het een feest geworden omdat er halfweg iets beters lag, waaraan de schare zich

{==264==} {>>pagina-aanduiding<<}
zeer verstandig maar gehouden heeft. Ik voor mij heb een voortreffelijken dag gehad. Mag ik u opdragen de feestcommissie uit mijn naam te bedanken?
‘Recht aangenaam!’ zei de ceremoniemeester. ‘In den grond der zaak zijn wij 't over den indruk vrij wel eens.... Nog een toast aan de commissie - -, en ik sluit de verga dering.’



{==265==} {>>pagina-aanduiding<<}

Een brief, die in de vacantie geschreven is.

Hoe wij 't hier hebben? Wat wij hier uitvoeren? Waarom ik geen copie stuur? Of ik alle plichtsgevoel heb uitgeschud?.... Te veel vragen op eens, mijn waarde, en de climax niet van de beste. Doch 't is te vergeven; zoo'n zomer in de stad maakt een mensch zenuwachtig (evengoed als de andere jaargetijden). Waarom komt gij niet eens buiten? Als gijzelf niet in 't zand wilt rollen, ge kunt het toch uw kinderen zien doen en 't zal u een beteren kijk op de wereld geven. Wees verzekerd dat voor een dergelijke zandkuur heel wat ziektestof wijkt.
't Valt niet te ontkennen, amice, dat het stadsleven een zeer gecompliceerde uitvinding is; doch 't blijft quaestieus of het stadsleven wel leven is. Veel menschen worden er zeer oud bij, zult ge zeggen; doch hoeveel worden er te vroeg oud en hoeveel zijn er nooit jong geweest? Informeer daar eens naar!
Zou in de legende van den Babelschen torenbouw niet meer wijsheid steken dan er gewoonlijk wordt uitgehaald? Zijn wij in de wereld gekomen om elkaar de frissche lucht te beknib-
{==266==} {>>pagina-aanduiding<<}
belen en te bederven? Of om elkander in den weg te loopen al is het met jasjes en boordjes naar den laatsten smaak?
Een vermaard schrijver - ik geloof, in 't ‘geachte tijdschrift Los en Vast’ - heeft naar mijn hart gesproken toen hij het feit constateerde (en beweende), dat hier in Europa onze borden rand aan rand staan, en dat geen burger zijn armen kan uitslaan zonder een medeburger tegen den neus te raken. Niet alleen onze borden, ook onze huizen staan over 't algemeen te dicht bij elkaar, en ik geloof niet dat zelfs de toenemende verhooging van belasting dit kwaad zal genezen. Of wordt de lucht iets zuiverder door al die belaste schoorsteenen? En hebt gij gemerkt dat de menschen er gezonder en vroolijker beginnen uit te zien, naarmate hun ‘aanslag’ rijst?
Hierbuiten hebben we althans ruimte genoeg. Op vijf minuten afstands van ons logement staat een schaapskooi; een minuut of wat verder ligt een boerenwoning. Erg stilletjes, zoudt ge zoo meenen, doch er zijn geen gezelliger en bedrijviger dingen in dit leven dan de natuur en een boerderij. De schaapskooi alleen kan reeds concurreeren met den Nieuwendijk in gewone tijden; zelfs met de botermarkt in kermistijd.
Of we hier goede appartementen hebben? Lieve vriend, onze vertrekken zijn luchtig en ruim. Beneden twee en boven.... ook twee. Nadere beschrijving?... Eerst komt men in de eene kamer; vervolgens in de andere. Of andersom; dat is naar verkiezing. Vloerkleeden liggen hier niet, en de stoelzittingen zijn van Amerikaansch stroo; voor de rest is alles eenvoudig gemeubeld. Wie graag het stof ziet dwarrelen kan, bij de ontstentenis van vloerkleeden, buitenshuis op den grintweg terecht; wie broeien wil mag, voor 't gemis van zachte stoelen, in den hooiberg vergoeding zoeken.

{==267==} {>>pagina-aanduiding<<}

Wat we hier uitvoeren? We genieten onze vacantie en hebben daar alle dagen de handen vol mee. Iedere dag is ons als een stuk wereldhistorie; niets minder belangrijk. Dat is een heele zegen; want couranten komen niet anders tot ons dan in de gedaante van peperhuisjes, pakpapier enz. als de een of andere familie uit de stad hier ‘uitspant’ en de koude keuken heeft meegebracht. Zoo heb ik de geschiedenis van de Krakauer non, drie weken na dato, op den omslag van een stuk patervleesch gelezen. Het bericht omtrent de Utrechtsche weerbaarheids- en decoratiefeesten was door afdrukken van Dalfser moppen geïllustreerd, en aan een koolstronk kleefde nog het amnestie-bericht van den laatsten Napoleonsdag. - Doch wat we hier uitvoeren? Den eersten regenachtigen morgen den beste, als ik met vrouw en kinderen moet thuisblijven en we elkaar raadseltjes opgeven, zal die vraag aan de orde komen, dat beloof ik u. Zoo ge voorshands wilt weten waarom ik geen copie stuur, dan kan ik u reeds dadelijk antwoorden: omdat ik ze niet heb.
Hoe dat mogelijk is? Ik had geen tijd, lieve vriend!
Geen tijd -, en dat in de vacantie?
Juist, lieve vriend! Het is een eigenaardigheid van den mensch in vacantie, dat hij nooit weet hoe laat het is. Van iemand, die dat niet weet, mag niet beweerd worden dat hij tijd heeft. Dit vooreerst....
Maar als men vacantie heeft, heeft men toch tijd om....
Och, wat zal ik u zeggen? ‘Grau, theurer Freund, ist alle Theorie’, zei iemand, die het mishad; niet alle theorie is grauw, men heeft ze in allerlei kleuren; doch de theorie van dat tijdhebben in de vacantie is zoo grauw als een heks van den Bloksberg, of als een vaderlandslievend artikel van den abt Brouwer.

{==268==} {>>pagina-aanduiding<<}

Meester Pot, een man die hier op aarde in zijn eigenlijke beteekenis nog niet gewaardeerd wordt, meester Pot heeft ergens gezegd dat de ware vacantie in afwisseling van bezigheden bestaat. Meester Pot is half een genie, half een kind en voor het overige de baanbreker van een nieuwe periode voor ons geslacht; een periode, waarin tijd en vacantie voor alle arbeidzame menschen nagenoeg één zullen zijn; een periode, die den vloek der eentonigheid, der alledaagschheid, der neuswijzigheid nog slechts uit de oude geschiedenis zal kennen; een periode, waarin geen schoolstof of erger de bloemen des levens meer zal ontwijden; waarin men vrij en blij zal kunnen leven zonder excentriek te heeten; ordelijk en nauwgezet zal kunnen zijn zonder tot pedanterie of knechtschap te vervallen. Een heerlijke periode, in één woord. Zoover zijn we met onze tegenwoordige maatschappelijke gegevens nog niet. Het leven van zeer veel arbeidzame menschen (en de anderen komen niet in aanmerking) is tot heden, ten eerste vervelend, ten tweede saai, ten derde vreugdeloos en, op de keper beschouwd, qua geheel miserabel. Dat komt voornamelijk omdat hun tijd eigenlijk geld is, of iets anders, maar alles behalve tijd; d.w.z., alles behalve gelegenheid om mensch te zijn, en dus nog iets meer dan een ding onder dingen. Zoodra het leven minder duur, een stad minder benauwd, een dorp minder kleinsteedsch, een ambt minder deftig en daarenboven dit en dat heel anders zal zijn dan het in de laatste duizend jaar of wat geweest is -; zoodra zal een mensch vacantie en tijd tegelijk hebben en gelukkiger zijn.... Dus ongeveer is, geloof ik, de bedoeling van meester Pot.

In de eerste dagen wandelde ik hier veel alleen, liefst in de bosschen omdat.... ik daar schaduw zou vinden; dit

{==269==} {>>pagina-aanduiding<<}
had ik nog onthouden van mijn jonge leven op het land. In de bosschen liep ik meest op ongebaande wegen omdat.... er eigenlijk niet veel gebaande waren. Deze soort van wandelparken zijn niet wat men in sommige kringen fatsoenlijk noemt; daarentegen hebben ze veel natuurlijks en aangenaams.
Een paar malen hoorde ik op mijn avondwandelingen den boomkikvorsch zingen, een vrij zeldzaam diertje te onzent. Men zegt dat hij eigenlijk kwaakt; doch wie zal beslissen waar in deze wereld het kwaken begint en het zingen ophoudt? In elk geval, de boomkikkert had geen pretensies: men kon 't hem aanhooren dat hij weinig of geen zangles had gehad. 'k Geloof, onder ons, dat hij louter voor zijn pleizier zong (of kwaakte); iets wat men in een beschaafde maatschappij niet veel meer aantreft, sinds er muziekscholen, en vooral sinds er muziekavondjes zijn uitgevonden met commissarissen er bij. Doch - om op mijn eenzame wandelingen terug te komen: waarom wandelde ik in die eerste dagen liefst alleen? Hadden mijn vrouw en kinderen geen lust om mee te gaan? Was ik menschenschuw geworden, of vond ik mijzelven wijs genoeg om alleen te loopen? Had ik een misdaad op mijn geweten, of voerde ik er een in mijn schild? Een enkele arbeider, die mij soms tegenkwam, moet iets van dien aard gedacht hebben; en wie weet - om met zekere school te spreken -, wie weet wat twee arbeiders met hun beiden wel hadden gedacht?....
De heele zaak was intusschen, dat ik eens recht tot mijzelven wou komen en - dit proces had, gelijk ze hier zeggen, meer voeten in de aarde dan ge zoo denken zoudt. Aanvankelijk toch kreeg ik allerlei verwarde indrukken. In de geuren van den en thijm, van heide en boekweit, scheen zich de lucht van vergaderzalen en stadsgrachten te mengen. Het

{==270==} {>>pagina-aanduiding<<}
gegons der insekten viel, evenals het vogelengekweel, zeer spoedig in den toon van 't straatrumoer, of van een broeder, die een rapport uitbrengt. 't Is mij gebeurd, dat ik door het onverwacht gekraai van een onnoozel haantje, ergens op een boerenerf, een schrik kreeg alsof iemand voor een personeel feit het woord had gevraagd. Toen ik, op den tweeden morgen, in een aardig ravijn den postbode tegenkwam, met de tas op zijn rug en een pak brieven en papieren in de hand, voelde ik een gewaarwording als ware die man rechtstreeks op mij afgezonden, om mij te arresteeren in naam van onvoltooide reglementen, foutieve notulen enz. - Zóo heb ik een dag of wat doorgebracht als in een betooverde wereld; ik was niet in de stad en ik was niet buiten; ik werkte niet en ik rustte niet. Was dit wellicht een ‘tijdperk van overgang?’ Laat ons maar ja zeggen...; het kind moet toch een naam hebben. Welnu, op dat tijdperk volgde een periode van slaap; ten minste ik herinner er mij zoogoed als niets van. Daarna ontwaakte ik zachtjens aan (gelijk gij, hoop ik, bemerkt); ik begin nu zoo tamelijk tot mijzelven te komen en erken dat meester Pot een groot man is.
- ‘Hoe maakt gij het toch in uw betrekking?’ vroeg zeker mensch aan een ander mensch, die een zeer stedelijke en zeer ambtelijke betrekking had.
- ‘On s'y fait,’ zei de ander -; in 't Fransch omdat hij een Franschman was.
- ‘On s'y défait,’ antwoordde de eerste -; in 't satirieke omdat hij satiriek was.
Gij weet natuurlijk wat se défaire beteekent?.... Is er sprake van een mensch, dan beteekent het zooveel als zichzelven van kant maken. Bedoelt men wijn, dan beduidt het verschalen.

{==271==} {>>pagina-aanduiding<<}

Zoo gij nu de stelling te kras vindt, dat het meerendeel der menschen door ons steden- en betrekkingenstelsel zich langzamerhand van kant maakt, zeg dan dat het bezig is te verschalen - - en zeg het met deernis.
O, als meester Pot eens president ware van een gezondheidscommissie ter desinfecteering en reorganisatie van heel de wereld; indien hij daarbij bekleed kon worden met grooter macht dan van een Romeinsch dictator -, gij zoudt heerlijker dingen zien gebeuren dan ooit door de beschaving zijn tot stand gebracht. Nevens een billijker verdeeling van den arbeid, kwam er een beter bedeeling van licht en lucht en de rest zou vanzelf volgen. Natuurlijk ging het tegenwoordige stedenstelsel dan in de eerste plaats te niet (zelfs dat, waarnaar 't verbrande Enschedé herbouwd is).... Doch help mij toezien: dat stelsel heeft in ieder geval zijn langsten tijd gehad. Nog een kleine honderd jaar, neen, veel minder -, en allerwege heeft men in Europa het land in de steden getrokken, of de steden op het land gebouwd, of hoe gij het noemen wilt; de naam doet er niets toe, maar de aarde zal er heel anders gaan uitzien dan zij heden zich voordoet. Zooals het nu is, kan het niet blijven. De menschen zijn te dicht opeengedrongen dan dat de menschheid er op den duur het hachje niet bij zou inschieten; en gij begrijpt, daarvoor is deze niet in de wieg gelegd; dat laat zij zich niet aanleunen. Zij heeft haar souvereine rechten. Zij is als de groote en goede moeder natuur, die zich door geen techniek, door geen kunstmatige beschaving of wat ook laat bedotten. Vermits nu ons stedenstelsel zoo zoetjes aan met alle natuurrechten van een mensch den draak steekt, zoo moet dit stelsel noodzakelijk te gronde gaan om voor een ander en beter plaats te maken. Ook hier gaat de Kreislauf des Lebens zijn eeuwigen

{==272==} {>>pagina-aanduiding<<}
plechtigen gang, en in zoover is er ook hier niets nieuws onder de zon.
Denk eens aan het oude Ninivé. Een voetreiziger, die de eene poort inkwam, had ongeveer zes dagreizen noodig om, voortstappende in een tamelijk rechte lijn, de stad door en de tegenovergestelde poort weer uit te komen. Die stad uit overoude tijden is eenigermate de profetische type van de steden der toekomst. Geen aaneenschakeling van huizen - en welke huizen voor 't meerendeel! - als heden ten dage! Geen Père la Chaise voor de levenden! Neen; maar de frissche landsdouw en de stad tot éen geworden, zonder dat de een voor de andere, of de een en de ander zich voor zichzelf te schamen heeft. In dien trant zal het worden; let daar eens op, en laat uw kinderen er na u op letten!
Ziet gij niet reeds de teekenen van zulk een nieuwe samenleving hier en daar verrijzen? Worden de steden niet bij den dag meer uitgebouwd, dat is, als 't ware buiten de stad gebouwd? De tijd komt, dat de oude cities voor afbraak zullen verkocht worden. De hartstocht voor tuinen herleeft allerwege. Geen stedeling of hij snakt naar een lapje grond bij zijn huis. Niet lang meer en de liefhebber van paarden en koeien wil zijn vee zien grazen, terwijl hij als stedeling in de huiskamer zit. De prairieën en moezerijen zullen in de stad worden verlegd of, wilt ge, men zal de steden derwaarts brengen.
Zóo wordt de wereld langzamerhand éen stad en geen stad tegelijk. Dáar moet het heen. En daar kan het heen nu de menschen lang genoeg bij elkaar gehokt hebben, om saam te overleggen wat er van de natuur en de menschen te halen is, en hoe men de dingen moet aanvatten.
Het oude Ninivé was ongetwijfeld te omslachtig, dewijl het

{==273==} {>>pagina-aanduiding<<}
zijn tijd te ver vooruit was. Om dezelfde reden verslond het te veel tijd en schoeisel. Het had op de stoombooten, spoorwegen, telegrafen en vélocipèdes - of mogelijk wel op de wielers van Prof. De Vries - behooren te wachten. Evenwel, wij zullen het oude Ninivé om dit vergrijp niet hard vallen, wijl het daardoor de zaak der opgravingen te belangrijker heeft gemaakt. Zooveel staat vast, dat bij den tegenwoordigen stand der beschaving de Niniveesche stedenbouw eerst recht op zijn plaats is. Immers, hoe de dichters tot op den huidigen dag ook voortgaan met overdrijven en liegen -, als zij zeggen dat er voor ons geen afstanden meer bestaan, dan spreken zij ongeveer de waarheid. Reeds in de dagen van het Romeinsche keizerrijk waren er heerlijke postwegen. Ik hoor dat een keizer in acht dagen tijds van Rome naar den Rijn kon komen. Heel mooi, maar wat toen alleen de keizer vermocht, dat kan tegenwoordig ieder burgerman, die er een beetje voor over heeft. En hij kan meer dan dit. Nog zal 't hoe langer hoe mooier worden. Wie weet of er niet binnen kort pleiziertreinen loopen, op éen dag heen en terug, bijvoorbeeld van Amsterdam naar Egypte? (Dan kan men meteen de Egyptische duisternis gaan zien bij Bengaalsch vuur of zóo iets). Ik wil maar zeggen: wat nog niet is kan komen. In elk geval, het ideaal moet werkelijkheid worden: de heele wereld éen stad en geen stad; daarbij het leven zóo werkzaam als de tijd, zoo rustig als de vacantie; daarbij.... Doch lieve vriend, de kinderen roepen mij om mee te gaan wandelen. Dus, tot ziens!

Wat is het toch heerlijk, met zijn kinderen te spelen zonder papa te zijn! Men zou er de aardigste boeken voor laten lig-
{==274==} {>>pagina-aanduiding<<}
gen; zelfs het boek van Göll, waarin ik lees hoe de kleine Griekjes en Romeintjes zich met poppen en ballen amuseerden, en hoe alleen de groote Cicero den kamergeleerde uithing door niet te willen raketten met zijn vriend Antonius!
Dezen morgen was ik juist met die lectuur bezig, toen mijn troepje mij kwam pressen om roovertje met hen te spelen. Verbeeld u een Amsterdamsch burger, die met zijn kinderen roovertje speelt! Of liever kom buiten, doe hetzelfde en word gezond! In uw laatsten brief lijkt gij erg op lord Spleenicus; kom buiten, zeg ik nog eens; dompel uw hoofd in het zand, uw beenen in de zonnestralen en zeg tot uwe ziel: wees stil, alle menschen zijn goed en ikzelf ben ook zoo kwaad niet! Eet daarbij wat u wordt voortgezet, als de burgerman in 't bruin uit de Braga! Kijk uw goede vrouw in de goede oogen, zeg tot onzen Lieven Heer dat hij veel te gek met u is en vooral - -, speel met uwe kinderen zonder papa te zijn!
Heeft de dokter gezegd dat gij u moet menageeren?.... De dokter is als sommige van zijn confraters; hij praat naardat hij verstand heeft van de dingen -, en als hij er geen verstand van heeft, praat hij toch. Toen 't menschdom na den zondvloed allerlei catarrhale aandoeningen kreeg, benoemde het eenigen, die kennelijk aanleg voor pedanterie hadden, tot dokter; eerst met een k en na de oprichting der academies met een c, geloof ik; nog later weer met een k, als ik 't wel heb; want aan de academies werden ze ook al niet beter, naar men zei. Enfin, door onze toegevendheid is dit ras in aantal en stoutmoedigheid zeer toegenomen, en er blijft altijd veel leerzaams in de geschiedenis van den confrater, die er op blufte dat hij bij een interessante bevalling de moeder en het kind verloren, maar den vader behouden

{==275==} {>>pagina-aanduiding<<}
had.... Ik geloof wezenlijk dat de stadslucht van uw brief mij weer wat zenuwachtig maakt. Ten derden male, kom buiten, doe dit en dat en vooral -, speel met uw kinders zonder papa te zijn!
Aardig zoo, als dat goedje zijn best doet om ons, al spelende, mores te leeren!
Gisteren liep mijn jongen met een boonestaak, die een paar voet langer was dan hijzelf. Hij voelde zich de wereld te rijk met dat ding. Hij exerceerde en draafde er mee, en zong, en sloeg... en brak hem. Daar stond hij versuft; doch eer ik mijn troostgronden klaar had, werd zijn gezicht weer zoo helder als een bladzij uit Souvestre.
- ‘Nu heb ik er twee,’ klonk zijn lachend stemmetje, en hij draafde en speelde weer voort. Wees zoo goed dat te noteeren en zet het in uw bibliotheek...., bij voorbeeld, naast Schopenhauer.
Trots alle klachten over gebrek aan liefde voor de philosophie, schijnt de wereld nog steeds aan allerlei philosophische disputatiën te zijn overgeleverd -; doch de philosophie van den kinderlijken leeftijd is in vele opzichten de beste. Met die van mijn jongen, althans, zie ik kans om vooruit te komen.
Laat mij u hier in 't voorbijgaan nog een staaltje van practisch-wijsgeerigen zin meedeelen, dat in zijn soort ook recht kinderlijk mag heeten.
Een dame onder mijn kennissen, hier in de buurt, heeft een brave dienstmaagd, die Roomsch-Katholiek is, zeer origineel en bovendien niet sterk in de histoire contemporaine. Gezegde dienstmaagd was aangezocht geworden om wekelijks een paar centen af te zonderen voor den Paus. Vele kleintjes, had men gezegd, maken één grooten, en dus, als alle geloovigen iets afzonderden, dan.... Ja wel, dat begreep

{==276==} {>>pagina-aanduiding<<}
ze heel goed, maar.... ‘Maar zie-je, Mevrouw, ik zeg: laat zoo'n jonge manskerel eiges zijn brood verdienen -, laat'm werken net als ik en anderen doen.’
- ‘Maar Grietje, hoe kan-je zoo praten? 't Is immers al een oud man van diep in de zeventig.’
- ‘Och kom, Mevrouw, is-ie al zóó oud? Wel, wel! dan heeft-ie 't al lang zonder mijn centjes gered en dan..... zal-ie 't wel verder redden.’
Het mensch had een oud moedertje, dat ‘al lang’ aan de centjes van haar dochter gewend was; doch ik kom nu maar op haar wijsgeerigen tact; op haar vermogen om zich, evenals mijn jongen, over de raadselen en bezwaren van het leven heen te zetten en de lichtzij der dingen te zien. Benijdenswaardig vermogen -, is het niet zoo?
Wat nu verder mijn jongen betreft....
.... Een van de uiltjes, die door papa voor valken worden aangezien, denkt ge zeker; maar ik wilde u juist zeggen dat het kereltje zijn gebreken heeft. Hij is, om iets te noemen, een eerste vechtersbaas; in staat om, onder gelijke omstandigheden, te doen wat Witte Cornelisz. de Witt eenmaal deed toen hij, op den schoonen leeftijd van elf jaar, zich in stilte door een gereformeerd predikant liet doopen omdat de jongens hem verweten dat hij, als Mennistenkind, niet weeromslaan mocht. Dat heet ik ambitie voor het vak.
Nu zeggen sommige vrienden dat mijn zoon maar officier moet worden, bij de marine of bij de landmacht. Ik zeg het hun niet na.
De jonge officieren te onzent klagen dat er weinig avancement is; de ouderen worden nu en dan gepensioneerd (tegen wil en dank), opdat er een weinig avancement mogelijk zij.

{==277==} {>>pagina-aanduiding<<}

Voor 't vaderland is er niets te vechten -, en het vechten in de koloniale bezittingen blijft een bedenkelijke zaak.
Buitendien, bij de toenemende volmaking der oorlogsmachinerie zullen er eerlang, om oorlog te voeren, zoogoed als geen menschen meer noodig zijn. De machinerie wordt alles en, ronduit gezegd, is 't oorlogvoeren ook geen menschenwerk.... Zoodat ik mijn jongen niet animeeren zal voor den krijgsdienst, maar..... eigenlijk is er op 't oogenblik een andere quaestie, die mij meer interesseert; de quaestie: hoe men zijn kinderen moet opvoeden. In deze vacantie houdt mij dat vraagstuk zeer bezig. Het is wel recht aardig met zijn kinderen te spelen en ik erken, gelijk ge bemerkt hebt, dat men heel wat van hen leeren kan; nogtans, ze hebben hun gebreken en de vraag is: hoe daar- mee te handelen?
Wat moet een vader doen, wiens jongen den ganschen dag niets liever wil dan vechten en bakkeleien?
- ‘Ik sla d'r maar op, meneer,’ zegt mijn hospes. ‘Zonder slaan krijg je de kinderen niet groot,’ zegt hij.
Dat zeggen er meer, en velen kunnen er bijvoegen dat zij zelven bij dit systeem zijn grootgebracht. Dit bewijst natuurlijk niet dat het stelsel deugt; op geen terrein is de macht der traditie en der gemeenplaatsen zoo groot als op dat der opvoeding.
Het ranselsysteem van mijn hospes deugt zeker niet. Vooreerst, omdat er van ranselen inkomt; ten tweede, omdat het een systeem is, waarbij niet op de verschillende geaardheid der kinderen wordt gelet.
- ‘Ik sla d'r maar op,’ zegt mijn hospes.
- ‘Accoord,’ zeg ik, ‘gij slaat er maar op. Wat gebeurt nu? Gij hebt een kind, dat uit zijn aard schroomvallig is;

{==278==} {>>pagina-aanduiding<<}
het wordt door uw slaan nog schroomvalliger. Gij hebt een zenuwachtig kind; het wordt een en al zenuw. Gij hebt een jongen, die zich voelt; hij krijgt den duivel in het lijf. Gij hebt een phlegmatieken knaap; het kan hem weinig schelen...’
- ‘Daar weet ik wel raad voor, meneer,’ lachte mijn hospes. Hij wou zeggen: ‘dan sla ik er nog harder op.’ En toch is hij geen barbaar. De dieren hebben 't goed bij hem. 't Is maar dat de man zich aan de traditie houdt.
- ‘Ik hou van m'n kinderen, meneer! Maar ze motten gehoorzamen.’
- ‘Heel goed, mijn vriend, maar dat slaan, weet-je....’
- ‘Mijn eigen ouwers zaliger hebben niet anders gedaan, en die hielden ook van d'r kinderen, en ze waren goed geriffermeerd, meneer, dat verzeker ik je, en heerlijk afgestorven, ik wou dat ik 't van m'n eiges zeggen kon.’
- ‘Ja wel....’
- ‘Da 'k het van m'n eiges kon zeggen, meneer,’ herhaalde de man en hij keek me zoo vriendelijk en rustig aan, alsof door die herhaalde verzekering mijn laatste bedenking gevallen en het vraagstuk in quaestie voorgoed beslist was. Ik mompelde een paar woorden, die ikzelf niet te best verstond.
- ‘Dat zeg ik ook, meneer! Maar weet u wat het tegenwoordig is? 't Mot tegenwoordig alles anders wezen, en de kinderen willen de baas zijn; dat is het. Maar zoo lang ik en mijn vrouw er nog zijn, door de goedheid’ (hij nam zijn pet af), ‘hoop ik er voor te zorgen. Als mijn ouwers zaliger me anders hadden grootgebracht, dan zou 'k er niet beter aan toe wezen, denk ik?....’
Die vraag was mij wat personeel. Ik zweeg en mijn hospes scheen dit voor toestemming te houden.

{==279==} {>>pagina-aanduiding<<}

- ‘Zie-je, dat is het, meneer!.... En dan: kinderen zijn kinderen, moet u denken. En wie niet hooren wil, zeg ik altijd, die moet voelen; dat is 't heele geval. En met al die vieren en vijven van tegenwoordig, zeg ik, daar kunnen wijlui menschen ons niet mee ophouden. Wie zijn kinderen liefheeft, kastijdt ze, zeg ik maar altijd; en zoo is het.’
Ik ben met den man niet verder gekomen, dat begrijpt gij. Behalve dat hij, als de meeste ouders, geen tijd had om op ‘al die vieren en vijven’ van de kinderen te letten en het er daarom gemakshalve maar voor hield, dat kinderen kinderen zijn; behalve dat, kwam bij hem de ‘geriffermeerde’ dogmatiek in 't spel en, gij weet, die wijkt voor geen debat nog dubbel zoo lang als een zomervacantie. Mijn hospes is anders op zijn beurt ook alweer geen man, om met ‘al die fijnigheid’ te dwepen. Hij houdt zich aan ‘de groote kerk,’ en kan zich rustiger neerleggen bij de veepest dan bij de ‘nieuwe lichters;’ want, zegt hij, de eerste komt van boven, maar dat andere ‘is hoogmoed en anders niet.’ Zijn grootste verdriet is ‘al die afgescheienheid van tegenwoordig.’ Ik geloof dat zelfs een ‘evangelist’ van Utrecht bij hem een pak slaag zou kunnen oploopen. Vooral sedert er in zijn buurt zoo'n man aan 't preeken is.
- ‘Ze maken de lui stapelgek, meneer,’ zei hij me laatst. ‘Een van die vromen hier is al zoover dat zijn kinders geen Donderdag meer mogen zeggen.’
- ‘Geen Donderdag?’
- ‘Neen, dat zou zooveul als een vloek wezen. Ze motten zeggen: de dag, die op Woensdag volgt. Allemaal menschelijke inzettingen, net als die modèl-domine's van tegenwoordig.’
Het is mij later gebleken dat hij de moderne domine's bedoelde. Een rechtschapen man, die hospes; alleenlijk wat

{==280==} {>>pagina-aanduiding<<}
primitief op sommige punten. Ook heeft hij meer hart voor zijn kinderen dan methode van opvoeding (wat altijd nog beter is dan het omgekeerde, dat zegt gij terecht).
De vraag is intusschen nog onbeantwoord, wat een vader doen moet, wiens jongen niets liever wil dan vechten?
Een huisvader, die veel op reis is en dus de wereld buitenshuis kent, heeft me gezegd dat men in zulke omstandigheden niets moet doen. Die dingen komen vanzelf terecht, was zijn meening; dat zag men uit de jeugd van vele beroemde mannen. Op mijn verzoek zal hij eens naar de jeugd van eenige niet-beroemden informeeren.
Een paar andere wijzen verzekeren bij hoog en bij laag, dat ik niets beters doen kan dan mijn ventje de handen op den rug binden, als hij weer vechten wil. Die soort van opvoeding ken ik evenwel sinds lang in al haar voosheid. Ze is een van de slechtste, die er te bedenken zijn. Men bedient zich daarbij van de zwakste plaats in het kind, om er zijn geestelijken hefboom op te pointeeren. Niets is algemeener en niets verkeerder dan deze practijk. Het bange kind wil men genezen door het bang te maken; het ijdele kind door het in zijn ijdelheid te krenken; het overmoedige, strijdlustige kind door het te knevelen. Onzin en misdrijf! Alleen de sterkste zijden van karakter en aanleg zijn geschikt om voor onze hefboomen tot steunpunt te dienen. Alleen van dááruit kan men met goeden uitslag arbeiden. Ik bind mijn wilden knaap de handen niet. Ik wil op den bodem zijner wildheid met mijn opvoedingstoestel niet manoeuvreeren; tien tegen een zou de grond onder mijn bewerking wegzinken en wat dan? Ach, hoeveel schoone aanleg wordt er vermoord!
Een piepjonge papa heeft mij in vertrouwen meegedeeld, dat de heele kunst van opvoeden in een verstandig en har-
{==281==} {>>pagina-aanduiding<<}
telijk ‘leiden van 't karakter’ bestaat. - Uit dankbaarheid heb ik hem op mijn beurt de meedeeling gedaan, dat een komeet een ster met een staart is.
Ondertusschen blijft nog altijd de quaestie, hoe ik mijn strijdlustigen zoon 't best ‘leiden’ zal. De Tijdspiegel heeft mij dezer dagen door zijn parallel tusschen den eersten Napoleon en Alex. Von Humboldt op een idee gebracht. In dit jaar 1869 valt de honderdste verjaring van beider geboortedag, en we kunnen dus nog meer parallellen van dien aard te gemoet zien. Misschien breng ik daaruit een bloemlezing voor den dag, die mettertijd aan mijn jongen bewijst dat er voor een mensch nog wel een schooner ideaal is, dan dat van een vechtersbaas te worden. Weet gij er iets beters op? In ieder geval moet het kwade door het goede worden overwonnen. Of, bijaldien strijdlust tot de goede eigenschappen behoort (wat ik niet gladweg ontkennen durf), zal 't zaak zijn die eigenschap in harmonie met andere goede qualiteiten te ontwikkelen, opdat mijn jongen leere begrijpen dat men niet groot kan worden als men niet goed wordt; anders gezegd, dat hij geen held kan zijn wanneer hij geen brave kerel is.
Ik ga nu met mijn troepje weer wat spelen. Daarvoor heb ik vacantie. En wat mij als vader ook verborgen of half geopenbaard zij; één ding is mij zoo helder als de dag: de ouders van mijn hospes hebben ongelijk gehad, en ongelijk hebben alle ouders, die, 't zij ten gevolge van calvinistische grondstellingen, 't zij om andere redenen, de jeugd van hun kinderen niet zoo vroolijk maken als.... als.... een vroolijke jeugd zijn kan.
Arm menschenleven waarover niet, tot in den laten middag en avond, de herinnering eener blijde jonkheid blijft stralen, als de naglans van een zacht en liefelijk morgenrood!

{==282==} {>>pagina-aanduiding<<}

Wreede ouders, die de verheven grondstelling huldigen: men moet zijn kinderen niet toonen dat men ze liefheeft -, tenzij dan door hen te kastijden!....
Het valt mij, eerlijk gezegd, wel een beetje tegen dat zulke maximes nog vat hebben op een ‘buitenman....’
Adio!



{==283==} {>>pagina-aanduiding<<}

Antwoord op bovenstaanden brief.

Waarde Vriend! Onder de ‘christelijke deugden,’ die 't minst beoefend en 't meest bruikbaar zijn, behoort de bescheidenheid. Wie met haar toegerust is, kan 't er veilig op wagen een of ander aanzienlijk ambt te aanvaarden; zonder gevaar kan hij zelfs recensies schrijven. Of zoo iemand zijn hart ook aan de proef van een vacantie in de buitenlucht mag blootstellen, zou ik na 't lezen van uw brief niet durven beslissen. Mij bekruipt de vrees, dat hij niet bestand zal wezen tegen de verleiding, die zich eertijds in den vorm van bespiegelingen over de eenzaamheid en 't nederige buitenleven verschool, tegenwoordig in dien van huurcontracten voor optrekjes en kamers (met of zonder de kost) het arme menschenhart hare strikken spant. Rond en vriendschappelijk gezegd, is uw brief een krachtig bewijs voor 'tgeen men de ziekte der désoeuvrés zou kunnen noemen. De verschijnselen daarvan zijn bij u in de hoogste mate zorgwekkend. Vergun mij, onder inroeping van al uw welwillendheid, ze als met den vinger aan te wijzen.
Mijn waarde, gij lijdt aan de sluipkoortsen der misanthro-
{==284==} {>>pagina-aanduiding<<}
pie, aan de epilepsie van gepatenteerde traagheid en aan.... nog 't een en ander.
Indien deze diagnose u min of meer duister mocht schijnen, zal ze u klaar worden bij 't herlezen van uw epistel. Ge zult dan zien, dat gij werkelijk onbetamelijk toegeeft aan uwe liefhebberij om de menschen, en vooral hen die in de een of andere officieele betrekking geplaatst zijn, te beschouwen als uwe natuurlijke vijanden.
Verder zult ge dan moeten toestemmen, dat gij onderhevig zijt aan vlagen van verwaandheid en zelfverheffing -, eenvoudig wijl gij 't er op gezet hebt niets te doen en in den meest uitgestrekten zin des woords op uw rug te liggen.
Eindelijk zal uw geweten mij toestemmen, dat er iets zeer ziekelijks en bedroevends is in de manier, waarop gij over alles en allen uw oordeel velt; zelfs over dingen, welke gij gedurende de overige maanden van 't jaar niet zoudt durven beoordeelen.
Omdat deze ziekteverschijnselen 't rechtstreeksche gevolg zijn van het buitenleven, zooals gij dat op 't oogenblik in navolging van honderd anderen ‘geniet’, kan ik er over spreken zonder personeel te worden en dat is mij waarlijk hoogst aangenaam. Daar ik 't niet druk heb en gelukkig geen last van mijne talrijke vrinden, die allen de stad uit zijn, ontbreekt mij althans de tijd niet om dit zoo classiek mogelijk te doen. Heb de goedheid met aandacht naar mij te luisteren.

Men kan de geschiedenis van ons ‘naar buiten gaan’ (ik spreek hier niet van 't eigenlijke reizen) in drie tijdvakken verdeelen.
Gedurende 't eerste tijdvak, dat vijf en twintig jaar na de oprichting der O.I. Compagnie begint en met de fransche re-
{==285==} {>>pagina-aanduiding<<}
volutie eindigt, zien we onze grootvaders en grootmoeders naar de Vecht of boven Haarlem trekken, waar zij zich met al de hunnen opsluiten in een soort van loofhut, (theekoepel genoemd), lange pijpen rooken en visschen. Dit tijdperk was dat der verschuiving. Men nam, als men de stad verliet, alles mee, woonde in den regel buiten naast dezelfde menschen, die men 's winters tot buren had, en amuseerde elkander met eene zomereditie van dezelfde vermakelijkheden, kwaadsprekendheden en pruttelarijen, waarmee men zich den winter had gekort. Gedurende dat tijdperk zijn de meeste verzen op 't buitenleven gemaakt en de meeste afgezaagde anecdoten te boek gesteld.
Ook hebben toen de liefhebberijtooneelisten gulden dagen beleefd en is er meer slechte muziek gemaakt dan tegenwoordig slechte madera. In die jaren kwamen de vrienden van kapitein Rotgans op een zomerschen achtermiddag naar Kromwijk, om den krijgshaftigen dichter te bewonderen als hij zijn Aeneas en Turnus uitbulderde, dat de ruiten van zijn koepel er van kapot sprongen. Of men drentelde in zalige sentimentaliteit door de geschoren laantjes van Veenberg, om telkens als men elkaar tegen kwam een verbaasd gezicht te zetten en een kleine hulde te brengen aan 't genie van Elisabeth Hoofman mitsgaders aan de vorstelijke gulheid van haar man.
Ik ben innig overtuigd dat het ‘naar buiten gaan’ onzen grootpapa's en grootmama's meer kwaad dan goed deed; dat elk van die buitentjes een trekkas voor de ijdelheid en een broeibak voor de kleingeestigheid is geweest. Ze misten in hunne koepeltjes de beweging van de stad en de afleiding van hun dagelijksch bedrijf. Ze kregen daarvoor in de plaats neuswijzigheden van de buren en zinnelijk overprikkelde sentimentaliteit van hun eigen fabrikaat.

{==286==} {>>pagina-aanduiding<<}

't Ergste was, dat er in hunne beschouwing van 't buitenleven iets geforceerd godsdienstigs binnensloop. Hun koepel was werkelijk een loofhut. Ze zongen er psalmen en geestelijke liedekens, of lazen er stichtelijke vertoogen, waarin alle zonden aan 't samenwonen in de steden werden toegeschreven en Babel's torenbouw ten slotte van alles de schuld kreeg.
Daar ook gij over dien toren heel wat te berde gebracht en u zelfs gewaagd hebt aan een aantal curieuse profetiën, die ik waarachtig voor ernstig gemeend houd, wil ik van dat eerste, grootsche bouwwerk der historie een enkel woord zeggen.
Er is op dat Babel al zoo veel gescholden, dat het hoog tijd wordt daaraan een einde te maken. Personen, die in de dagen van den bouw zeker geen enkelen steen zouden hebben bijgebracht, houden niet op er hunne keien tegen aan te gooien. Welnu, de eenige fout in Babels toren bestond daarin, dat 't een toren was. Als 't een stad naar 't gewone model ware geweest, zou niemand er iets van gezegd hebben. Als wij billijk zijn willen, moeten we dit in 't oog houden.
De toren van Babel was een toren. De groote quaestie die tot zijne slooping aanleiding gaf, moet dus geloopen hebben over de verdeeling der woningen en (met alle respect voor de goede bedoelingen van den architect) die quaestie kon bij de bestaande constructie niet uitblijven. Slechter model van een stad dan een toren, kan men niet bouwen. Dit, dunkt mij, springt dadelijk in 't oog. Denk maar eens aan 't lot van de menschen, die op de hoogste verdieping kamers kregen; aan de vermoeienis, die de burgers moesten doorstaan zoo dikwijls ze naar boven of beneden wilden. Denk aan de moeite om daarboven dienstboden te krijgen en aan de ongeloofelijke zorg om ze te houden, wijl zij dag aan dag alle buren en kameraads,

{==287==} {>>pagina-aanduiding<<}
voorbij moesten. Denk aan de bezwaren, die daarboven verbonden waren aan het brievenvervoer of aan 't bezorgen van de noodzakelijkste levensbehoeften. Denk eindelijk aan de moeite om 's avonds thuis te komen wanneer men, bij voorbeeld, op een bruiloft geweest was en geen straatje kon omloopen.

Stel u ook omgekeerd, den toestand van de bewoners der onderste verdieping eensvoor! Alle menschen moesten, hoe 't ook ging, altijd en immer hun deur voorbij. 't Water dat van boven afvloeide, moest onfeilbaar langs of over hun stoep. 't Een of ander rijtuig, dat een buiteling maakte, ging zonder fout door hun ruiten. Voor hen waren de mannen met geeuwhonger en de verlaten kinderen, die slaapdronken neervielen op den weg; voor hen de ruziemakers, die buiten de deur van een of ander wijnhuis gegooid werden; voor hen ook de Lovelace's, wien een jaloersche echtgenoot verzocht had naar hun eigen huis te gaan. Al de onreinheden van de stad kwamen als een bergstroom op hen aanrollen. Zoowel in natuurlijken als in figuurlijken zin waren zij de slachtoffers van een slecht rioolstelsel. Ziet ge niet dat dit alles 't gevolg der constructie was?
De bestemming van de menschelijke samenleving ligt in 't horizontale vlak. De fout van Babel's torenbouw was, dat de architect met het verticaal de proef had genomen. Ziedaar de ware exegese. En de moraal?.... Dat de menschen om vrede te houden niet boven op elkaar, maar naast elkander moeten wonen.
Men moge nu dien architect veroordeelen en zich aan zijn model spiegelen, niemand heeft 't recht om met dien to-
{==288==} {>>pagina-aanduiding<<}
ren van Babel onze steden te veroordeelen en dan te roemen in 't landleven!....

't Tweede tijdperk is dat der verwisseling. Dit loopt van de fransche revolutie tot aan de invoering van het aequivalent.
Gedurende dit tijdvak gaat men ‘naar buiten,’ dat is, heeft men 't er werkelijk op gezet om de stad vaarwel te zeggen en zoo mogelijk te vergeten. 't Huis op Heerengracht of Singel krijgt iemand, die 't bewaren moet; deze iemand trekt, om nauwgezet zijn plicht te kunnen vervullen, met vrouw en kinderen 't onderhuis binnen. Zes maanden lang weet deze iemand niet anders of dat huis is 't zijne. Hij bewoont het niet slechts maar laat het met hoogmoed aan zijn vrienden kijken. Eerst tegen den tijd dat de eigenaar terug komt, brengt een lijstje van kleine veranderingen en verbeteringen, die hij onder zijn oog moet laten doen, hem tot bezinning. Alle overige dagen van zijn zomersche leven zit hij met zijne wederhelft in slaapmuts en nachtjak te ontbijten, onder de veranda in den kleinen bloementuin; of hij doet in zijn boezeroen een middagslaapje op 't overtrek van de canapé in 't groote salon. De eigenaar denkt, gedurende al dien tijd, net zoo veel om 't huis in de stad als een kapel om de poppenhuid, die zij heeft uitgeschud. Hij bouwt en timmert en knutselt aan zijn villa te Zeist of Driebergen, alsof hij daar eeuwig wonen en alle elementen tarten wil. Zelfs begint hij zich gaandeweg voor de dorpsbelangen, de dorperlijke inzichten en meeningen om hem heen te interesseeren. Jaar op jaar vindt hij die terug, zooals hij ze verlaten heeft. Zelfs beweren velen, die hem 's winters in de stad gadeslaan, dat hij meer en meer van dat dorperlijke overneemt; dat de smetstof hem is blijven aankleven, dat hij een en al dorper begint te worden.

{==289==} {>>pagina-aanduiding<<}

Meer dan men weet hangt dat tijdperk samen met de eigenaardige verschijnselen onzer hedendaagsche maatschappij. 't Geslacht waarop ik hier doel, heeft den toon aangegeven waarnaar nog heden een menigte muziekinstrumenten gestemd worden. Het is dit geslacht, dat een berg van modellen voor allerlei actestukken en openbare redevoeringen aan de hand heeft gedaan, waarover gij en ik nog dagelijks pruttelen. Let maar eens op de handelingen onzer gemeenteraden!.... Hoe meent ge dat de dorperheid daar op 't kussen kwam? Hoe anders dan onder de indrukken, die de vaders der tegenwoordige leden op hun buitens opdeden, en aan hun veelbelovende zonen hebben ‘overgedaan’?
Let maar eens op onze stedelijke kerkeraden! Wat doen ze anders dan die van 't platteland copieeren - -, behoudens 't recht om 't erger en breedsprakiger, ja, zelfs dwazer te maken dan die?
Vanwaar de dorperheid onzer conversatie, ons kleingeestig haspelen, ons beuzelen zonder kracht en geur? Ik zeg u dat deze dingen ongehoord waren toen er in de steden wat te doen viel en de steden het land regeerden; ze zijn binnengesmokkeld in het tijdperk, toen de families, als ze weer thuis kwamen van het dorp, met een zucht de hooge kamers betrokken op Heeren- of Keizersgracht!....

't Derde tijdperk, waarmee wij nog niet ten einde zijn en dat, zooals ik reeds zei, met de invoering van 't aequivalent begint, mag het tijdperk der verstuiving heeten.
't Getal dergenen, die de ‘muffe stad’ vaarwel zeggen en 't ‘drukke stadsgewoel’ ontwijken, is vertien -, ja, verduizendvoudigd; alles en een iegelijk moet er uit; maar de zaak zelve is niet verbeterd.

{==290==} {>>pagina-aanduiding<<}

Reeds in den winter begint men met zijne plannen en berekeningen; men reduceert het vooruitzicht van ‘naar buiten te gaan’ tot een optellingssom. 't Toekomstige genot wordt maanden te voren herleid tot een zuinigheidsmaatregel. Een onzer vrinden is verleden jaar in den achterhoek geweest en heeft wonderen verteld van den nietigen prijs, dien hij betaalde....... Een ander is met zijne familie den geheelen zomer in Meerssen geweest; nooit hebt ge van zoo iets goedkoops en tevens voortreffelijks gehoord!.... Een derde is met vrouw en kinderen naar Apeldoorn getrokken; men staat verbaasd als men merkt hoe goed en vooral hoe goedkoop 't daar is.... Nog vernam men van een vierde, die zijne tente in Tilf had neergeslagen en nauwelijks wist hoe hij de uitgetrokken som kwijt zou raken.... Ten laatste is men geinformeerd, hoe een vijfde verrukkelijk goedkoope dagen gesleten heeft in een onbekend dorpje aan den Rijn, of in een nieuw ontdekt Arcadie uit de buurt van 't Ahrthal. Naar al die goedkoope heerlijkheden trekt beurt voor beurt het hart, om eindelijk bij de goedkoopste zich neer te leggen. Men verheugt zich op die manier reeds bij den haard in 't vooruitzicht, dat men de zomermaanden naar buiten zal gaan, zonder meer te verteren dan wanneer men thuis bleef.
Tegen half Mei wordt, in verband met deze voorbereidende werkzaamheden, de onzedelijkheid van zulk een ‘naar buiten gaan’ nog meer openbaar. De eenvoudigste man wordt onder den invloed zijner groote plannen een heer; de waarheidlievendste een leugenaar. De nederigste verandert in een onverdraaglijken bluffer.
Men vertelt aan elk, die 't hooren wil, dat men voor de zomermaanden ‘iets’ gehuurd heeft; dat men niet begrijpt hoe er menschen zijn, die 't gansche jaar in die akelige

{==291==} {>>pagina-aanduiding<<}
stad kunnen blijven; dat men onfeilbaar stikken of uitdrogen zou, als men tot dergelijk lot gedoemd was; dat men aan zijn familie verschuldigd is, ze eenige weken van 't jaar de frissche lucht te bezorgen. Let wel op wie 't zijn, die zoo praten! Zijn het de lui van de Keizersgracht of van ‘de bocht’? Neen, mijn waarde! 't Zijn menschen, die 't niet betalen kunnen; die op een zuinigje den gebraden haan uithangen; die den geheelen winter misschien zullen krom liggen; niet ten gevolge van de rekening van hun optrekje of kamerhuur maar van de extra'tjes waarop zij niet gerekend hadden.
Nu, dat alles gaat mij en niemand aan; dat moeten ze zelf maar weten en ondervinden. Maar wat ons wel aangaat is de onverdragelijke verwaandheid, 't gevolg van die burgermansmanier, waarop men den grooten heer speelt.
Zie ze terugkomen. Ga, als ge lust hebt er meer van te weten, in de eerste veertien dagen van September eens naar de societeit. Ge zult meenen in een vreemd land te zijn, zoo ge al niet onder den indruk geraakt van in een krankzinnigengesticht te verkeeren.
Hier loopt een heer met een verschoten stroohoed u tegen 't lijf en veinst... u niet dan met moeite te herkennen.... ‘Ah! zijt gij 't?... 't Is ook zoo lang dat we elkaar niet zagen. Ik ben drie maanden buiten geweest, weet je, met mijn geheele familie. Verrukkelijk! dat verzeker ik je.’
Een eind verder stuit ge op een anderen vrind, nog onlangs een der fatsoenlijkste en beleefdste menschen, die gij kendet. Hij is onder den invloed van 't buitenleven veranderd als een blad op een boom. Tien tegen een dat hij, in de meening van een buitenman te worden, gemeen en ruw geworden is. De man heeft boersche manieren gekregen. Zijn houding en gang verraden, dat hij enkel met boomen en koeien heeft ver-
{==292==} {>>pagina-aanduiding<<}
keerd. Zijn toon is die van een vrachtrijder; zijn vocabulair is grootendeels ontleend aan dat van een boerenarbeider....
De hemel weet, lieve vriend! hoevelen, die eenmaal dierbaar aan mijn hart waren, op die manier reeds voor mij zijn verloren gegaan. Bewaar mij, bij al wat u heilig is, voor een nieuwe teleurstelling, voor de boezemsmart van een nieuw verlies.... Indien mijne woorden nu en dan bitter zijn, is 't omdat mijn gemoed vol wordt bij de herinnering. Indien ik u gevoelig op de teenen trap, is 't omdat ik u niet wil loslaten, zoolang ik nog kans zie u te behouden.
Laat mij u mogen betwisten aan de hutjes, die uwe ziel willen samendrukken binnen hun leemen wanden. Laat mij u ontwringen aan de omarming van de boschnimfen, die voor sommigen ook al gevaarlijke deernen zijn. Naar mijne overtuiging zijt gij te goed voor het land. Menschen als gij behooren aan de stad. Alleen een ziekelijke toestand, een waan van den dag, een koortsaandoening van de mode; alleen een overprikkeling uwer verbeelding kan u dat doen voorbijzien en vergeten.... Lieve vriend! Ik zou uwe attentie wel willen vragen voor een lierzang op de stad,.... maar voorshands bespaar ik u de kosten, en den looper van 't naaste Hulpkantoor de vracht. Weet alleen dat een onzer gemeenschappelijke vrienden, die op de Provinciale griffie werkt en nooit vacantie heeft, dat gedicht heel mooi vindt. Voor ditmaal vraag ik slechts: Waarom hebben de menschen steden gebouwd, als 't op het land zoo schoon, zoo goed, zoo verrukkelijk is?
Heeft het geslacht der menschen niet ten volle de proef genomen van uw goddelijk buitenleven? Zoudt gij de steden weder willen uitleggen op de vlakte, om de oude toestanden terug te krijgen?

{==293==} {>>pagina-aanduiding<<}

Ik ontken niet dat ik, als kind, eenige sympathie heb gevoeld voor de aartsvaders, als zij rondtrokken van Dan naar Bethel en van Gath naar Gilead - -, om nergens iets anders te vinden dan gras voor hun vee. Maar ik noteer er bij, dat ik nog meer gedweept heb met het leven van Aballino den grooten bandiet; nog meer met de gevaarvolle, piquante omzwervingen van de familie Caspar Hauser. Nu ik een man geworden ben, vraag ik met allen ernst: Waar zou 't heen als die hoogbejaarde aartsvaders eens onsterfelijk geweest waren? Als er aan dat zwerven en trekken geen end ware gekomen?
Wie heeft een ander portret van vader Abraham dan 't zittende, onder den vijgenboom? Wie denkt zich Izaäk ooit in een andere houding dan op zijn bed liggend? Wie stelt zich Jacob, zelfs als deze eenmaal op marsch is, in een ander moment voor, dan wanneer hij ‘zijn leger nederslaat’ aan den avond van elken dag?
In de historie van die eerwaardige mannen (de stichters van een groot volk, dat na eeuwen de christenen zou beschamen door zijn rustelooze vlijt) is te weinig beweging. Ondanks al hun trekken en weder trekken ligt er over hun geheele kamp een doodelijke eentonigheid, die zich zelfs meedeelt aan de hen omringende natuur. Altijd en eeuwig eikenbosschen en vijgeboomen!...... Goede gratiën, had het weelderige Oosten niets anders dan deze?.... Altijd en eeuwig officieele, deftige volzinnen, zóó uit een boek genomen, en geschikt om in den oorspronkelijken vorm door vijftig geslachten heen te loopen, en eindelijk weer te belanden in een boek! Geen enkel standje met den een of anderen kleinen potentaat, of 't loopt over dezelfde schijven als de standjes, die vooraf gegaan zijn en nog moeten volgen! Geen enkele profetie, of zij gelijkt in vorm en inhoud op dui-
{==294==} {>>pagina-aanduiding<<}
zend andere, die nog bewaard worden voor 't nageslacht, of de harten der vaderen reeds hebben verkwikt! Geen morgengroet, of ze zweemt naar 't een of ander legermanifest! Geen legermanifest, of 't begint als een morgengroete! Aan 't geheele tafereel, dat den achtergrond begrenst en op de zijschermen wordt weergevonden, is altijd dezelfde hand gelegd, dezelfde verf gebruikt, dezelfde gedachte besteed als aan andere tafereelen van dezelfde soort en gehalte. Er zijn zelfs bij de hevigste passie momenten van stilstand en vertraging, ofschoon er geen queue van belangstellenden, geen stoet van medespelers is, om dit oponthoud te verklaren. Alle bijbelschrijvers zijn bang geweest voor de oogenblikken van actie. Zij haasten zich, ook bij de hevigste hartstochten, naar de meditatie en de kalmte der bespiegeling. Wie zou, om maar iets te noemen, den braven Jozef niet willen gadeslaan zoo als hij, geroepen bij zijne meesteres, met popelend hart en benauwde borst aan haar kamerdeur klopt? Wie zou hem niet willen volgen met oog en gemoed, als hij ontvlucht aan de godinne der verleiding, die hem 
nog vasthoudt bij den mantel, als deze reeds is afgescheurd en voor een deel in de hand van Potiphar's vrouw gebleven? Wie zou niet willen meerennen met dien jongeling van Oostersche bloedsmenging, als hij vlucht door galerij en kolonnade, 't voorplein over, de geurende bloembedden langs, de geheimzinnig fluisterende boschjes door, de kussend en kozend ruischende fonteinen voorbij, naar 't vrije veld, naar de oneindige vlakte, naar den frisschen windstroom en de koele rivier?....
In stede daarvan zitten we jaar op jaar, met een ietwat oudmannetjesachtig jongeling in den kerker naar zijne droomen te luisteren en voorts te hopen dat de trage loop der wereldsche

{==295==} {>>pagina-aanduiding<<}
dingen, als door een gegraven kanaal, den rechtvaardige zal rechtvaardigen. Ten slotte zien wij een koningsmantel slaan om die borst, waar binnen we zouden meenen (als we niet beter wisten), dat nooit een koninklijke strijd gevoerd is; waar de wereld overwonnen werd, zoo 't heet, door 't gemis van hartstocht en zelfbeheersching!... Och, meen niet dat ik geen oog en hart heb voor 't eigenaardig schoone van het aartsvaderlijke tijdperk. Denk vooral niet dat de godsdienstige gedachte, die ook dat eentonige beheerscht en heiligt, voor mij verborgen bleef; maar stem mij toe dat, juist uit een godsdienstig oogpunt, als openbaring van de eeuwig grootsche en majestueuse Godsgedachte, die een menschenziel kneedt als was en doortintelt als 't licht, die tafereelen geheel iets anders zouden kunnen wezen, dan ze zijn.
Zeg niet dat de schuld hiervan aan den geest der Oostersche volken ligt, aan 't klimaat waarin de dichters in quaestie leefden, aan 't Semitisme dat hen beet hield gelijk een vloek, of op hen nederdaalde als een zegen, zoodra ze begonnen te schrijven.
Ik zeg u, 't ligt aan het buitenleven; aan de overmacht der idylle, aan de aspiraties voor het land en de linnen tenten, waardoor de avondkoelte vrij spelen kon terwijl de eigenaar op zijn rug lag en sliep. Die aspiratie maakte, gelijk wij zagen, zelfs van Potiphar's paleis in Egypte's hoofdstad een soort van herderstent, waar men eenvoudig in- en uitging door 't gordijn op te slaan. Tusschen 't ledikant van zijne meesteresse en Jozefs gevangenneming hangt letterlijk niets dan zoo'n dun linnen kleed!.....
Wilt ge 't bewijs dat ik niet ten onrechte aan 't landleven de schuld geef? Ga dan in gedachte naar 't paleis van Nebukadnezar, of naar de heilige stad Jerusalem op 't ver-
{==296==} {>>pagina-aanduiding<<}
jaarfeest van Koning Herodes - -, en merk op hoe de idylle daar een drama wordt..................................
Wie zal de zegeningen optellen, die op onze hoofden zijn uitgestort sinds de eerste stad gebouwd werd?
De bouw dier eerste stad is een heldendaad geweest. Die eerste stad is voor de oudste wereld belangrijker geworden dan de ontdekking van Amerika voor de nieuwe. Op den top van de Mount Everest moet eens een standbeeld verrijzen voor den held, die 't eerst durfde breken met de dwepende liefde voor het landleven; een liefde, wier toenmalige kracht wij nog heden ten dage kunnen berekenen naar de aan krankzinnigheid grenzende koortsdrift van u en anderen, als ge naar uwe optrekjes snelt.
Hoe onbeschaafde, boersche menschen te allen tijde over de stad gedacht hebben, kunnen we uit het voorbeeld van Remus leeren. In gedachte springt zelfs gij, die voor beschaafd en verstandig doorgaat, minachtend en spottend, slag voor slag, over onze muren heen!
Welnu, weet ge wel dat gij 't alleen aan de stad te danken hebt, zoo het landleven u aantrekt? Dat gij zonder een jarenlang verblijf in de steden, evenals uwe tegenwoordige vrienden, de postbode en de boerenjongen, geen oog zoudt hebben voor het schoone der natuur? Hier, in de stad, is uw geest verlicht, uw oog geoefend, uw smaak verfijnd, uw hart gevoeliger geworden. Voor al dat werk zijn de fabrieken en arbeiders alleen hier. Grove dingen van dien aard maakt men ook op 't land; maar wilt ge iets doelmatigs, elegants, duurzaams en stevigs; of liever, wilt ge iets dat al die eigenschappen in zich vereenigt, dan moet gij 't uit de stad halen.

{==297==} {>>pagina-aanduiding<<}

Dit verschijnsel is wezenlijk merkwaardiger dan de meeste menschen wel weten. Niet alleen bij datgene, wat alleen in de steden gebruikt wordt en dus daar geboren is uit de behoefte; niet alleen bij dat, wat stad en land gemeenschappelijk noodig hebben; ook bij de dingen, die alleen en uitsluitend op 't platte land worden gebruikt en genoten, gaat de bewering dat de stad het veld regeert in allen deele door.
De veldbloem bloeit alleen voor den stedeling. Uitsluitend voor hem zingt de nachtegaal. Als er een boer voorbijgaat, kabbelt de beek niet. Niet aan den lompert, die, op zijn pijp mummelend, loopt te berekenen hoe hij een stuiver meer voor zijn boter maken zal -, niet aan hem vraagt 't panorama onzer weiden of 't niet schoon is.
Dat alles is voor den stedeling! Voor hem werd de kleine arbeiderswoning zoo schilderachtig tegen de helling van een heuvel gebouwd; om hem genoegen te doen werd ze overschaduwd met een hoogen, gekroonden ijp. Te zijnen gunste ontstak de vrouw van den boschwachter het turfvuur op den haard, dat de rook in bevallige blauwe wrongen opstijgt tusschen 't geboomte, en een lichten sluier weeft over het reeds geheimzinnige woud. 't Was voor hem, dat het polderbestuur daar ginds een windmolen liet zetten en bevel gaf die oude halfvergane brugleuning te laten opschilderen. Hoe? als 't niet voor hem was, zou ik waarlijk niet weten voor wien de ooijevaar zijn nest juist in de onmiddellijke nabijheid van die rivier opsloeg, zoodat 't een voorpost gelijkt, die zal waarschuwen als de vijand onze verdedigingslinie bedreigt!....
Waarom zou de natuur en al wat in en om haar is zóó doen, indien 't niets beteekende stedeling te zijn? Indien 't een zegen was en een weldaad als de gevangene mag losbreken hit zijn cel? indien gij, zonder beeldspraak gezegd, het recht

{==298==} {>>pagina-aanduiding<<}
hadt u te beklagen over 't feit, dat ge tot onze poorten zult moeten wederkeeren? De stad heeft u opgekweekt en opgevoed. Al wat ge meer zijt dan een koe.... dat zijt ge door haar....
Doch ik hoor u zeggen: ‘Houd op met uwe gemeenplaatsen. Wat ge daar zegt is duizend en nogmaals duizend keeren gezegd, door menschen die 't beter wisten en veel beter konden zeggen dan gij. Bovendien, noch ik, noch iemand heeft dat ooit weersproken. De vraag, die mij voor den geest gezweefd heeft, is een geheel andere.’
- - Waarde vrind! dat wist ik wel. Al wat ik zooeven gezegd heb, is maar een inleiding geweest om tot die vraag te komen.
‘Dan zijt gij, aanbidders van 't stadsleven, zeer breedsprakig.’
Dat stem ik u toe. Doch laat mij voortgaan.
Uwe grief tegen de stad is een grief tegen de menschen, die daar wonen. Naar de indrukken, die gij op 't oogenblik geniet, voelt gij u buiten de stad beter dan daarbinnen en zijt ge vooral bijzonder ingenomen met de omstandigheid, dat men u niet dagelijks lastig valt met allerlei groote en kleine quaesties, met bezwaren van de beurs of van 't gemoed, met grieven van de familie of van zichzelven, met bekommeringen over zijn maag en klachten over pijn in zijn kunsttanden.
Dat men u niet 's morgens vroeg ten bedde uitklopt en de handen vol stukken stopt, zooals men wijlen Oldenbarneveld of Palamedes deed, is u eene verkwikking; dat men ‘uw ommegang niet zift;’ dat ‘uwe huisgoden door niemands wrock bespiet’ worden; dat men u niet ‘mat door veel aanspraaks;’ dat gij niet ‘beschanst zit met papieren, die door de slaefsche zinnen zwieren;’ dat alles en nog veel meer, wat wij op

{==299==} {>>pagina-aanduiding<<}
rekening van den nieuweren tijd kunnen schrijven, waarvan Vondel niet gedroomd en niet gezongen heeft, vormt de stoffe van uw lofzang op 't land, van uw anathema over de muren en wallen, die een ‘naar buitend zuchtend’ geslacht wel kon veranderen in sierlijke wandelingen voor den burgerman, maar niet wegwisschen uit de herinnering.
Wat u (en ge zijt hiermee volkomen ‘in den regel’), wat u 't meest bekoort is dus: de algeheele absentie van werk en moeite; 't dolcefarniente, 't lazaronisme van het leven op 't land. Gij ligt op uw rug. Ge weet niets en wilt van niets weten. Ge ziet, terwijl ge geeuwt en u uitrekt, naar de torens in de verte en 't ergert u dat men heeft moeten werken om ze te bouwen. Zelfs wanneer ge iets doet - -, doet ge toch niets.... Gij zijt een luiaard ook als ge, op of achter een paard, voortvliegt door de ‘wegen die gekronkeld zijn als eertijds der Cretensen doolhof.’ In plaats van tot de mieren te gaan, gingt ge tot de wespen. In stede van de liefelijke stemming uwer ziel over te brengen op uw oordeel over 't geen achter ligt, zucht ge met voorname-lui's verwatenheid over 't leed dat men u eerlang zal aandoen, door te zeggen: ‘lieve vriend! zoudt ge nu niet wat gaan werken? De mensch is geen koolstronk....’
Zie, amice, als ge wat bescheidener waart, zoudt ge achtenswaardiger wezen. Nu ge ons uwe luiaardsstemming wilt opdringen, zijt ge kortweg belachelijk. Toen gij met pak en zak naar uw optrekje toogt, heeft iedereen, heb zelfs ik, die achter zou blijven, u vriendelijk ‘goede reis’ gewenscht. Reeds toen hebben wij net gedaan alsof we niet merkten, dat ge uw glimlach over ‘die stakkers’ nauwelijks bedwingen kondt. Straks als ge weer terugkeert, zal 't niet anders wezen. De stad zal u welkom heeten; u vragen of ge

{==300==} {>>pagina-aanduiding<<}
u niet kostelijk geamuseerd hebt; u gulweg vertellen dat ze benauwde zomerdagen beleefd heeft en ook graag buiten in 't vrije veld zou geweest zijn, toen de zon hare steenen blakerde en hare grachten koken deed. De stad zal daarbij de hoop en den wensch uitspreken, dat gij nu weer, verkwikt en versterkt, met nieuwen moed en ijver aan 't werk zult gaan en een prettig, vroolijk, gezicht vertoonen.... Als de stad zoo humaan en christelijk gezind is jegens u..... waarom scheldt gij haar dan? Waarom bederft gij den geur der veldbloemen door de onreine dampen van een ontevreden gemoed? Kan 't ooit in de bedoeling van uw meester Pot gelegen hebben, dat men den vacantietijd verontreinigen zou door te schelden op de school, om later de schooluren onvruchtbaar en ongezellig te maken door altijd maar vooruit te kijken naar de toekomende vacantie? Mij dunkt, de man is daarvoor te verstandig, mijn vriend!

't Eenige, wat gij zuiver hebt weten te houden van de besmetting uwer misanthropie, is de betrekking tot uwe kinderen. Bravo! Gij wilt buiten met uwe kinderen spelen zonder papa te zijn. Geloof mij, daar zijn er velen, die dat zelfs in de open lucht, op 't vrije veld niet kunnen.... Ook stem ik u toe dat er gevonden worden, bij wie de natuur te dien aanzien verdronken ligt in een zee van theorieën, die, op de keper beschouwd, niet vruchtbaarder zijn, dan het laisser faire en laisser aller van de meeste ouders in hoogen en lageren stand.
Reeds het feit dat gij, van beroepsbezigheden gedechargeerd (mij dunkt, dat is deftig genoeg uitgedrukt), en, gelijk het heet, vrij man zijnde, uw geest gericht hebt op de intieme belangen van uw gezin, is een bewijs.... dat ge nog niet geheel bedorven zijt.

{==301==} {>>pagina-aanduiding<<}

Iets anders is 't, of gij, door uwe quasi-diepzinnige overdenkingen, de quaestie der opvoeding een haar-breedte hebt vooruitgebracht. Naar 't mij voorkomt, behoeft niemand zich daarmee te vleien.
Indien er op 't land sprake kan zijn van een volledige opvoedingstheorie, zoo is 't geen andere dan die van uw hospes, mijn waarde! Een van tweeën: laat uw jongens opgroeien als de zwaluwen, of gebruik het eenige argument, dat ad hominem verdient te heeten. Voor iets anders, iets hoogers, ten minste.... iets aanlokkelijkers en schooners, is op 't vlakke veld geen plaats.
Heeft Abraham ooit gevraagd: hoe zal ik mijn Izaäk opvoeden? Hebben wij niet de droevige bewijzen in handen, dat noch hij, noch Izaäk, noch Jacob een oogenblik over dat punt heeft nagedacht? Deze landelijkste aller menschen, deze aartsvaders van alle aartsvrienden van 't buitenleven, lieten hun kinderen letterlijk in de wei loopen.... Wat er van terecht kwam, dat kwam er van terecht! Izaäk, zelf opgegroeid als de jonge kalveren, had het voorrecht een zoon te krijgen, die harig was als een bok. Van de twaalf zonen van Jacob waren minstens negen niet veel beter dan de rammen en jonge stieren, die ze weidden. Bij al de zorg, door de aartsvaders besteed aan de instandhouding en bewaring van hun geslacht, vinden we geen enkel bewijs dat ze zichzelven ooit hebben afgevraagd, welk figuur die nakomelingen in de wereld zouden maken. Er zijn dan ook tijden geweest, waarin ze onmiskenbaar een allermiserabelst figuur hebben gemaakt.
Indien de schuld hiervan niet voor rekening der buitenlucht komt, begrijp ik niet hoe 't mogelijk is, dat het bij onze plattelandsbewoners nog altijd precies zoo gaat, als bij de aartsvaders. Kees Hooiberg en Louw Varkensschuur volgen

{==302==} {>>pagina-aanduiding<<}
met hun jongens nog altijd de aartsvaderlijke theorie. Uw hospes is, bij zijne dorpsgenooten vergeleken, ‘een philosoof uit den koestal’.
Meen daarom niet, dat er eenig direct verband is tusschen uw diepzinnig zoeken naar de beste opvoedings-methode en uw verblijf op 't land. Dat gij over den eersten en moeilijksten ouderplicht nu juist begint na te denken, is eenvoudig omdat ge.... nu begint.
Of 't tot uw voordeel is?
Als ik let op de omstandigheid, dat ge veel gevraagd, maar geen enkel antwoord verkregen hebt, ben ik geneigd te zeggen dat het tot uw nadeel is. Als ik bedenk, dat een mensch eenmaal met sommige vraagstukken beginnen moet, zeg ik: ja, 't is zonder twijfel tot uw voordeel. Hoewel alle theorie grau is, kunnen wij 't toch slecht zonder theorieën stellen en vormen ze zich ongemerkt in onzen geest. De theorie is niets dan 't protest tegen de onverschilligheid, tegen 't laisser aller der zoogenoemde practijk. Evenwel is 't veeltijds beter een theorie na te jagen dan te bezitten. Dit laatste moet vooral bij de opvoeding zeer bijzonder in 't oog gehouden worden. Alleen daardoor kan men met zijn kinderen spelen, zonder papa te zijn. Met de afgeronde theorie wordt onmiddellijk de papa geboren en, mijn waarde, ik ken niets afzichtelijkers dan den papa. In zake der opvoeding was ik nog liever een aartsvader!

Een dag of veertien geleden was ik in de gelegenheid een papa te ontmoeten. Daar gij zulk een type zeker in geen drie maanden onder de oogen zult krijgen, teeken ik hem hier even uit. Laat hem aan uw vrouw kijken, of amuseer er uw hospes mee. Ik weet niet waarvoor zoo'n figuur an-
{==303==} {>>pagina-aanduiding<<}
ders dienen zou, dan voor huiselijk amusement op stille dagen..., waarvan gij er zeven in de week tot uwe beschikking hebt.
Geen witte das, geen bril, geen kaal hoofd of paruikje; ook geen deftigheid, geen afgemeten toon, of verpletterende blik; zelfs geen deftig ambt, geen ouderling- of regentschap.... In één woord, niets van de vaders uit Van Alphen; geen zweem van de geweldigen uit den goeden tijd der plak.... en der donkere kast, waarin gij en ik werden opgesloten. Mijn papa is een jong mannetje, dat een zeer fatsoenlijke en tamelijk wetenschappelijke betrekking bekleedt; maar, zooals men 't noemt, zijn carrière nog moet maken. Hij heeft een zeer lief en verstandig vrouwtje; maar dat op den dag van haar huwelijk, met en benevens vele andere dingen, ook haar verstandigheid heeft moeten afgeven aan den heer gemaal. Dat zij hare lievigheid nog heeft mogen houden, is duizend wonder; alleen te verklaren uit het feit dat hij, die ook dit erfdeel had kunnen nemen, zelf van die waar genoeg meende te bezitten.
Voor een maand of tien heeft dit vervelend pedante mannetje van gezegd lief vrouwtje den titel van papa gekregen. Ofschoon zij door een natuurlijk instinct ditmaal niet alles heeft willen afstaan, blijkt het, zoo dikwijls hij voor papa speelt, maar al te duidelijk, dat hij van den aanvang af heeft gedecreteerd: ‘mamà zijn’ is veel; ‘papa zijn’ is alles! Als hij dat niet bepaald gezegd heeft, dan heeft hij 't toch gedacht.
Waarlijk, ik wou dat gij dit ventje over de opvoeding hadt hooren babbelen! 't Was voor een Molière om in verrukking te geraken; voor een Sterne om zichzelf niet meester te blijven. Als ik u zeg dat het geheele levensplan voor zijn kindje klaar lag, zeg ik te weinig. 't Lag niet alleen klaar,

{==304==} {>>pagina-aanduiding<<}
maar 't was al aanbesteed, al in model gebracht -; ik zou bijna zeggen, 't was al gebouwd.
‘Meneer!’ zei hij (zulk soort van pedanten noemt, bij plechtige gelegenheid, zijn beste vrinden meneer. 't Houdt altijd redevoeringen en staat op den katheder), ‘meneer! er is niets eenvoudigers dan de opvoeding. Een kind wordt, of liever, is zooals men 't maken wil. Als de vaders acht geven op elke, ook de kleinste ontwikkeling; als de vaders kennis gelieven te nemen van 't geen de wetenschap op elk gebied ons leert - -; dan moet dat terecht komen.... Er is geen wetenschap zoo evident. Bij alle mislukte menschen wil ik u de fout aanwijzen, die ten grondslag ligt. Die fout zal altijd in de opvoeding te vinden zijn.... Ik houd niet van theorieën, meneer! Theorieën zijn de grootste dwaasheden, die men bedenken kan; maar ik houd van karakterstudie, van empirie op 't gebied der opvoeding; ik let op de statistiek en de resultaten van jaren en eeuwen.’
Of ik op dat oogenblik met een glimlach te worstelen had, weet ik niet; maar hij vervolgde:
‘Ik weet wat ge zeggen wilt. Ik ken die soort van practische bedenkingen waarmee men de beste en grondigste redeneeringen meent te kunnen weerleggen. Gij wilt zeggen, dat ik dan veel te doen moet hebben, veel op te letten en veel te denken; maar, behalve dat dit mijne liefhebberij is, is mijn systeem niet van vandaag of gisteren. Ik verzeker u, men kan veel leeren uit hetgeen men bij anderen ziet.’
Dat was een steek naar mijn hart, geloof ik. (Ge weet, ik heb bij sommige onzer vrinden nog al den naam van 't er maar wat op te laten aankomen). Doch ik pareerde bijtijds met een glimlach en hoofdknik, alsof ik er ook zoo over dacht, en liet hem voortpraten. Eigenlijk deed ik dit om-
{==305==} {>>pagina-aanduiding<<}
dat het mannetje mij zoo immens amuseerde. 't Was drie gulden waard een Exemplaar-Vader onder de oogen te krijgen, die, al jaren vóór de aanvaarding zijner waardigheid, een studie gemaakt had van de vaderlijkheid.
‘Ik verbeeld me,’ dus vervolgde hij, ‘dat de zaak dood eenvoudig is. Ik moet dit kind aan mij binden. Ik moet zijne liefde winnen. Als ik mij die verzekerd heb, moet ik met het kind omgaan, alsof ik in zijn hartje kon lezen en leven.... Gij ziet, het is geen heksenwerk!’
Neen, heksenwerk is 't niet. Als er heksen bij te pas kwamen, zou dit vadertje 't zeker op een loopen zetten. 't Is koekenbakkerswerk. 't Is een zoet voorschrift, waarin geen voedsel zit en geen kracht: 't Is luchtig als vol au vent en knapt als noga.
De groote vraag is: ‘Hoe wint gij de liefde?’ En 't groote probleem: ‘Hoe leest ge in 't hartje van uw kind?’ Als we dat weten, dan weten we de rest ook; dan kan mijn oppasser 't werk wel afmaken.
Alle theorie, lieve vriend! is niet grau. Er is theorie, die geen theorie is en er toch voor doorgaat. Als ge een papa ontmoet, gelijk deze mijn wijsneus, dan zet ik 't u van een graue Theorie te blijven praten.
Hoor eens, als gij kiezen moet tusschen uw hospes en den model-papa.... nog eens, neem dan uw huisbaas! Er komen er nog altijd meer terecht door een stok, dan door pedanterie van de opvoeders. Als gij volstrekt een methode hebben moet, neem dan de eerstgenoemde. Dat is ten minste nog iets!....
Beter doet ge met voort te gaan gelijk ge deedt. Zoolang gij buiten op uw rug ligt, kunt gij gerust blijven vragen: Hoe moet ik mijn jongen opvoeden? Zoodra ge behoorlijk zijt

{==306==} {>>pagina-aanduiding<<}
uitgerust, moogt gij gaan spelen met den knaap. Vóór alles, denk niet dat de jongen slecht is als hij u met den bal tegen uw neus gooit, of onder 't stoeien uw waardigheid uit het oog verliest. Honderd tegen een, dat het bij 't kind aan dezelfde oorzaak moet worden toegeschreven, die, volgens mij, de reden uwer ongemotiveerde uitvallen tegen de stad en 't stadsleven is..., namelijk, aan de buitenlucht; aan het vagabondeeren door bosch en velden; aan de neiging, die we allen hebben om nu en dan een kwâjongen te zijn.
Wees maar gerust; als hij weer binnen de muren is, komt dat evenals bij zijn vader wel in orde. Uw boerenjongen zal weer overgaan in den ‘jongeheer.’ Daarom kan hij nog heel goed een jongen à la Hildebrand blijven....
Voor u en uw zoon hoop ik, dat ge nog vele mooie dagen moogt hebben; voor de eer van dezen langen en classieken brief, dat gij, als we elkander van aangezicht tot aangezicht wederzien, niet zult durven beginnen, gelijk onlangs een onzer kennissen, die ook van zijn optrekje weer in de stad gekomen is: ‘Zoo, ouwe jongen! heb jij het leven kunnen houên in die miserable stad?’....






{==307==} {>>pagina-aanduiding<<}

Op Sint-Bogermansdag van 1869.

- - ‘Zelfs het noemen van Bogerman geschiedde met eerbied voor zijn nagedachtenis - -.’
Bravo!.... Doch wáár geschiedde dat? En wanneer? En bij welke gelegenheid?
In de groote zaal der Kon. Ned. Yacht-club te Rotterdam; op den tweeden avond van zomermaand dezes jaars; aan het feestmaal waarmee de remonstrantsche broederschap haar 250-jarig jubile gesloten heeft.
Driemaal bravo!.... Wie kan er nog meer van vertellen?
J. Herman De Ridder heeft er reeds meer van verteld. Lees zijn ‘tweetal feestdagen,’ en beken dat er op 1 en 2 Juni in de Maasstad een schoon en merkwaardig feest is gevierd.
Als ik zei: zóó schoon en merkwaardig dat men er desnoods een letterkundig congres of een concours van scherpschutters voor had kunnen verzuimen, dan zou ik te weinig zeggen.
Lees De Ridder's geschriftje en gij stemt mij dat toe.
De remonstrantsche broederschap, feestvierend in de kerk en in het huis der maaltijden; op een en andere plaats met den voorzitter en onder-voorzitter van de Synode der Ned. Herv.

{==308==} {>>pagina-aanduiding<<}
Kerk, als genoodigden, in haar midden -; weet gij iets piquanters te bedenken?
Toch is er van piquanterie niets ingekomen. Ook aan het levendige feestmaal niet.
Ik moet zeggen dat de kerkelijke wereld vooruit gaat.... Wat belieft U?... Zou het geen pas hebben gegeven als men van remonstrantsche zijde eenige hatelijkheid had gedebiteerd, toen eenmaal de synodale heeren genoodigd waren?.... Dat kan wel zijn; doch vooreerst is het feit dier noodiging op zichzelf iets verblijdends; ten tweede vind ik het fideel dat de invitatie is aangenomen; ten derde acht ik het merkwaardig dat er tegen een en ander geen storm in den kerkelijken lande is opgestoken; ten vierde moet gij bedenken dat het ruim zoo moeielijk is een goed werk tot een goed einde te brengen als het te beginnen....; adres aan zooveel onvoltooide goede werken (openbare en geheime, private en genootschappelijke, kerkelijke, militaire en civiele) als gij u in de gauwigheid weet te herinneren.
Hoe licht had het kunnen gebeuren, en hoe verschoonlijk zou het zijn geweest, als er hier en daar in de drukte van 't festijn, bij den vuurstroom der toasten, een van die woordekens ware gevallen, die een koninkrijk in opstand en het prettigste feest ten val kunnen brengen!....
Dit had te eerder kunnen geschieden, wijl door de feestgenooten nog dienzelfden dag een merkwaardige collectie spotprenten en pamphletten uit den ouden tijd bezichtigd en doorsnuffeld was; genoeg om er op klaarlichten dag een griezel van te krijgen. Ik laat er nu andere tentoongestelde voorwerpen, als de kan en den bril door Geesteranus op Loevestein gebruikt, zoowel als het metselaarsbuis van den vluchteling Huig De Groot, nog buiten. 't Is anders genoeg bekend hoe zulke dingen op de

{==309==} {>>pagina-aanduiding<<}
zenuwen kunnen werken, zelfs van de beste menschen; en 't mag daarom schier een wonder heeten dat in de Kon. Ned. Yachtclub alles zoo vreedzaam en liefelijk is toegegaan.
De herinneringen van den dag waren, meent gij, te grootsch en de redenen tot dankbaarheid te talrijk om voor den boozen geest der nijdigheid een plaats te laten....
Doch lieve vrienden, een mensch blijft mensch; ook op een jubile, ook in een kerkgebouw, ook in de Kon. Ned. Yachtclub. Zegt wat gij wilt, maar erkend dat het iets groots, iets zeldzaams is wat de voornoemde Herman De Ridder, als geloofwaardig oog- en oorgetuige, in zijn even stichtelijk als onderhoudend geschrift ons meldt:
- - ‘De opsomming van - - toasten blijft achterwege schoon het van de daken verkondigd worde, dat er onder de opgewekte harmonie geen enkele wanklank is gehoord. Zelfs het noemen van Bogerman geschiedde met eerbied voor zijn nagedachtenis - -.’.......................................................
.... Ik wil er geen gewoonte van maken mij op 11 September, den verjaardag van Bogerman's dood, aan zekere meditatiën over te geven; doch op den 11den van herfstmaand dezes jaars kan ik er moeilijk buiten. Het gebeurde te Rotterdam en 't geschrift van De Ridder, dat mij juist heden door een vriendelijke hand werd toegezonden, zijn mij te sterk.
Men stelle zich gerust! Mocht ik, twee jaren geleden, ‘den bekenden voorzitter der bekende synode’ de hand boven 't hoofd houden omdat zijn ‘beminnelijkheid’ werd gepersiffleerd en dus miskend; ik zal hem waarlijk niet, als Jantje Contrarie, gaan miskennen nu het nakroost der gebannen remonstranten

{==310==} {>>pagina-aanduiding<<}
zijn naam met eerbied heeft genoemd op den aandoenlijken feestdag. Doch recht is recht. Zoomin de levenden zich mogen groot maken ten koste der dooden; zoomin mag hun grootheid verkleind worden ter wille van wien of wie ook uit het voorgeslacht. En als de remonstrantsche broederschap op haar 250jarig jubile heeft feestgevierd, zonder eenige bitterheid jegens de Bogerman's van vroeger en later tijd; dan is en blijft dat een feit, waarvoor ik openlijk den hoed wil afnemen; dan kom ik er voor uit dat het schoone en aantrekkelijke van dit feit eerst recht gewaardeerd wordt als men zich eenigszins herinnert wat de broederschap in haar leven al zoo ondervonden heeft; dan acht ik het noodig dat daarvan iets verhaald of herinnerd worde. Is dit zooveel als oude veten oprakelen? Neen, het is niets dan een weinigje medewerken om een der jongste openbaringen van verdraagzaamheid en waardeering in helder licht te stellen. Ik doe dit op mijn manier en hoop er niet somber of bitter bij te worden.

‘Zelfs het noemen van Bogerman geschiedde met eerbied voor zijn nagedachtenis.’
En de feestgenooten wisten toch voor 't meerendeel zoo goed, hoe vreeselijk hard hij voor de vaderen was geweest! Zij wisten van den schier duldeloozen hoon, waarmee hij ze overladen; van de ziedende drift, waarmee hij den edelen Episcopius en zijn mede-gedaagden de deur (der synodale vergaderzaal) gewezen had.
‘Dimittimini! Exite! Mendacio incepistis, mendacio finivistis! Ite!......’ dus had hij geroepen, neen, gekrijscht; en al heette het Latijn, 't was toch op zijn goed Hollandsch meenens geweest; 't deed evenveel pijn alsof hij gezegd

{==311==} {>>pagina-aanduiding<<}
had: scheer je weg, canaille!.... De buitenlandsche godgeleerden hebben er schande van gesproken en Jacobus Trigland betuigt, dat hij met schrik en ontzetting den president heeft aangestaard.
Als Jacobus Trigland zoo iets betuigt, dan mag men aannemen dat het inderdaad meer dan erg is geweest; want deze man was niet vervaard voor een kleintje. Zelfs de omstandigheid dat hij en Episcopius op een en denzelfden dag ter wereld kwamen, heeft 's mans haat tegen de remonstranten, zoover ik weet, niet noemenswaardig verzacht. Gij bemerkt dat ik Jacobus Trigland Senior bedoel; denzelfden, die door zijn ‘rechtmatigde christen,’ een Caspar van Baerle aan 't lachen bracht en hem het ‘Discours of vertoog’ in de pen gaf, ‘waarin met een rechtvaerdige vrymoedigheyt van sprake bestraft worden de ondeugende raedslagen van sommige theologanten en predikanten onzes vaderlants;’ denzelfden, die, om zijn te keer gaan tegen collega Hanecop, in den ‘rommelpot van 't hanekot’ bestraft en door Vondel een kalkoensche haan genoemd werd, die te veel Rijnwijn dronk (tusschen twee haakjes, een gekkernij van ‘Sinjeur’ Vondel, die ik lang zoo onschuldig en ook zoo amusant niet vind als de ernst, waarmee de meergemelde Trigland den naam zijner eerzame huisvrouw, geboren Stoof, in Astophia veranderd heeft).
Nu, deze Trigland voelde zich door Bogerman's woesten uitval ontzet. Het ‘dimittimini! exite!’ en wat daar verder volgde was hem te kras. Nogtans hebben de remonstrantsche broeders van 1869 den naam des geweldigen met eerbied willen noemen!... Dat heet ik zelfbeheersching en humaniteit. Is 't voor een zuiver gereformeerde niet om er jaloersch van te worden?...

{==312==} {>>pagina-aanduiding<<}

Misschien!... Doch wie of wat is zuiver gereformeerd? Als we dat maar wisten!... Ik vrees evenwel, dat we er nooit of nimmer het rechte van zullen te weten komen en begin te vermoeden, dat onze vaderlandsche geschiedenis ruim zoo onderhoudend zou zijn, als het vraagstuk maar nooit ter tafel ware gebracht. Is het eind van die quaestie niet verloren?... En 't begin? Laat zien... 't begin?.. Mij dunkt, daar weet Caspar Coolhaas van te praten. Ja, omstreeks dien tijd zijn de poppen aan 't dansen geraakt -; of neen, 't was geen poppenspel; dat zou 't geweest zijn als 't geen bloed en tranen had gekost.
Arme Caspar Coolhaas! Die vriendschap met den Leidschen magistraat is hem duur te staan gekomen. Een lange geschiedenis, waarvan ik 't fijne niet recht begrijp; 'k moet er Rogge nog eens op nalezen. Zooveel is zeker dat Guido De Bres er ten slotte bij te pas kwam; zijn geloofsbelijdenis ten minste. Voor die geloofsbelijdenis kon Coolhaas niet bestaan, naar de meening van de Nationale Synode te Middelburg in 1581. Ik zeg niet dat Coolhaas er een haar minder om was; ik zeg maar wat de heeren te Middelburg meenden. En ik wijs er op, dat bedoelde heeren de quaestie van 't zuiver gereformeerde, zoo al niet op touw gezet, dan toch bijzonder in 't oog loopend hebben aangebonden. Sedert dien tijd, ach arme, is er schier geen quaestie zoo akelig geweest. Al dadelijk werd Coolhaas geprest om openlijk poenitet te... te zeggen. Dat verkoos hij niet; iets wat ik heel verstandig vind, maar 'tgeen zijn positie niet voordeeliger maakte. Wat al verdriet heeft die man geleden, en dan ten slotte nog uit de kerk te worden gebannen ‘tot aen die tyt toe dat hy hem van herten bekeerde!’ Men zou er onder zulke omstandigheden toe komen, om de bekeering voor een der domste

{==313==} {>>pagina-aanduiding<<}
dingen te houden, die een mensch prakkezeeren kan. Tot zijn geluk... wellicht... heeft de verjaagde Caspar niet veel tijd meer gehad; hij stierf weldra, en dat was in zijn geval een wezenlijke uitkomst. De ‘quaestie’ evenwel werd niet met hem begraven; eerlang stak zij het hoofd weer op; ditmaal niet te Leiden - de stad der quaestiën bij uitnemendheid en toch zoo'n goeie stad! -; maar te Delft. Als gij een oogenblik nagaat wat er al zoo uit voortkwam, dan zult gij opnieuw overtuigd worden hoe aardig een stuivertje rollen kan.
In 1589 gaven de Delftsche predikanten Arnoldus Cornelii Van der Linden en Reinier Donteclock een boekske uit, waarin zij zoo vrij waren om op sommige punten der praedestinatie-leer van Calvijn en Beza in gevoelen te verschillen. Die goeie lieden meenden daarmee niets onbehoorlijks te doen. Donteclock zelf heeft verzekerd dat het gevoelen over gemelde leer te dien tijde een ‘partikulier gevoelen’ was, ‘daer niemant aan gebonden werd.’ Maar de tijd van die ‘partikuliere’ liefhebberijen scheen sommigen al meer dan lang genoeg te hebben geduurd. Wat zou er van het menschdom worden, als 't in zulk soort van dingen zijn eigen gevoelen hebben mocht?... Er moest een keuze worden gedaan tusschen Calvijn en Zwingli; tusschen Beza en Bullinger; tusschen - - enfin, tusschen allerlei heeren, die er, onder ons gezegd, ook al niet meer van wisten dan gij en ik. 't Begon meer en meer drijverig en onpleizierig te worden in den lande, doch let nu op!
Te Franeker woonde in die dagen Martinus Lydius, een professor, een hooggeleerde en dus een man, die - men vergelijke De Genestet in 't zooveelste leekedicht -, die meer wist dan een zeergeleerde; zelfs meer dan twee van die soort.

{==314==} {>>pagina-aanduiding<<}
Martinus Lydius krijgt het boek van de Delftsche domine's in handen, gaat er mee naar zijn kamer, leest en leest, en.... vindt dat het, eigenlijk gezegd, een schandaal is. (Hoe gezellig zal het destijds in professor's huis zijn geweest!) Wat zal Martinus Lydius doen?... Zijn mond houên over 't geval en zich met nuttiger dingen bezighouden, meent ge? Doch ik verzoek u ernstige zaken, en dus ook een professor, ernstig en eerbiediglijk te behandelen. Wat zal Martinus Lydius doen? vraag ik andermaal. De Delftsche predikanten van dwaling (lees: zonde) overtuigen?... Dat ware wel 't eenvoudigste geweest. Doch neen, hij weet er iets nog eenvoudigers op; hij zal 't een ander laten doen... Hij zal 't opdragen aan Jacobus Arminius, predikant te Amsterdam. Dat wint tijd uit en... hoofdbrekens!... Ook heeft het meer houding dat een predikant door een predikant worde terechtgezet... Bovendien, men kan nooit weten....
Professor Martinus Lydius schrijft dus een briefje aan den Amsterdamschen domine voornoemd. Indertijd had Arminius te Genève de colleges van Beza bijgewoond; hij was de aangewezen man, 't kon niet beter.... Eilacie, ook aan Lydius is 't gebleken dat een professor zich vergissen kan. ‘Als de Professoren niet uitmunten, wie zullen het dan?’ heeft wel is waar Prof. Doedes - in zijn 1917 - gevraagd; doch op die vraag na is er van een professor nooit iets ongelukkigers uitgegaan dan 't verzoek van Professor Lydius.... Wat gebeurt er?
Jacobus Arminius is tegen de opdracht uit Franeker niet bestand. Hij neemt V. d. Linden en Donteclock onder handen (waarschijnlijk hadden de Amsterdamsche predikanten toenmaals meer tijd dan tegenwoordig, of mogelijk deden ze iets minder aan huisbezoek); hij neemt, zeg ik, het boek van de heeren

{==315==} {>>pagina-aanduiding<<}
onder handen en leest... en leest... en vindt het volstrekt geen schandaal en meent, wat meer is, dat er niets tegen te zeggen valt, en zou zelfs wel eens willen hooren wat Professor er tegen heeft....
Of van dien tijd het spreekwoord dagteekent dat men geen kleinen jongen om een boodschap sturen moet, mogen anderen beslissen.
Zelden althans zal een kleine jongen gekker hebben gekeken dan Prof. Lydius, toen hij hoorde van 't geval. Een geval, dat wel eens meer zou plaats grijpen, mutatis mutandis, als er meer eerlijkheid in de wereld was gelijk die van den ‘goddeloozen Armijn.’
Arminius, eenmaal aan den gang, wist zoo spoedig niet van uitscheien; ook maakte hij van zijn bevindingen geen geheim. Niet lang of de collega's staken - als ik 't zoo noemen mag - de koppen bij malkander; en eerlang werd de Amsterdamsche gemeente op de voorproefjes van boven- en benedenvaldrijverij getracteerd. 't Ging er warmpjes toe in de kerken; zelfs de meest geroutineerde bezoekers zagen er zich gestoord in hun middagslaap. Dat kon zoo niet langer. Allerlei oliekruikjes werden geledigd om de hooggaande twistgolven te stillen; eindelijk, toen er niets anders te bedenken overschoot, ontboden de burgemeesters van Amsterdam op 11 Februari 1592 den geheelen kerkeraad voor zich... en de kerkeraad kwam. De regeering gaf alstoen vriendelijk te kennen, dat het haar aangenaam zou zijn als de heeren predikanten zich met hun disputen binnen hun kransjes wilden bepalen; want dat het wezenlijk in de kerken niet om te harden was.... De predikanten op hun beurt zeiden toen heel vriendelijk, dat de regeering wel gelijk kon hebben.... En daarmee trok het onweer voorloopig af? Als er nu in 1602 te Leiden maar geen pest ware uitgebroken!...

{==316==} {>>pagina-aanduiding<<}

Doch zij brak uit en nam al spoedig twee professoren in de theologie weg. Dit was het sein of de aanleiding tot een nieuwe twistpestilentie, en ook hierbij heeft wezenlijk weer een professorale vergissing kwaad gedaan.
Had namelijk professor Antonius Thysius van Harderwijk vooruitgezien dat hij later tegen Arminius zou schrijven, dan zou hij hem bij de Leidsche curatoren in 1602 niet zoo sterk hebben aanbevolen en Arminius ware denkelijk geen Leidsch professor geworden. Ware dit niet geschied, professor Gomarus zou zich waarschijnlijk niet zoo nijdig hebben gemaakt. Had Gomarus zich wat bedaarder gehouden, dan zou misschien.... Doch gij hebt gelijk, op die manier kan ik nog een paar dagen voortredeneeren en dat leidt tot geen deugdelijk resultaat.... Redeneeringen of beschouwingen van dien aard heeft men met een schoolterm, geloof ik, wel eens Shandyisme genoemd. En een Shandyist heeft, meen ik, gezegd dat de gedaante der wereld op 't oogenblik een gansch andere zou zijn als de neus van Cleopatra iets smaller of breeder, iets korter of langer ware geweest. Dus, op dit terrein zijn geen lauweren meer te behalen.... Ik keer tot mijn deugdelijker methode terug....
Laat ons nu meteen maar een reeks van jaren en een bergketen van petitiën, instructiën, verhooren en kleine harrewarrereien doorvliegen (altijd overdrachtelijk gesproken), totdat wij in den glorietijd van het Dordsche bâton maréchal en in het synodale land der belofte zijn gearriveerd. Als wij toch niet voor ons pleizier uit zijn, dan maar hoe akeliger hoe liever!

Wij komen dus nu in het beau milieu van de drukte. Arminius is sinds jaren dood; de remonstrantie is ingeleverd en de contra-remonstrantie heeft zich niet laten wachten. De

{==317==} {>>pagina-aanduiding<<}
preekstoelen hebben gedaverd (dit is het geijkte woord), dat het een aard had. Zoo langzamerhand is de goêgemeente mobiel gemaakt, om op te trekken naar 't geen zij niet weet en mee te vechten voor 't geen zij niet kent. Te Rotterdam, 's-Hage en elders hebben de contra-remonstranten hun onderonsjes, zelfs in de buitenlucht, boven samenkomsten met de tegenpartij in een en 't zelfde kerkgebouw verkozen. Het christendom is tot nader orde op non-activiteit gesteld; doch met de quaestie van 't zuiver-gereformeerde gaat het aardig vooruit. Van alle zijden heeft men de rijke en schoone moedertaal voor een gepaste polemiek geëxploiteerd. Caspar Van Baerle weet nauwlijks iets nieuws meer te bedenken, en de heeren van den kansel sluiten hun mond alleen om het pleizier te hebben van hem weer open te doen. De Staten van de bijzondere provinciën, zoowel als de Algemeene Staten, hebben gelegenheid gehad om zich uit allerlei benauwdheden te redden, in allerlei bochten te wringen, op nieuwe benauwdheden voor te bereiden. Nu en dan heeft het niet veel gescheeld, of de heele boel ware in 't honderd geloopen. Staatsgezinden en Prinsgezinden hebben elkaar willen opeten, en door de waardgelders is die eetlust vermeerderd. 't Was gedurig van weerskanten er op en er onder. Soms heeft geen menseh uit al de historiën kunnen wijs worden. Ook de prins is danig in de engte geweest en heeft getoond dat hij, schoon eigenlijk tot de landmacht behoorend, vrij handig laveeren kon. Zoo is de elfde van slachtmaand 1617 in 't land gekomen en de Alg. Staten hebben bij meerderheid van stemmende gewesten bepaald, dat er dan in vrede's naam een Nationale Synode zal zijn. De gewesten die er tegen waren, hebben daarna verschrikkelijk op haar poot gespeeld; het einde aller Nederlandsche dingen is, naar allen schijn, nabij

{==318==} {>>pagina-aanduiding<<}
geweest. Prins Maurits heeft toen gedacht: nu of nooit! Te goeder ure heeft Jan Dankaarts van Amsterdam, vroeger notaris in Den Haag en in beide plaatsen min of meer een smeerpoes, een handje geholpen. Jan Dankaarts heeft uit zijn duim gezogen dat Oldenbarneveldt van de Spaansche regeering als landverrader 120000 dukaten heeft gezakt, en Uitenbogaart iets minder. Dat vertelsel heeft geholpen. Prince Mauritius is vervolgens aan 't veranderen van de regeeringen gegaan, en het razende volk heeft in de handen geklapt. De Staatsgezinden zijn in het onderspit gekomen, en eindelijk is de synode van Dordrecht saamgeprest. Op den 13den van slachtmaand heeft domine Balthasar Lydius van Dordrecht die geopend en op verzoek van Willem Lodewijk, Grave van Nassau is de heer Bogerman daar zooeven tot voorzitter benoemd.... Zoo zijn wij dan nu op de Synode, en.... als gij er niet tegen hebt, zullen we nu maar geen van de zittingen bijwonen. Er is buiten de zaal genoeg occasie om te zien, dat het daarbinnen heelemaal misloopt voor de remonstranten. Een oogenblikje om weer in den adem te schieten!

Nog vóórdat de eerwaarde Synode haar roeping volbracht had, werden de remonstranten op droeve wijze gewaar, dat men korte wetten met hen zou maken. Dit vooral te Utrecht, waar de zucht om op eigen hand synodetje te spelen reeds lang vóor de dagen van Dr. A. Kuijper in 't bloed heeft gewoeld. In die merkwaardige stad (bestemd om, bij eventueele opkomst van een Hollandschen Heine, het Hollandsche Göttingen te worden) had het remonstrantisme te onzaliger ure, en als bij mirakel, heel wat aanhangers gekregen; volgens Trigland altemaal door opstokerij van Uitenbogaart en andere

{==319==} {>>pagina-aanduiding<<}
‘bisschoppen;’ doch Trigland maakte er wel eens een gekheid van (bij voorbeeld: van Stoof Astophia, gelijk wij gezien hebben).
In hooimaand 1618 had Prins Maurits zich het lot der Utrechtsche gereformeerden aangetrokken. Zoo spoedig namen deze in sterkte en ijver toe, dat de regeering der stad reeds den 8sten Februari de vijf kettersche predikanten vóór zich riep en op staanden voet van hun bediening ontzette; een en ander zonder overleg met de groote Synode. Twee van die predikanten beloofden vervolgens, dat ze zoet zouden zijn en nooit meer zouden meepraten (met andere woorden: ze teekenden de ‘akte van stilstand’); waarop ze naar huis gingen met een reprimande. De drie overigen daarentegen hielden zich kras en werden 24 Juli deswege tot ballingschap veroordeeld. Nog denzelfden dag werd het vonnis door welwillende medewerking van de regeering uitgevoerd, ten minste aan Speenhovius en Van Zyll. Tegen den avond gingen deze mannen hunne gevangenis uit; den weg naar Waalwijk op. Ze hadden zoo gaarne van echtgenoot en kind eerst afscheid genomen; maar 't werd niet toegestaan. Ze hadden om linnen en mantels gevraagd voor de reis; maar 't behoefde niet. Zonder afscheid gingen ze en zonder mantels; doch ze zouden daarom niet zonder eenige toespraak en bedekking zijn. Twee vuile stadsdienders gingen met hen, alsook twee krijgsknechten met geladen geweer. Dit was het uitzet, hun door Utrecht's regeering gegeven tot Waalwijk toe. En de knechten waren als hunne heeren!... Niet bang om een ketter te mishandelen. Naar men verneemt, moet het schandelijk zijn toegegaan onderweg.... 't Is gelukkig al een poosje geleden; laat ons maar bedaard blijven!
Lieve menschen, als ge niet bedaard blijft, waar moet het

{==320==} {>>pagina-aanduiding<<}
dan heen? Want wat we tot nog toe hoorden is wezenlijk slechts een noot of wat uit de ouverture....
Tegen het eind van Juni werd de groote Synode gesloten. Op den derden van hooimaand verscheen het fameuse plakkaat van de Alg. Staten, in zijn soort door de kenners voor niet minder classiek gehouden dan het plakkaat van de hertogin van Parma, dat op denzelfden datum, 53 jaren te voren, verscheen.
De gereformeerde plakkaathelden van 1619 deden in ketterhaat voor de roomsche dito's van 1566 niet onder; de remonstranten voelden er alles van. Niet zoodra was het plakkaat der Staten uitgevaardigd, of de ketterjacht werd op groote schaal voortgezet. Die van Utrecht handhaafden hun reeds verkregen roem. Door een provinciale synode werd, met behulp van Johannes Bogerman en een stuk of wat andere Dordsche député's, in een ommezientje het vrome gewest van zessen klaar gemaakt, althans, van remonstrantsche goddeloosheid gezuiverd. Afzetten, in de gevangenis sluiten, over de grenzen jagen, een en ander ging met ongeloofelijke vaardigheid van de hand, en langs dien weg werd er menig zieltje voor het zuiver gereformeerde herwonnen.... Ten minste, het bleek ook hier dat de martelaarskroon niet van ieders gading was. Onder hen, die niet zoo verstandig waren geweest om bij tijds hun biezen te pakken, begonnen niet weinigen in te zien dat de gereformeerde gevoelens, uit het oogpunt van finantieele en andere maatschappelijke voordeelen, de voorkeur verdienden. Vooral wanneer men geen stichtelijke rijmen kon maken als Camphuizen, die er trouwens ook niet meer dan droog brood van at; waarom zou hij anders in den vlashandel zijn gegaan en dat te Dokkum?.... Intusschen, de remonstrantsche gevoelens kostten niet alleen geld, rust,

{==321==} {>>pagina-aanduiding<<}
domicilium en andere begeerlijke zaken....; ook met het leven werden ze soms betaald.
Heeft men zich, aan den feestdisch van 2 Juni dezes jaars, de Rotterdamsche gruwelen van wijnmaand 1619 niet herinnerd? Heeft men er gedurende de twee Juni-dagen den toren der groote kerk niet nog eens op aangezien? Of is de toren door den bliksem getroffen, waar, den 20sten October van 't genoemde jaar, de wethouders en predikanten van Rotterdam door verrekijkers (pas uitgevonden) naar de tooneelen keken, die buiten de stad plaats grepen? Werd er toen buiten de stad niet een samenkomst van remonstranten op de jammerlijkste manier verstoord? Gebeurden daar niet soortgelijke dingen als, bij een andere gelegenheid, door den bode uit de Gijsbrecht gezien en verhaald werden?
Och, och, welk een tijd is dat geweest!
En toch, 't zou vrij wat erger worden. Den eersten van Sprokkelmaand 1620 loofden de Alg. Staten aan ieder, die een remonstrantschen predikant te pakken kreeg, een premie uit van 500 gulden..., Nederlandsch courant. Die goede Staten wisten zeer wel dat men voor geld heel wat gedaan krijgt, ook zonder goede woorden!...: Zij kenden hun volkje en beleefden weldra meer succes op hun maatregel, dan eenige maatschappij tot werkverschaffing in later tijd ooit ondervonden heeft. Binnen kort was er ruim zoo veel aanbod als vraag. Lieden, die anders niet veel plachten uit te voeren, zelfs wel voor leegloopers passeerden, werden toen zoo ijverig als jachthonden. Personen, die van het kerkelijke leven nooit hun bijzondere studie hadden gemaakt, wisten eerlang op uren afstands een remonstrant van een ander schepsel te onderscheiden.
Er hadden allerlei ongewone dingen plaats.

{==322==} {>>pagina-aanduiding<<}

Men verhaalt van schouten en dienders, die anders de bokkigheid zelve schenen en daarenboven ook al niet doorgingen voor bijzonder actief -; maar die toen op eenmaal doodfamiliaar werden, met iedereen praatjes aanknoopten, uit eigen beweging visites gingen maken en zelfs ongevraagd de huizen onderzochten, van boven tot beneden, alsof ze niet dulden konden dat er iets aan zoo'n huis mankeerde!....
Men verhaalt van remonstrantsche predikanten, die, in een andermans kleeren, door 't land zwierven.... terwijl, omgekeerd, geen mensch in hun schoenen wou staan.
't Is gebeurd dat Paschier De Fijne op de Oude Brug te Amsterdam, als schipper verkleed, een maatje kersen kocht en oppeuzelde; niet bepaald omdat hij er zoo'n trek in had, maar eenvoudig opdat men 't niet in het hoofd zou krijgen hem voor den gewezen domine van Jaarsveld te houden. Heeft men er aan 't dessert in de Yacht-club de kersen niet op aangezien?
't Is gebeurd dat Allert Dirksz. te Kampen een man in zijn huis zag komen, van wien hij niet meer wist dan van den Japanschen Mikado. Allert Dirksz. had nauwelijks den tijd om bij zichzelf te vragen wat die man willen mocht -, of daar kwam de schout al aan, om Allert Dirksz. en dien man, beiden, in te pakken. Achttien weken zat Allert in een akelig kerkerkrot. Toen was de preventieve gevangenis ten einde (dat blijft altijd een grootsche inrichting!), en toen mocht hij duizend gulden boete betalen - - voor betoonde gastvrijheid aan een remonstrantschen domine!....
't Is gebeurd dat tachtig arme Noordwijker visschers niet minder dan tweeduizend guldens aan de regeering moesten betalen voor de lectuur van een troostbrief, dien de vroegere pastor loci, Wilhelmus Loman, hun gezonden had!....

{==323==} {>>pagina-aanduiding<<}

't Is gebeurd...... Doch laat ons blij zijn over hetgeen er niet gebeurd is. De Alg. Staten hebben hun zin niet gekregen. De premiën van f 500 bleken, bij slot van rekening, in 't water te zijn gegooid; want de remonstranten hielden trots alle vervolging een vasten grond onder de voeten. Hoe dat zoo gekomen is, moet gijzelf maar eens nagaan, doch ik voor mij hoop dat men in de Yacht-club een toast zal hebben gewijd aan al de contra-remonstranten, die indertijd liever honger wilden lijden dan de f 500 verdienen en liever naar 't cachot gingen dan een ander naar 't cachot te helpen. Eere wien eere toekomt!
Als men bedenkt dat een sommetje van f 500 ook in die dagen voor menig huishouên een uitkomst zou zijn geweest; als men in aanmerking neemt dat de goê gemeente zich met schriftuurplaatsen over het recht der overheid op obedientie had kunnen dekken; als men zich gelieft te herinneren met wat rustigheid zelfs predikanten, voorgangers der gemeente, de f 500 in hun zak staken, en hoe zelfs domine Gosuinus Buytendijck van Goeree de eerste was, die, door het uitleveren van een collega, met de premie strijken ging - -; inderdaad, dan moet men erkennen dat er ook onder de contraremonstranten voortreffelijke lui zijn geweest; menschen, bij wie de natuur boven de leer gold en voor wie 't maxime (van sommige handelsvernuften) dat zaken zaken zijn, dat hebben hebben en krijgen de kunst is, lang niet het hoogste was.
Er is met den handelsgeest der Hollandsche natie zeer onaardig de spot gedreven. Men heeft zelfs zijn verwondering over 't feit betuigd, dat de Hollanders onder de eersten behoorden, die meededen aan de kerkelijke reformatie der 16de eeuw. ‘Want,’ zeide men, ‘zij konden toch voorzien dat langs dien weg hun vischleverantie aan de roomsche kerk te

{==324==} {>>pagina-aanduiding<<}
loor zou gaan.’ Ik wil niet ontkennen dat er ook in Holland practici waren, tegen wie de braafste en nauwgezetste personen, als 't op geldverdienen aankwam, niet opkonden. Doch die practici zijn de natie niet geweest, en dat zijn ze ook nog niet, en dat zullen ze ook nimmer worden. Dat's mijn gevoelen en - - laat ons nu met onze historische herinneringen voortgaan, voor een oogenblik in retrograde beweging.......................................
Toen de Synode van Dordrecht was afgeloopen, meenden de remonstrantsche predikanten, die ter verschijning aldaar gedagvaard waren, dat ze weer naar huis konden trekken; dit bleek evenwel spoedig een illusie te zijn. Het scheen dat de politieke commissarissen van de Alg. Staten te dien aanzien hun belofte vergeten hadden. Een maand lang bleven gezegde predikanten nog te Dordrecht gedetineerd: daarna werden ze naar Den Haag ontboden. Ze gingen en - - - in Den Haag werd hun de acte van stilstand voorgelegd. Een van de vijftien teekende (ik zal zijn naam maar niet noemen. de stakkert had het waarschijnlijk al kwaad genoeg toen hij van de Heeren met vijftig gulden reisgeld beloond werd); de veertien overigen werden uit het land gebannen -, dat liedje kennen we nu al nagenoeg van buiten.
Omstreeks denzelfden tijd werden de tien predikanten verbannen, die reeds in lentemaand van 1619 te Rotterdam een bijeenkomst hadden gehad om over het lot hunner gemeenten te beraadslagen en maatregelen te nemen tegen den kwaden dag. Gezegd vonnis deed evenwel minder pijn, aangezien de mannen die er door getroffen werden, zich reeds geruimen tijd als ballingen hadden beschouwd. In September van hetzelfde jaar hielden zij met nog 28 anderen de bekende

{==325==} {>>pagina-aanduiding<<}
Antwerpensche Synode, waar, om zoo te zeggen, het remonstrantsche kerkgenootschap geboren werd.
Wie kon destijds vermoeden, dat elf jaren later in Neerland's hoofdstad een remonstrantsche kerk openlijk zou worden ingewijd? Ik zeg maar: wie voor een goede zaak leeft, moet niet wanhopen. Of liever, dat zegt de historie. 't Is jammer dat zoovelen er niet naar luisteren en anderen zoo vergeetachtig zijn.
Ware dit het geval niet, er zou niet zooveel gelamenteerd worden.
Ook ware er dan minder ambitie voor 't geweld.
Wat heeft het den heeren kerkelijken en politieken gebaat, dat zij als razende Roelands de ketterij ten lande wilden uitdrijven? Wat hebben hun plakkaten en premiën, hun actes van stilstand, hun excommunicaties en verdere narigheden toch uitgewerkt? Voor henzelven niets dan schade en schande. Dit in de eerste plaats. Booze hartstochten zijn voorts allerwege in beweging gebracht en nog boozer geworden. Vreesachtige zielen werden tot huichelarij en zelfverachting gedoemd. Uitstekende hoofden zijn vóór den tijd verouderd. Kapitalen van geest hebben weinig of geen rente kunnen opbrengen. Ten slotte heeft de zoo gehate tegenpartij, onder de wijding van den bloed- en tranendoop, hare krachten vermenigvuldigd. Haar glorieuse rechtvaardiging is, in menig opzicht, het einde geweest....
Doch wij zijn nog niet aan het einde.
Nog velerlei heeft de remonstrantsche broederschap moeten doorstaan, voor en aleer zij geduld en, later, als godsdienstige vereeniging in den lande erkend werd.
In alle vrijmoedigheid vraag ik met den auteur van Hebreën elf: ‘En wat zal ik nog meer zeggen? want de tijd zal mij ontbreken, zoude ik verhalen van - - de profeten’ (van Epis-
{==326==} {>>pagina-aanduiding<<}
copius, Uitenbogaart en Grevinckhoven, van Hogerbeets en De Groot, van Poppius en Niëllius, van Bijsterus en Snecanus en al de anderen), ‘welke door het geloof koninkrijken hebben overwonnen, gerechtigheid geoefend, de beloften verkregen, de muilen der leeuwen toegestopt, de kracht des vuurs hebben uitgebluscht, de scherpte des zwaards zijn ontvloden, uit zwakheid kracht hebben verkregen, in den strijd sterk geworden zijn - - -?’
Nu en dan vlamde het vuur der vervolging met nieuwe hevigheid. De remonstranten kregen doorgaans van al wat leelijk was de schuld, een gewoonte waardoor de rechtshandel, die toen gelijk heden in den regel nog al omslachtig was, bijwijlen zeer werd vereenvoudigd. Ook de conspiratie tegen prins Maurits, onder den heer van Stoutenberg en domine Slatius, werd aangeteekend op den kerfstok der remonstranten. Het was bij die gelegenheid, dat Casper Van Baerle waarschijnlijk den genadeslag kreeg. Hij had in 1619, bij de groote schoonmaak aan de Leidsche academie, zijn catheder moeten ontruimen en zocht sedert de afleiding waar hij ze vinden kon. Op zekeren dag wandelt hij - 't was in 1623 - te 's-Hage op straat. Daar schiet de bekende schout Bont - die een deel van zijn blijvende reputatie aan sommige kleine gedichtjes van Vondel te danken heeft - op hem los en rukt hem een papier uit den zak. 't Bleek, bij nader inzien, een zeer onschuldig stuk te zijn; doch Barlaeus had eenmaal den schrik onder de leden en dit heeft hem, zeggen de geleerden, eigenlijk den dood gedaan, hoewel die eerst vijftien jaar later volgde 1).

{==327==} {>>pagina-aanduiding<<}

Onder de regeering van Frederik Hendrik (niet tevergeefs door Louise De Coligni opgevoed) daagde voor de remonstranten het licht der vrijheid; wel langzaam, maar zeker 1).

{==328==} {>>pagina-aanduiding<<}
In 1626 en 27 werden, wel is waar, op verzoek der Noord- en Zuid-Hollandsche synoden, de plakkaten tegen de ketters vernieuwd; doch op verschillende plaatsen reeds toen voor notificatie aangenomen. Ten jare 28 vaardigden de Alg. Staten een resolutie uit, waarbij 't aan de discretie van de wethouderschap der steden verbleef, hoe ze met de remonstranten wilden handelen. Op verschillende plaatsen had die resolutie natuurlijk verschillend effect. Te Amsterdam en Rotterdam was men verzadigd van ketterjagen (mogelijk leed de handel er ook wel wat onder); te Leiden haalde men nog in 1640 het hart aan de uitbanning van een drietal predikanten op. Over 't algemeen nogtans kwam er licht en lucht voor 't geplaagde volk. In 1631 ontvluchtten er zeven gevangen predikanten van Loevestein; ze werden door een onstuimigen Juli-nacht en een onrechtzinnige schildwacht geholpen. De Algem. Staten vernamen het feit en.... hielden de hand voor 't gezicht. 't Bleek zonneklaar dat de grootste aardigheid er af was - -; van de inquisitie, bedoel ik. Trouwens, de Spaansche oorlog was weer hervat; er viel voorloopig wel wat anders te doen dan in 's lands ingewand te woelen. Ook geloof ik dat de remonstranten zich op den duur geen slechter burgers hadden betoond dan de anderen. Door een en ander kwam alzoo aan het jammerlijk gehaspel een eind. In 1634 werd de kweekschool

{==329==} {>>pagina-aanduiding<<}
geopend en toen, zeventien jaar later, de ‘groote vergadering’ gehouden weid, waar de Staten over de Unie van Utrecht, het krijgswezen en den godsdienst zouden handelen (en dat onder presidium van vader Cats), toen is er door niemand over plakkaten tegen de remonstranten gerept -, weshalve ook wij er niet verder van reppen zullen.

Het leed is derhalve reeds lang geleden en de tijd der plakkaten totaal voorbij, ofschoon de Broederschap nog menigmaal om hun formeele ‘opheffing’ heeft moeten verzoeken. ('t Is bij ons te lande als in andere oorden der wereld: men laat de bakens niet zelden nog voor spectakel staan als reeds sinds jaren of eeuwen 't getij verloopen is.). Het komt mij niettemin voor dat de Broederschap, ook sinds het sluiten van den vrede of wapenstilstand, niet zoo bijzonder veel heuschheid en consideratie van gereformeerde zij ondervonden heeft; ten minste niet langs officieelen weg, zoover ik weet. Wel heeft de synode der Nederl. Herv. Kerk sinds jaar en dag geweten dat het in haar eigen midden, gelijk in heel die kerk niet zuiver was; wel is het, om de waarheid te zeggen, steeds duidelijker geworden dat zelfs de heeren van de groote nationale tot Dordt het onderling in de leer niet recht eens waren; wel begrijpt ieder verstandig mensch tegenwoordig dat er om die Arminiaansche ketterij te veel beweging is gemaakt, en dat al spoedig het Arminianisme, zoogoed als andere ismen, op de gereformeerde kansels sloop, gelijk, omgekeerd, de zoogenoemde gereformeerde leer op die der remonstranten. Doch ondanks al dat weten, duidelijk worden en begrijpen heeft de moeder geen vinger verroerd, om het verstooten kind weer tot zich te trekken. Integendeel, toen het kind in 1796 met een bede om hereeniging kwam, heeft de moeder zich

{==330==} {>>pagina-aanduiding<<}
Oost-Indisch doof gehouden. Nu, de remonstrantsche broederschap is er niet ongelukkiger om; dat's één troost. Doch wát zou vader Bogerman er van zeggen?
Ja, wat zou hij gezegd hebben als hij den voorzitter en onder-voorzitter van ‘'t synode’ aan het feestmaal in de Yacht-club had kunnen gadeslaan?.... Ik beken, 't is een rare vraag en ze behoort tot een heele categorie van rare vragen; ik trek ze daarom terug en vraag liever rond bij de levenden.
Wat hebben onze orthodox-gereformeerden er van gezegd? Ik weet het niet en zie geen kans om er achter te komen; want, op mijn woord, ik weet niet waar de orthodox-gereformeerden zijn.
Wat hebben de confessioneelen er van gezegd? Ik weet het niet en 't kan me ook niemendal schelen; want dit volkje leert hoegenaamd niets van de historie en schreeuwt mij te veel.
Wat heeft Dr. A. Kuijper er van gezegd? Die mag over synodale personen en zaken niet meer meepraten zoolang hij bij Dr. Knottenbelt niet door het tentamen is, en dat kan nog een poosje duren. Dr. A. Kuijper is daarenboven de man niet om iets overijlds te zeggen en te doen - - als hij zijn gezond verstand raadpleegt.
Ik vraag maar niet verder. Zooveel staat vast, dat sommigen iets hebben gemompeld van ‘karakterloos.’ Dat waren zeker de ‘radicalen;’ die laten zich op hun ‘karakter’ soms iets voorstaan, doch ze zijn niet altijd even helder in hun oordeel en slaan te veel toasten op elkaar.
Een ordentelijk burgerman heeft mij gezegd dat hij 't nog al aardig vond (ik spreek nog steeds van de reunie te Rotterdam); en dat kan geen mensch hem goedschiks kwalijk ne-
{==331==} {>>pagina-aanduiding<<}
men. Een vriendschappelijke omgang is altijd aardiger dan - - het tegendeel.
Mij dunkt, we moesten ook de quaestie van 't zuiver gereformeerde maar uitstellen tot aan 't millennium.
Als de synodale heeren van onzen tijd dat niet verkiezen, dan zal 't althans niet te veel van hen zijn gevergd dat ze bij Prof. Scholten nog wat ter school gaan. Misschien zullen sommigen hunner zich dan nog eens schamen over het dezen zomer genomen besluit in zake de ‘doopsformule.’ Heeft Prof. Scholten zijn boek over die quaestie tevergeefs geschreven? Mochten 10 van de 16 synodalen de ‘gebruikelijke formule’ als verbindend voorschrijven, nadat ze zwart op wit hadden kunnen lezen, dat de heroën op 't gebied der gereformeerde rechtzinnigheid van geen verbindende formule bij den doop wilden hooren?
't Is ontegenzeggelijk mal dat enkele jonge menschen den antieken doop met moderne formules willen bedienen. 't Verraadt een bedenkelijke neiging tot een bedenkelijk rococo. Doch al laat de aesthetische ontwikkeling te onzent nog te wenschen over, dat is geen reden om een ordentelijk mensch aan ‘de gebruikelijke formule’ te willen vastklinken.
Zegt mij eens in vertrouwen, gij tien synodale heeren van de zestien, heeft het geschreeuw van de confessioneelen ook eenigen invloed op uw besluit gehad?.... Indien ja, gaat dan liever van de kussens af; laat moediger naturen uwe plaats vervangen; 't is waarlijk geen tijd om te mallen; het confessioneele volk moet zonder complimenten op zijn nommer worden gezet.
Ik weet wel, uw familie heeft steeds beweerd dat critiseeren lichter was dan regeeren, en dat regeeren zeer moeilijk was; doch onder de hand heeft zij de critiek in haar kussens

{==332==} {>>pagina-aanduiding<<}
gesmoord en zichzelve voor dat ‘zeer moeilijke’ niet te min gerekend... Ziet ge wel dat dit eigenlijk geen houding heeft?
Past op dat gij den boel niet reddeloos in 't honderd stuurt! 't Is altijd een veeg teeken bij de regeeringen geweest als ze door dreigement - vooral van 't gepeupel - zich bang lieten maken.
Laat de moediger vrienden der vrijheid u niet eenmaal kunnen verwijten, dat gij door laakbare zwakheid de gemeenschappelijke zaak der vrijheid verkocht en verraden hebt!
Laat niet het nakroost eenmaal van u zeggen: ‘In het gebruikelijke lag hunne wijsheid; in de formule hun kracht; in de vereeniging van beide de heerlijkheid hunner gansche existentie als kerkfiguranten.’

Mij dunkt, hier kan ik mijn herinneringen en meditatiën voor ditmaal wel eindigen.... Doch kijk, daar valt mij een passage uit De Ridder's ‘tweetal feestdagen’ in 't oog.... een wonderstichtelijke passage, ziehier:
‘Roep voor uwen geest de grijze en blonde mannen welke gij aan de groene tafels hebt gezien’ (op de reunie te Rotterdam namelijk). ‘Zij verschillen onderling in denkbeeld en meening, in opvatting en begrip, in ziens- en denkwijze. De hoofdrichtingen dezer dagen tellen ook onder die broeders hare aanhangers en voorstanders.... 't Is een lust om te zien, hoe die wakkere zonen van onzen tijd, welke er geen doekjes om winden, elkander de handen der gemeenschap reiken, omdat ze zich leden voelen eener broederschap, die, zooals sinds acht jaren geschreven staat, eene christelijke kerkgemeenschap

{==333==} {>>pagina-aanduiding<<}
is, “in welke het evangelie van Jezus Christus, overeenkomstig de schriften, in vrijheid en verdraagzaamheid wordt verkondigd en beleden.”’
Leve de Broederschap! Zij is waarlijk een heel eind ver en zal nog wel verder komen! Dat de Ned. Herv. Kerk niet voor haar onder doe!
Wie onder de synodalen en niet-synodalen wil er toe medewerken?
Hem helpe de energie (ik zeg: de energie) van een Joannes Bogerman! Dat zij zoo!


  

{==334==} {>>pagina-aanduiding<<}

X, 44.

    Opregte Woensdagsche Haarlemsche Courant van 1 September 1869.

ADVERTENTIE:

Hoogere Burgerschool. Gymnasium.

In den familiekring van een Leeraar aan een Hoogere Burgerschool en het Gymnasium........., kunnen nog eenige Leerlingen uit den deftigen stand, die de daar bestaande inrichtingen van middelbaar onderwijs willen bezoeken, worden opgenomen. Er wordt gegarandeerd, dat de leerlingen ieder jaar naar eene hoogere klasse bevorderd worden. Adres Lett. X, 44, enz.

't Is een zegen, dat er eenige allertreurigste dingen zijn, bij welke wij niet kunnen nalaten in een Homerisch gelach uit te barsten. Als dit niet het geval was, zou geen mensch 't op deze wereld kunnen uithouden; want er is ontegenzeggelijk veel, dat ons den eetlust kan bederven en nog meer, dat ons belust zou maken op een lange zweep voor allen, die hunne naasten bestelen, belasteren en even rampzalig

{==335==} {>>pagina-aanduiding<<}
maken als zijzelven zijn. Wèl beschouwd is de wereld tamelijk vol van armzaligheden en de gedaante der wereldsche dingen soms meer gelijk aan een poolschen landdag of een boerenherberg in de kermisweek, dan aan de goed georganiseerde staten, waarop wij zoo pedant zijn, en waarover we zulke lange, mooie boeken schrijven. Nu wij over een heele boel zaken lachen kunnen dat we schudden, is 't zoo erg niet. 't Is verwonderlijk welk een massa levenskracht er uitgaat van dat lachen! De Hemel alleen weet wat ons geslacht in 't algemeen aan de Aristophanessen, Sterne's, Molière's en hun collega's te danken heeft. Vooral zou 't wel de moeite waard wezen eens uit te rekenen hoeveel deze lui meer bepaald gedaan hebben in 't belang van hen, die door temperament of opvoeding (ik wil 't geval van zijn mooisten kant beschouwen!) onder de strafwet der publieke opinie zouden bezweken zijn, ingeval men hun eigenaardigheden niet van de comische zij had opgevat. Zeer velen onzer natuurgenooten zouden zonder eenigen twijfel slecht genoemd worden als ze niet het geluk hadden belachelijk te zijn.....
Ik heb deze algemeene opmerkingen hier vooraf laten gaan, wijl ik geen lust gevoel om voor een lichtzinnigen spotter gehouden te worden als ik om de advertentie, die aan 't hoofd van dit opstel prijkt, liever lach dan mij boos maak. 't Is alleen omdat ik iemand van een welwillende natuur ben.... Naar mijn inzicht is er meer goed te weeg gebracht en meer kwaad uitgeroeid door de algemeene hilariteit dan door geweldige strafoefeningen. Indien ik om een misdaad lach is 't dus geenszins omdat ik haar minder dan anderen zou verfoeien.
- ‘Doch betreft het hier een misdaad?’
- ‘Ja meneer! Zonder eenigen twijfel. Deze advertentie is

{==336==} {>>pagina-aanduiding<<}
een misdaad. De man, die haar opstelde, heeft een aanslag gedaan op den geest van een onzer beste en gezondste wetten. Zijne poging om jonge lieden op deze manier te lokken, is een steek naar 't hart van 't Middelbaar Onderwijs.
Wat is 't Middelbaar Onderwijs?.... Wie zal van 't Middelbaar Onderwijs zeggen wat het is?
De commissie van 't jaar 1808, door Koning Lodewijk benoemd, heeft, zoowel als die van 1828 en '29, op de vraag, wat wij onder 't Middelbaar Onderwijs moeten verstaan, een niet minder onduidelijk antwoord gegeven dan die van '49 en dan de wetsvoordracht van '63.
‘'t Middelbaar onderwijs omvat al het onderwijs tuschen het Lager en het Hooger....’ ‘Tot het Middelbaar Onderwijs worden gerekend te behooren alle vakken welke volgens deze wet onderwezen worden aan de scholen waarover zij zich uitstrekt....’ ‘Het Middelbaar Onderwijs omvat de vorming van die talrijke burgerij, welke het Lager Onderwijs te boven, naar algemeene kennis, beschaving en voorbereiding voor de onderscheidene bedrijven der nijvere maatschappij tracht....’ ‘Het verkrijgen van kundigheden van eenen meer verhevenen aard, en die een vereischte zijn van hetgeen men, en te regt, eene goede opvoeding noemt; kundigheden, welke de laagste standen der maatschappij ontberen kunnen, maar die hoogst noodzakelijk zijn voor de anderen, en meer en meer onontbeerlijk worden, naarmate dat de standen meer verheven worden, dat men ruimer middelen van bestaan heeft, of eindelijk dat men tracht door eenige wezenlijke verdiensten tot een aanzienlijker rang op te klimmen; kundigheden eindelijk, die wel niet door zich zelve een staat geven, maar die dienen ter voorbereiding om er een te verkrijgen....’
Is 't niet alsof men van 1808 tot '63 de quaestie niet

{==337==} {>>pagina-aanduiding<<}
heeft aangedurfd? Men schijnt te hebben willen uitmaken. dat eene goede wet zeer wel mogelijk is, zonder eene definitie van 't geen waarover zij handelt; of ook dat men een uitmuntend telegrafist kan wezen zonder eenig begrip te hebben van het wezen der electriciteit.
Dat alles is zoo. Maar meent nu de schrijver van bovenstaande advertentie dat wij, niet wetende wat Middelbaar Onderwijs is, ook niet zouden weten wat Middelbaar Onderwijs niet is? Om hem van dien waan te genezen heb ik mijne pen in den zwartsten inkt gedoopt en zal ik mij 't genoegen gunnen hem in een paar bladzijden naar verdienste te beantwoorden.
't Middelbaar Onderwijs is geen aannemerswerk, meneer!
't Middelbaar Onderwijs kent geen drilmethode.
Meneer! 't Middelbaar Onderwijs weet van geen schoolvossen-speculatie.
Ziedaar een preek in drie deelen, zoo goed gemeend als ooit een preek gemeend was. Ik heb er als tekst boven geschreven, wat de regering bij hare verdediging van de Wet van '63 gezegd heeft:
‘Het aan idioten te geven onderwijs kan wegens de zwakke geestvermogens der kinderen hoogstens Lager Onderwijs genoemd worden.’

De dagen zijn nog niet vergeten, waarin de vader zeide: ‘Mijn jongen moet in zooveel tijd klaar zijn,’ en de schoolmeester antwoordde: ‘Uw zoon zal in zoo veel tijd klaar wezen.’ Het geslacht leeft nog, dat is grootgebracht onder de zinspreuk: ‘Je moet 't er maar inslaan. Een jongen moet net zoo lang met zijn neus door de wetenschap gewreven

{==338==} {>>pagina-aanduiding<<}
worden totdat hij zijn portie opgegeten heeft.’ De schoolmonarchen wandelen nog onder ons rond, die bij 't openen hunner inrichting tot hunne wederhelft zeiden: ‘Als we niet in tien jaar binnen zijn, is 't de moeite niet waard om te beginnen,’ en aan 't eind van die tien jaar tot hunne ziel: ‘Ziele! wees weltevreden en dankbaar. Gij hebt uw schaapjes op 't drooge.’
Zoolang dat ras nog leeft, doet het kwaad door lastering van ons nieuwere schoolwezen, en verleidt het, waar 't kan, de zwakken en kleinen onder de leeraren van jeugdiger dagteekening, mitsgaders de ouders of voogden van beperkt verstand. Weest op uwe hoede tegen die reeds vetgemeste of nog hongerende schoolmeesters, gij vrienden van het middelbaar onderwijs! Legt de hand op ieder, die met bewustheid of onnoozelheid ook maar even den voet zet op dien ouden weg!.... Oprechte lezers van de oprechte Haarlemmer, hier hebt ge zulk een geval. Attentie!

Men garandeert dat de leerlingen ieder jaar naar eene hoogere klasse bevorderd worden. Mij dunkt, ouders noch voogden kunnen 't mooier verlangen. De Heer X., 44 staat er voor in. De jongens, die men aan zijne zorg toevertrouwt, worden ieder jaar bevorderd. Men kan dus precies vooruit berekenen hoeveel tijd en geld men beschikbaar hebben moet. Zendt men een knaap voor de 1e klasse, dan komt hij na verloop van vijf jaar regelmatig en zonder eenig oponthoud uit de laatste klasse voor den dag. Elk jaar brengt hij geregeld het bewijs of de mondelinge blijde boodschap mee, dat hij een klasse hooger geplaatst is. Telt uwe bankbilletten af en ge zijt verlost van de onaangenaamheid, die reeds vele ouders den zomer bedorven heeft! Schrijft een enkel woord onder letter X., 44 en ge kunt zeker wezen uw veelbelovenden knaap

{==339==} {>>pagina-aanduiding<<}
vijf achtereenvolgende jaren aan uwe familie te zullen presenteeren als de kroon van uwen vaderlijken leeftijd. Gij zult hem kunnen meenemen naar Wiesbaden, of te Scheveningen op een ezel laten rijden, zonder zorg voor de naaste toekomst of de hoogst onaangename zenuwachtigheden van uwe vrouw, die nooit dieper gevoelt dat zij moeder is, dan wanneer een stel onrechtvaardige rechters haar lieven jongen voor minder knap dan een ander heeft verklaard.... O zalig tijdperk! Vijf jaar vooruit en vijf jaren lang, kan papa in zijn societeit bluffen op de buitengewone gaven van zijn zoon. ‘Hij zou blijven zitten?.... Neen, waarachtig niet.... daar is 't geen jongen voor....’ Zoo zal hij van morgen af beginnen te decreteeren... en ‘ziet ge wel dat ik gelijk gehad heb’ zal 't morgen over een jaar en morgen over twee jaar heeten. Ik vraag u, welk vaderhart, dat toch ook maar een ordinair menschenhart is, is daartegen bestand?
Wie zal zich niet haasten om deel te nemen in deze jongste en voortreffelijkste assurantie-maatschappij?
‘Wat kan ik mijn jongen beter meegeven?’ zegt papa, terwijl hij met een goeden vrind een flesch Bourgogne knapt: ‘wat kan ik hem beter meegeven dan een goede opvoeding? Geld zal ik hem niet nalaten. Al liet ik hem een ton na, is 't nog de vraag of hij gelukkiger zou zijn. Als hij op de hoogte van zijn tijd is, kan hij zijn eigen brood verdienen, is hij altijd zijn geld waard en heb ik, geloof ik, mijn plicht gedaan?...’
Welnu, mijn waarde heer! betaal vijf achtereenvolgende jaren de premie voor bovenstaande assurantie-maatschappij en bestel een tweede flesch Bourgogne. Vijf jaar regelmatig overgaan tegen eene storting van vijfmaal.... hoeveel?.... Och, als ge maar even een briefje aan 't kantoor schrijft, zal men u per omgaande en franco een prospectus zenden....

{==340==} {>>pagina-aanduiding<<}

- ‘Mag ik vragen hoe groot het waarborgkapitaal is?’
Mijn beste heer, dat moogt ge eigenlijk niet vragen. 't Geldt hier geen assurantie met zoo en zooveel guldens uitkeering aan u of uwe erfgenamen. 't Geldt hier een onstoffelijk profijt, een kapitaal aan kennis, beschaving, verlichting en ik weet niet wat al meer. Die dingen kan men niet in een som uitdrukken. U betaalt vijfmaal zooveel en u krijgt zeker duizendmaal zooveel terug. Verder kan ik 't niet bepalen. Als men in zaken van onderwijs altijd precies weten wil wat men krijgt, dan is er geen garantie mogelijk.
- ‘Dat is te zeggen, meneer!.... 't Eindexamen!....’
Daarin hebt u gelijk, maar voor 't eindexamen kan geen mensch instaan. De wet op 't middelbaar onderwijs heeft die aangelegenheid buiten 't bereik van elke particuliere onderneming gesteld. Evenwel, als een jongen ieder jaar regelmatig overgaat, dan mag men toch wel aannemen dat hij aan 't eind van 't laatste klaar zal zijn.... De voorbeelden dat een jongen in de provinciën (let wel: in de provinciën, meneer!) afgewezen wordt, zijn hoogst zeldzaam. Wij, die zelf in den regel lid van die commissies zijn geweest, zullen wel zorgen dat hij zich niet lichtvaardig aan 't eindexamen onderwerpt en dus, als hij geregeld van de eene klasse in de andere komt, dan durf ik wel te verzekeren....
- ‘Dat wil ik aannemen, meneer! Maar welke zekerheid hebt gij dat mijn jongen regelmatig ieder jaar zal overgaan? Dat is dan toch 't eigenlijke waarborgkapitaal, waarop 't aankomt! Hebt gij dienaangaande eene verzekering van de commissie van toezicht der Hoogere Burgerschool, of van 't collegie curatoren? Of bestaat er een soort van overeenkomst tusschen u en den directeur of rector, u en de overige leeraren aan genoemde inrichtingen?’

{==341==} {>>pagina-aanduiding<<}

Meneer, een zoodanige verzekering, of iets wat naar zulk een contract zweemt, zou onzedelijk zijn; daarvan bestaat natuurlijk niets. 't Eenige wat ik kan aan wijzen, is de waarborg van het verleden en, mij dunkt, u kunt in redelijkheid geen beteren verlangen. Tot nog toe zijn al de jongelui, die bij mij inwoonden, ieder jaar geregeld overgegaan. Zou uw zoon niet kunnen doen, wat zoovelen vóór hem deden?......... Hier steekt de vaderlijke ijdelheid, van welke alle vaders bij de geboorte van hun oudsten zoon een zekere dosis cadeau gekregen hebben -; de vaderlijke ijdelheid, aan welke nog niemand gestorven is of hij beweerde dat zijne ziekte uit miskenning van zijn vaderlijke rechten voortsproot...; hier steekt zij het hoofd op en zegt: ‘Ja, wat zoovelen vóór hem deden, dat kan, bij de asch mijner vaderen! dat kan mijn jongen ook. Al is hij geen genie, hij is toch geen grein minder dan een ander. Al zal hij geen professor worden, hij heeft gezonde hersens en zijn natuurlijk verstand. Zijn moeder is niet gek en ik, Goddank, ook niet.... Mag ik u verzoeken mij een prospectus te zenden en voorloopig een plaatsje open te houden?’.............. Ik vraag u, o volk van Nederland! wat is dit anders dan een aannemingscontract?....

Maar er is nog een andere waarborg dan 't verkregen resultaat. De Heer X., 44 zou, als hij zijn gemoed durfde uitspreken, tot bovenbedoelden huisvader zeggen: ‘Mijn lieve meneer, ik geef u den besten waarborg in mijn eigen persoonlijke plannen. Uw zoontje zij voor mijn part een ezel: zijn hersenpan zij zoo hard als een ijzeren pot; 't kind hebbe bij zijn geboorte niets mee gekregen en gedurende zijn eerste

{==342==} {>>pagina-aanduiding<<}
opvoeding niets opgedaan, wat ik niet even goed zou kunnen aantrelfen in den kalfskop, waaraan ik mij in de vacantie met mijne familie hoop te vergasten....; wat er niet in is, dat pomp ik er in; wat hij niet weet en, ruiterlijk gezegd, niet leeren kan, dat zal ik, door hem te drillen, er toch wel in krijgen. A force de forger on devient forgeron en wie eenmaal smid is, weet zeer wel hoe hij door gloeiing en pletting, door er op te slaan en te beuken een stuk ijzer bewerken moet.... Of liever, geef mij uw zoon en ik lever u na vijf jaar een model-schoolpaard, zooals Carré nooit gedresseerd en Baptiste in zijn liefelijkste droomen niet aanschouwd heeft. Wat is het iets te weten? Is 't iets anders dan het dag aan dag te doen? Wij staan 's morgens vroeg op en nemen de jeugdige hersens waar, terwijl de dauw er nog op ligt. Wij zetten den knaap uren en uren lang voor zijn boek en laten hem zitten, totdat het boek uit verveling in zijn bol gekropen is. Wij geven desnoods aan de maag en de beenen en de longen vacantie en gebieden stilte aan zijn levenslust, totdat de trage hersenmassa in werking komt.... Geloof niet, meneer, dat ik wreed ben. Ik ben zelf huisvader en weet wat het zeggen wil zijne kinderen in 't hart te dragen; maar ik ben niet dwaas genoeg om over de algemeene ontwikkeling en breede grondslagen van onderwijs mee te praten. Ik weet wat men van de jongens vorderen kan en heb bij ondervinding wat een jongen leeren kan. Op grond van die ondervinding garandeer ik u dat uw jongen ieder jaar zal overgaan.
- ‘Dat is alles heel mooi; maar zult ge mijn kind niet verstompen, terwijl ge meent hem op te scherpen? Ik ken jongens, van een paar mijner intiemste vrinden, die letterlijk verstompt zijn door 't leeren! Letterlijk verstompt, zeg ik u.’
Die verstomping, meneer, is op zichzelf nog zoo'n groot

{==343==} {>>pagina-aanduiding<<}
ongeluk niet. Ik heb meermalen opgemerkt dat een jongen er niet slechter bij voer, als hij een beetje verstompt was, gelijk men beweerde. Een knaap, die alle dingen met dezelfde scherpzinnigheid in zich opneemt en bewaart, moet zich dikwijls vrij wat meer moeite geven dan een middelmatige jongen, ten einde er al die vakken te kunnen inhouden. Als u van ‘verstompt’ praat, dan kan ik u prachtige exemplaren laten kijken; maar ik geloof, met alle bescheidenheid, dat u daarvan liever niet praten moest. Dat woord heeft een kwaden klank en zal uw jongen, als hij volwassen is, meer kwaad doen dan 't feit zelf. Laat ons liever zeggen dat uw zoon, behoorlijk gedrild en afgericht, een bruikbaarder mensch zal worden dan honderd anderen. Onze tegenwoordige maatschappij heeft geen behoefte aan genieën, meneer! Genieën loopen ons meer in den weg, dan dat ze ons van nut zijn. Wij hebben noodig, wat velen met kwade trouw middelmatigheden noemen. Ik verzeker u dat uw jongen onder die rubriek een eervolle plaats zal innemen, al acht deze of gene hen ‘verstompt....’ Onder al die hoog opgeschroefde redeneeringen over ontwikkeling van den geest en breede grondslagen van opleiding is, ik herhaal 't, al ben ik zelf aan twee inrichtingen van Middelbaar Onderwijs verbonden, veel lak. De hoofdzaak is 't er in te krijgen. Mijns inziens is 't vrij onverschillig hoe dat geschiedt.

Ziedaar, o volk van Nederland, 't noodzakelijke gevolg van 't aannemings-contract hierboven vermeld. Als de jongen niet gedrild wordt, kan de contractant ter eenre niet aan zijne verplichtingen voldoen. Zouden wij niet daarom alleen reeds een anathema uitspreken over de heele advertentie?
De hemel heeft aan den eenen sterveling tien, aan den

{==344==} {>>pagina-aanduiding<<}
anderen vijf en aan enkelen maar één talent gegeven. In den naam des Hemels, als gij een kind hebt dat er slechts één heeft, hanteer het dan niet alsof 't er tien ontvangen had. De schoolmeesters, die de hersens onzer kinderen beschouwden als brouwketels en de wetenschap niet hooger vereerden dan onze huismoeders het worstvleesch (waarvan wij eerstdaags weder zulke enorme massa's zullen zien wegstoppen in de welbekende guirlandes); die schoolmeesters zijn de grootste tirannen geweest van het tijdperk dat verloopen is. Verdwijnt met dat verleden, akelige spoken en bietebauwen onzer jeugd! Wij willen ten minste onze kinderen uit uwe handen trachten te redden!...
De wet op 't Middelbaar Onderwijs is een oorlogsmanifest tegen die verderfelijke richting. Haar geest en strekking is: niet pompen, niet dwingen en duwen.... geen Procrustusbed; maar ontwikkeling naar kracht en talent. Voor de maatschappij is 't veel beter dat de man met één talent zijn kleinen schat in den grond beware, dan dat hij er mee uitga om te concurreeren met dien van vijf en tien....
Een aannemings-contract waarvan 't inpompen het eerste gevolg moet wezen, steekt dus de wet op 't Middelbaar Onderwijs naar 't hart! Dat dit zoo is, weet de Heer X, 44 evengoed als ik.
Of is 't u onbekend, meneer X, 44, dat er jongens gevonden worden, wier hersens voor geen kunstbewerking in uwen zin vatbaar zijn? Weet ge niet dat er op dit terrein putten zijn van grondelooze diepte, waar ge nooit water krijgt?
Er zijn knapen, in wier brein dag aan dag de boor wordt ingedreven en bij wie men dag aan dag afstuit op eene algeheele onvatbaarheid; knapen, die wel den mond opendoen,

{==345==} {>>pagina-aanduiding<<}
maar niet slikken; die wel slikken, maar toch geen voedsel ontvangen van 't voedzaamste graan en 't gezondste vleesch. Neemt gij ook die aan? Garandeert ge ook van die, dat ze elk jaar zullen bevorderd worden tot een hoogere klasse? Ja, waarom zoudt ge niet??....
Hebt ge dezer dagen niet gelezen hoe de inwoners van St Louis met ijzeren volharding arbeiden aan hun monsterartesischen put? Hoe zij geen kosten en arbeid ontzien om goed drinkbaar water te vinden in het harde graniet, waarop zij stuiten? Hoe zij trotsch zijn op den droogen put, die 500 dollars daags verslindt?
Welnu, er zijn ouders, wier geduld het geduld dezer putgravers verre overtreft; ouders, die, ofschoon ze sinds lang van alle deskundigen moeten hooren dat geld en arbeid verkwist zijn, toch maar eeuwig door laten werken aan de opleiding van hunne jongens tot betrekkingen, waarvoor ze noch aanleg, noch lust bezitten.
Zijn er nog arbeiders en opzichters, die in den dienst en voor 't geld van deze kortzichtige ouders willen werken?... Helaas, ze zijn er nog, meneer X, 44! Maar ik zeg u, ze moesten er na de wet van '63 niet meer zijn......
‘Het aan idioten te geven onderwijs kan wegens de zwakke geestvermogens der kinderen hoogstens lager onderwijs genoemd worden.’

De wet op 't Middelbaar Onderwijs heeft den nekslag gegeven aan de particuliere industrie van vele onderwijzers. Ziehier een cultuurstelsel van rijkswege dat zonder twijfel een zegen voor de wereld is. Arme blanke slaven, hoe werdt

{==346==} {>>pagina-aanduiding<<}
gij geexploiteerd door vele vrijarbeiders der schoolwereld! Ge moest, voor het karige loon van een hoog nommer in Breda, dag aan dag op de graanvelden en in de wijnbergen van den kostschoolhouder werken en uw zweetdroppels laten bij den oogst van tandepoeier en zeep. Als gij, ouders, dat tien à twaalf jaar hadt volgehouden, reed de contractant u in zijn koets voorbij, vloog uw eigen duurbetaalde tandepoeier u en uw dommen lummel van een jongen in 't gezicht.... Dit onderwijs was voor vijfachtsten in eene schoolvossen-speculatie ontaard. Moet dat weer zoo worden, meneer X. 44??
Ik acht het een zegen, dat men bij 't onderwijs op onze Hoogere Burgerscholen en Gymnasiën ook acht geeft op de behoefte aan opvoeding en leiding der knapen. Ik zie vooral veel goeds in de aanbiedingen tot huisvesting, door leeraren dier inrichtingen gedaan. Niet alle huisgezinnen bieden de vereischte gelegenheid voor gezette en ernstige studie. Vele jongelieden hebben bij den aanvang nog eenige hulp en opwekking noodig. Maar ik noem de verwarring van huiselijk verkeer en schoolonderwijs verderfelijk en uit den booze.
Men versta mij wel. Dat de leeraars der scholen van Middelbaar Onderwijs (ik neem hier nu maar de Gymnasiën bij) voor jongelieden, die om de een of andere reden gelegenheid zoeken om bij eene familie in te wonen, deze gelegenheid openstellen, acht ik dus een zeer gelukkig amendement op de wet van '63. Zelfs vind ik 't zeer goed, dat die gelegenheid aangeboden, en daarvoor bij voorkeur de Oprechte Haarlemsche Courant worde gebruikt.... Maar dat de bedoelde leeraars van hun betrekking aan de een of andere school misbruik maken haar exploiteeren om hun huis te vullen met jeugdige huisgenooten en daardoor hunne inkomsten buiten eenig direct

{==347==} {>>pagina-aanduiding<<}
verband met de school te vermeerderen.... dat acht ik zeer betreurenswaardig, dat is ten eenenmale in strijd met den geest der wet.
Niet de omstandigheid dat men wijst op de meerdere waarborgen, die 't verhlijf ten huize van directeurs of leeraars aanbiedt, is af te keuren. Niet de bijzonderheid dat men verzekeringen geeft van meerder toezicht op studiën en gedrag der leerlingen wekt bij mij bedenking op. Maar dat men garandeert en openlijk garandeert en garandeert als of men blanco diploma's in den zak had; dat men door dien lak, dien bluf, die onwaarachtigheid en onwaarheid de ouders poogt te verlokken; dat men de Hoogere Burgerscholen bloot stelt aan verdenkingen van den meest infamen aard -; dát noem ik hier openlijk een schandaal; dat is niets meer of minder dan eene ellendige schoolvossen-speculatie, waartegen niets te doen is dan te protesteeren in naam van alle vrienden en voorstanders van het Middelbaar Onderwijs.
De Hemel gave dat er iets anders tegen te doen ware! Als de Inspecteurs den schuldigen ontdekken, verzoek ik hun den man aan te houden en ernstig de les te lezen. Als iemand hem kent, smeek ik hem den man op 't hart te binden, dat hij zijn naam zorgvuldig verborgen houde. Als hij, die antwoordt op de letters X, 44, dit leest, vermaan ik hem dat hij in zijne binnenkamer ga en boete doe. Ik voor mij moet me vergenoegen met hier openlijk te verklaren, dat deze advertentie de verontwaardiging heeft opgewekt van alle leeraren bij 't Middelbaar Onderwijs op één na; en dat ze ten eenenmale in strijd is met den geest, die het corps dier inrichtingen bezielt.
Wij willen onze roeping tegenover de maatschappij en de ouders of voogden onzer leerlingen niet verontreinigen door

{==348==} {>>pagina-aanduiding<<}
eenig contract te sluiten, waarbij wij vooraf iets zouden moeten beloven, wat we, òf niet zouden kunnen nakomen, òf zouden moeten bereiken ten koste van de gezonde ontwikkeling der knapen.
Wij willen dientengevolge geen inpompen van eenige kennis of wetenschap. Zooals wij 't ontvangen hebben geven wij 't; of liever, zooals wij, bij beter inzicht van den aard der menschelijke ontwikkeling, zouden wenschen 't ontvangen te hebben.
Wij willen eindelijk geen schoolvossen-speculatie, waarbij van 't onderwijs misbruik wordt gemaakt ten bate van ons eigen geldelijk belang. Alle praktijken van dien aard en die strekking werpen we verre van ons.

‘Zoodat ik dus bij slot van rekening toch nog gefopt zou wezen, als ik mijn jongen bij dien meneer X, 44 deed?’
Meneer, het spijt mij 't te moeten zeggen, maar eerlijk gesproken.... ja! Ook in 't zeer gunstige geval dat genoemde heer aan zijn garantie voldeed en uw jongen werkelijk ieder jaar eene klasse hooger bevorderd werd, geloof ik dat men zou mogen beweren, dat u gefopt waart.
‘Mag ik u beleefd verzoeken mij dit eenigszins nader te verklaren?’
Met genoegen. Meneer X, 44 is een voorstander van de inpompmethode. Zijn ideaal ligt niet in 't zoeken naar de eigenaardige krachten en vermogens van uw jongen, maar in de evidentie van zijn systeem. Als 't hem gelukken mag uw jongen evenals zoo velen vóór hem door de onderscheiden examens te krijgen, dan is hij niet alleen tevreden, maar zal, met het contract in handen, ook vorderen dat gij insgelijks tevreden zijt.

{==349==} {>>pagina-aanduiding<<}

‘Welnu, in dat geval is de man ook volkomen in zijn recht. Mij dunkt, ik heb dan alle reden om hem te prijzen en te bedanken. Zoudt gij meenen dat ik de wederzijdsche verplichtingen van een contract in behoorlijken vorm niet ken?’
Mijn waarde heer! 't Zij verre van mij dat te denken. Ik weet heel goed, dat gij met het oog op een geschreven of bezworen contract niet anders zoudt kunnen doen; maar juist daarin ligt voor mij 't pitoyable van uw geval. Ook als gij zoudt moeten erkennen, dat ge niets te klagen of te reclameren hadt, zoudt gij, zoodra ge tot nadenken kwaamt en uw zoon een weinigje nader en (let wel!) niet uitsluitend uit 't oogpunt van examens en diploma's bekeekt, misschien reden vinden om te treuren, dat ge ooit op letter X, 44 uwe aandacht gevestigd hadt.... 't Wil er bij mij maar niet in, dat een jongen, die vijf jaar lang bepompt is, niet een bedorven jongen zou zijn, al heeft hij de schitterendste getuigenissen in zijn zak.... Laat mij u zeggen, meneer, dat er veel te veel wordt geoordeeld naar examens en zoogenoemde schitterende getuigschriften. Alle wegen leiden naar Rome, maar dit neemt niet weg dat ik bij mijn reisplan op de reisgelegenheid en den staat der wegen let.
‘Ik geloof dat ge daarin gelijk hebt, ofschoon men tegenwoordig al blij mag wezen als men (om bij de beeldspraak te blijven!), hoe dan ook, maar in Rome gearriveerd is.’
Ook met gebroken ribben of inwendig gekneusd aan milt en lever?
‘Natuurlijk niet.... maar nu neemt gij de zaak ook te ernstig op.... Bovendien geloof ik vast, dat die meneer X, 44 't zoo kwaad niet gemeend heeft. De man heeft zeker 't onzedelijke van zijn advertentie, zoo dat er in is, niet

{==350==} {>>pagina-aanduiding<<}
gevoeld. Waarschijnlijk heeft hij, de sleur van vroeger dagen volgend, de portée van zijn garantie niet eenmaal ingezien!’....
Meneer, ik zie dat gij een christen zijt. Christenen verschoonen elkanders gebreken en denken geen kwaad. Ik wil uw voorbeeld volgen en hopen, dat uwe opvatting de ware zij. Beschouw mijn opstel als een beschuldiging tegen een advertentie en niet tegen een persoon. Evenmin als ik weet wie de steller is, verlang ik 't ooit te weten. Ondertusschen moge deze directeur onzer jongste verzekeringsmaatschappij gewaarschuwd zijn, dat men op zijne advertentie's let. 't Zij hem en ons gezegend Middelbaar Onderwijs ten zegen!


    

{==351==} {>>pagina-aanduiding<<}

Uit de zeventiende eeuw.

- ‘Doch laet de boosheit der tijden en menschen noch niet toe, dat men eenige kerkelijke vrede of vereeniging met elkanderen aengae, evenwel vertrou ik dat dees' arbeidt niet t' eenemael vergeefs sal sijn.’



    geeraerdt brandt.
Arminius' dood was, gelijk wij weten, wel de dood van Arminius, maar niet van de Arminiaansche twisten. Al dadelijk werd, bij voorbeeld, de vraag wie den overledene in 't hoogleeraarsambt moest opvolgen, een ‘quaestie,’ die de moeder van een dozijn anderen zou worden en alzoo aan de (staats-) kerkelijke partijschap hier te lande zeer bevorderlijk kon zijn.
Curatoren der Leidsche academie beriepen den geleerden Conradus Vorstius (van Steinfurt) in Arminius' plaats, en daar hadt ge 't leven gaande. Ik laat in 't midden of de beroeping in casu van groote voorzichtigheid getuigde (wat door sommigen ontkend werd); maar zooveel is zeker: de curatoren hadden die niet voor hun pleizier uitgebracht. Op hun eigen vingers ware 't vooraf te berekenen geweest, dat er voor hen

{==352==} {>>pagina-aanduiding<<}
uit die beroeping meer moeiten dan plasdankjes zouden voortvloeien. 't Waren mannen met courage in 't lijf, die curatoren der zeventiende eeuw!
Om die beroeping van Vorstius heeft men hemel en aarde bewogen, gelijk het heet, en zelfs de zee....; dit laatste in den letterlijken zin. Door de taaiste ijveraars werden namelijk brieven en boden naar Jacobus van Groot-Brittanje gezonden, om dien ‘geleerdtsten koning zijner eeuwe’ tot oppositie tegen de Staten van Holland aan te porren.
De ‘geleerdtste’ koning had er ooren naar en begon terstond met grof geschut. Zijne Majesteit liet aan de Staten van Holland weten, zoo in brieven als bij monde van Zijner Majesteits gezant: dat Vorstius (in het Hollandsch van Brandt) ‘een ertsketter was, een pest, een monsterdier van godtslasteringen, wiens boek ten viere en wiens persoon een harde straf waerdig was, dien men behoorde te verbannen, ja te branden.’
Uit deze bijzonderheid zou men eenigszins kunnen afleiden hoe geleerd en hoe vroom die koning Jacobus geweest is -, als men 't niet reeds lang van Macaulay of van een ander geloofwaardig zegsman had vernomen.
Het laat zich denken dat de Staten van Holland door de voormelde koninklijke argumentatie zoomin gesticht als overtuigd zijn geworden. Wie weet hoe gaarne zij koning Jacobus verzocht hadden zich met zijn eigen zaken te bemoeien. Doch de tijden en omstandigheden waren er niet naar om zoo familiaar te zijn. Koning Jacobus had in één zijner brieven reeds meegedeeld dat ‘Godt’ hem ‘vereert’ had ‘met den tytel van Beschermer des geloofs.’ En tegen zulke koninklijke boodschappen valt zelfs op barrikaden heel moeilijk te redeneeren.

{==353==} {>>pagina-aanduiding<<}

Een jaar later zond de ‘geleerdtste’ koning een stuk in de wereld, in verschillende talen gesteld, om aan het rechtzinnige Europa te verkondigen, wat er door hem in de zaak van Vorstius ten bate der ware religie al zoo was verricht. 't Scheen niet onbelangrijk.... Zoo had Zijne Majesteit, onder anderen, op het kerkplein van St. Paul te Londen een vuurtje laten stoken van Vorstius' geschriften. Zoo had Z.M. gedreigd dat geen Groot-Brittanjer meer een voet aan de Leidsche academie zou zetten, als het ‘monsterdier’ daar professor werd. Zoo had.... Z.M., kortom, heel wat gedaan, dat een ongeleerd mensch in zijne plaats misschien ook zou gedaan hebben. Tevens meende Z.M. der wereld niet te mogen verzwijgen, welke redenen hem drongen, ‘sich met eens anders republijk te bemoeijen, te weten: sijn ijver voor Godts eere, de liefde jegens sijn nagebuuren en bondtgenooten, en de vrese voor de selve smette in sijne rijken.’
Slotsom van deze geschiedenis? - Dat Conradus Vorstius nimmer professor te Leiden is geworden en heel wat minder verdriet zou hebben gehad, bijaldien er van dat professoraat voor hem nooit sprake geweest ware. De verdere moraal blijve een punt van ieders private overweging!

Nauwelijks was men van de eene beroepings-quaestie wat op adem gekomen, of de Leidsche curatoren gaven den liefhebbers gelegenheid om zich aan een andere weer buiten adem te werken. In Februari 1612 maakten zij den Bleiswijker predikant, Simon Episcopius, hoogleeraar in de theologie; hoewel er in het gansche land wellicht niemand zóó te remonstrantscher faam bekend stond als hij. 't Was een stoute

{==354==} {>>pagina-aanduiding<<}
daad van de curatoren en ik moet eerlijk bekennen, dat het mij niet recht duidelijk geworden is, waarom deze benoeming, in vergelijking met die van Vorstius, haast geen sensatie teweegbracht. Lag het aan de omstandigheid dat, bijna gelijktijdig met Episcopius, de Dordtsche predikant Polyander tot de theologische professuur was geroepen en men alzoo de ketterij (lees: zonde) des eenen door de rechtzinnigheid des anderen bedekt achtte? 't Kan zijn, doch deze verklaring wil mij maar half bevallen. Wat dan? - Begreep men van contra-remonstrantsche zijde dat er voorloopig met die Leidsche curatoren, alsook met de Staten van Holland, niet te eggen of te ploegen viel en dat het verkieslijk was den rechten tijd af te wachten, om den heelen boel opeens en radikaal in orde te krijgen?
Tijdelijke resignaties en stille perioden (dat ik dit even in 't voorbijgaan opmerke) zijn in de historie der gelegenheids-politiek tot op den huidigen dag niet vreemd. Als ge mij vraagt of ik er mee dweep, dan antwoord ik gulweg: neen. Doch er is stilte en stilte. Over 't algemeen moge er in de stilte meer fatsoenlijks schuilen dan in 't rumoer van een Poolschen landdag -, het royale element ontbreekt er bijwijlen geheel, en geen fatsoen of slim overleg kan dat gemis ooit vergoeden. Luidruchtige oppositie heeft ongetwijfeld iets onaangenaams, en tegen aanhoudend drijven, drenzen, dwingen is vaak de sterkste natuur niet bestand. Doch ook het drukste kwajongenslawaai blijft, dunkt me, op den duur te verkiezen boven die verraderlijke stilheid, dien quasi-vrede, die geniepige hostiliteit (van sommige individuën en genootschappen), die enkel katachtig zou zijn bijaldien ze - om met een oud-studententerm te spreken - niet tegelijk zeer katterig ware....

{==355==} {>>pagina-aanduiding<<}

Men versta mij goed! Ik denk er niet aan, de tegenstanders van Episcopius als valsch en verraderlijk voor te stellen. In den regel kwamen zij waarlijk open en rond genoeg voor hun gevoelens uit. Liever deden zij hunne wapenen in de zon blinken, dan ze te verbergen in de plooien van hun gewaad. Indien zij zich over de benoeming van Episcopius niet warm maakten; indien zij vooralsnog geen poging waagden om hoogeschool en kerk van ketterij te ontdoen -, 't was niet omdat ze zich met den schijn der vredelievendheid wilden tooien. Waarom dan? Omdat ze eenvoudig een gunstiger tijdstip afwachtten? Ik heb het reeds eenmaal gevraagd en durf er nu zoomin als de eerste keer een beslissend antwoord op geven. Genoeg dat mijn parenthese naar aanleiding van de vraag er uit is; niet onmogelijk kan de een of ander er zijn voordeel mee doen.

Ten jare 1613 zou de jonge professor Episcopius op even ongewone als onaangename manier ondervinden dat men, althans te Amsterdam, niet algemeen van hem gediend scheen, 't Was bij gelegenheid van een doopsbediening, waaromtrent ik u straks meer zal verhalen, als ge nog een oogenblik geduld hebt.
De predikanten van de Amsterdamsche gemeente waren toentertijd nagenoeg allen van contraremonstrantsch gehalte, hetgeen onder anderen hieruit bleek, dat ze op den eersten dag der week gewoonlijk den mond vol hadden van ‘mammulukken, pesten en duivels,’ waarmee ze dan de tegenstanders van hun praedestinatie-leer bedoelden. Sedert den Februari-avond van 1592, toen het gansche preekheeren-corps voor Burgemeesters en Wethouders gecompareerd en beterschap be-
{==356==} {>>pagina-aanduiding<<}
loofd had, was er heel wat veranderd. Stormachtige campagnevaren waren sedert gevolgd; meer dan geschikt om met alle beloften van zachtmoedigheid den draak te leeren steken. Allengs was ook de regeering der stad van gansch anderen geest geworden. In den strijd tegen Vorstius trok het meerendeel der vroedschap reeds met de domine's één lijn. Geen wonder, laastgenoemden hadden niets onbeproefd gelaten om op de verkiezing van nieuwe regenten invloed te oefenen, en 'twas hun gelukt. In 't begin van 1611 nam een der predikanten zelfs de vrijheid om een regeerend burgemeester in zijn Z. Ed's facie te zeggen, wien men, zeven maanden later, op het burgemeesterskussen zou brengen -, en de voorzegging kwam wezenlijk uit. In Mei van datzelfde jaar werd van de kansels verkondigd ‘dat er in de stadt persoonen waeren, libertynen of vrygeesten, die tegens d'oprechte dienaers Godes haet droegen, die se vervolgden en uit hunnen dienst sochten te stooten.’ Dit gold de weinige regenten, die het fanatisme der kerkelijken nog poogden tegen te gaan. Gansch onverholen werd tegen hen de menigte opgezet. Ronduit werd den volke de wenschelijkheid voorgesteld van een totale zuivering der regeering. Men gaf de hoop te kennen ‘dat men daertoe eenen Gideon of Jehu moght vinden.’ Men zinspeelde gedurig op het Godewaardig bedrijf der Israëlieten, die met de Kanaänieten korte wetten hadden gemaakt, ‘dit alles passende op den staet deser landen, om op 
gelijke wijse met malkanderen te handelen.’
Klaarblijkelijk had de heerschzucht der kerkeraden een bedenkelijke hoogte bereikt.
- ‘'t Is nu,’ schreef in die dagen de vermaarde burgemeester Cornelis Pietersz. Hooft, ‘'t is nu soover met ons in de reformatie gekomen dat men niet alleen goede, verstandige,

{==357==} {>>pagina-aanduiding<<}
eerlyke luiden en al degeenen, die in geen daetelijke bedieninge van Kerkenraedt sijn, maer ook selfs de Magistraeten der steden, en anderen van de hoogste amptenaeren en Staeten van den lande, niettegenstaende sij ook meermaelen 't ouderlingschap met groote eere hebben bedient, voor onbequaem houdt om te oordeelen van de tegenwoordige kerkelijke verschillen.....’
(Mutatis mutandis is 't in dit zooveelste jaar na de invoering van het kiescollege weer precies ‘soo ver’ in die stede van Amsterdam).
- ‘Dit is niet billijk. Men behoort elkanderen meer te dulden sonder den eenen aen des anders verstandt te willen binden.’
(Dat zeg ik ook, wakkere vader Hooft! Maar de lui willen 't niet gelooven; nu zoomin als in uw tijd).
- ‘Die van de consistorie sijn immers in hunnen handel en wandel niet beter dan andre vroome bequaeme luiden.’
(Och heertje, neen -; geen haar beter, dat zeg ik met u).
- ‘Al het kerkelijk ongemak, dat ons landt nu drukt, neemt sijn oorsprongk van eenige uitheemschen.’
(Dat zou ik in den tegenwoordigen tijd niet zoo grif durven nazeggen, of het moest zijn dat de ultramontaansche lucht van Hollandsche en Stichtsche burgers ‘uitheemschen’ maakt).
- ‘Ik verstae wel dat er in de gemeente eenige ordre gehouden en ongeregeltheit behoort geweert te worden.... Maer dat men die ordre soo naeu aan d'opinie van sommige swaerhoofdige menschen soude binden, dunkt mij onbehoorlijk te wesen.’
(Mij ook; doch dat helpt mij heden evenmin als 't u gisteren heeft geholpen..... Van ‘swaerhoofdig’ gesproken -,

{==358==} {>>pagina-aanduiding<<}
zouden we hier niet liever zwaarbloedig zeggen? Ik geef 't voor beter)............................................................
Stemmen als van Hooft vonden in die dagen zoo weinig gehoor, dat de Amsterdamsche kerkeraad zelfs ten jare 1612 de beroeping van Gosuinus Geldorpius doordreef. Wat geleerdheid betrof kon deze man 't met de meeste predikanten best opnemen. In onbesuisdheid, woelzucht, ketterhaat gaf hij het mogelijk aan geen hunner gewonnen. Dien man moesten ze in Amsterdam hebben. Welnu, dien man kregen ze.... Er is in later tijd nog wel eens een enkele keer zoo'n Geldorpiusnatuur in de hoofdstad beroepen.... Zachtjes aan evenwel scheen daar het rijk dier geweldigen onmogelijk te worden... totdat de instelling van het kiescollege nu laatstelijk een nieuw verschiet voor de Geldorpers geopend heeft.... Keeren wij tot het verleden terug.
De kerkeraad werd door 't vooruitzicht op den aanstaanden bondgenoot niet zachter en bescheidener. Het hinderde hem dat sommige aanzienlijken met remonstranten omgang hielden. Er werden nieuwe potjes te vuur gezet, en eerlang hing er een benauwende rook van spionneerende rechtzinnigheid over de stad. Zelfs naar de meening van tamelijk volgzame consistorie-vrienden begon het wat erg te worden.
- ‘Magh men uit eeniger ommgang met anderen,’ dus meenden dezen, ‘soo licht iet quaedts besluiten, soo heeft men veel meer reden om uit het doen van het achtbaer geselschap des kerkenraedts een besluit te maeken tot hun nadeel; dewijl sij (een groot en aensienlijk geselschap sijnde, daer men meer op siet dan op onbeampte persoonen, en die sich altijds seer sorgvuldig toonden om volkomene eenigheit

{==359==} {>>pagina-aanduiding<<}
van gesintheit te houden) nu onlangs, met overleg en aenroeping van Godts naem, den predikant Gosuinus Geldorp van Sneek beroepende, daer mede, dewijl se uit sijn gedrukte schriften en andersins sijn felheit tegens de genoemde ketters wisten, reden gaven om te besluiten dat sij altesaemen in dat stuk van sijn verstandt moeten sijn; 't welk ver sou sien en een fondament sou leggen tot allerlei gewetensdwang en vervolging....’
Opmerkelijk dat ook hier de reactie in den boezem der reactionnairen begon, en dit wel door al den blinden ijver der leiders.
- ‘Men bedenkt niet,’ meenden die ontwakenden al verder, ‘men bedenkt niet dat de natuure van dit landt, en insonderheit der stadt Amsterdam, als meest door koopmanschap en onderlinge lieftalligheit bestaende, soo naeu een opsicht en argwaen niet verdraegen kan.’
Ja wel... ziet ge... we zouden er desnoods die Amsterdamsche ‘lieftalligheit’ nog een oogenblik buiten kunnen laten... evenals dat motief van 't koopmanschap.... Doch dat er dingen zijn, die een rechtschapen burger niet ‘verdraegen’ kan, dat blijft een waarheid, waarvan de herinnering zelfs in een Amsterdamsch consistorie en kiescollege van den tegenwoordigen tijd nog wel te pas kan komen. Dat wou ik maar even zeggen.

Terwijl de kerkelijk-rechtzinnigen van Amsterdam zich zoo duchtig lieten gelden, de stads-regeering op hunne hand kregen en aan deze tegelijk meer en meer stem en inzage in het kerkelijke trachtten te onthouden; terwijl van verschillende

{==360==} {>>pagina-aanduiding<<}
zijden een reactie tegen het drijven der zeer-eerwaardigen begon -, was ook de satire van opinie geworden dat het tijd werd zich met de zaken te bemoeien. En inderdaad, zij handhaafde haar aloude reputatie. Gij weet van Barlaeus, van Vondel, van... enz. Doch hebt gij ooit de ‘Comoedia Vetus’ en de ‘Malle wagen’ van Willem Meerman in handen gehad? Kent gij de ‘Sardi Venales’ van Petrus Cunaeus? Zoo niet, men zal u in de bibliotheek der remonstranten te Amsterdam terecht kunnen helpen, en mogelijk vindt ge ook in de boekerij der Maatschappij van Letterkunde te Leiden wat u dienen kan. Voorshands houdt ge mij ten goede dat ik hier een en ander fragment ten beste geef.
Willem Meerman, die langen tijd ter zee had gevaren, niet zonder geleerdheid was en door Hooft (den ‘Drossaart’) een overedel vernuft wordt genoemd -, Willem Meerman gaf in 1612 zijn ‘Comoedia Vetus of 't oude spel’ uit. 't Was een soort van bootsmanspraatje, waarin op scheepsmanier veel waars en snedigs werd gezegd; aan alle richtingen, al kreeg de bovendrijvende het ruimste deel. De verdienste zat, wat den vorm betreft, niet het minst in een zeer gelukkige aanwending der allegorie. 't Geschrift had al den schijn alsof het over louter maritieme quaestiën handelde; doch voor den eenigszins scherper blik bewoog zich achter het transparent al spoedig de kerkelijke en politieke wereld dier dagen met al haar wijsheid en dwaasheid -, en die met treffende juistheid geteekend.
In de ‘Naereden’ van 't geschrift leest men, onder anderen, ook dit:
- ‘Niemant is hier ge-eselt dan die geerne self 't heiligdom waere en behalven sijn eigene ordre het heilige schendt, dat hij bedient. 't Is lang genoeg van Palmsondagh af den

{==361==} {>>pagina-aanduiding<<}
esel getrokken en verre genoeg in de kerk; 't is al hoog Paesschen om op d'inrijding te denken: niet als de hoovelingen van dese werelt, die voor haere Heeren allerhande krakkeelen aenvangen -; maer als bescheidene dienaers van eenen Koning, wiens rijk van dese werelt niet is, wiens eer van onse eersucht niet ge-eert maar onteert wordt, die wel veel pluimstrijkers en mondtdienaers onder sijn gevolg heeft, maer niet onder sijn gesin. Speelt soo seer met uw conscientie niet alsof gij Godt, den Duivel en de werelt al teffens bedriegen kont. 't Groote dak van de kerk dekt wel veel, maer smoort het niet al. Ondertusschen sijn de trouwe dienaers te beklaegen, die met hun sevenen soo veel niet konnen uitwisschen als één schoomsteenveger kan vuil maken.’
Ten slotte gaf de auteur aan alle aanhangers der reformatie den raad om, inplaats van elkander op te eten, tegen de Jesuïten op hunne hoede te zijn. Niet dat Meerman tot die soort van protestanten behoorde, die den strijd in hun eigen kerk hoofdzakelijk betreuren ‘omdat de Roomschen zich daarin verheugen’ (het Roomsche hinderde hem binnen de hervormde kerk nog ruim zooveel als daarbuiten); hij was eenvoudig een protestant, die 't met zijn protest tegen gewetensdwang eerlijk meende en daarom van het Jesuïtisme een afkeer had. Dat hij dien afkeer wat vriendelijker had kunnen uitspreken, wil ik toegeven.
- ‘Lust u,’ zoo schreef hij, ‘te jaegen, soo keert hier beneden de swarte swijnen’ (dat waren de Jesuïten) ‘uit het kooren; de vijanden van 't menschelijk geslaght, de nieuwe geprofessijde omwroeters van alle Heeren Hoven, die wel geen daghhuir rekenen van in des Heeren wijngaerdt te werken, maer bij 't afsterven van den rijken vader ten minsten een kindt en kindts gedeelte nae sich slepen; hoveniers, die als

{==362==} {>>pagina-aanduiding<<}
padden aan de beste bloemen sitten en haer fenijn al vroegh in de jonge bol schieten...’
Zoo werd er in die dagen gepolemiseerd. Het strekke alweer tot troost voor de zielen, die in den waan zijn dat het nooit zoo erg is geweest als tegenwoordig, en daarom het naderend einde aller dingen voorspellen.

In zijn ‘Malle wagen’ zette Meerman den kruistocht tegen de factieuse theologanten voort. Een hunner had ergens gezegd, met het oog op 't vroegere geschrift, dat ‘spotten geen konst’ was. - ‘Neen,’ zegt de spotter nu, ‘maer het sotten nog veel minder... Uw sotternij (op dat ik het geen waerder noch swaerder naem geve) heeft ten minsten wel een spotternij verdient, en uw bitterheit van doen gehadt door den gesuikerden mostaert gesleept te worden.’ En verder: ‘Hadt gij u selven soo lief als gij uw krijgelheit doet, gij soudt weten wat een rijkdom dat vrede is en hoe weinig leerens dat de Religie aen heeft, maer hoe veel belevens.’ Waarlijk, dit zeggen althans was zoomin ‘spotten’ als ‘sotten.’ In het heele boek der Spreuken ken ik geen wijzer woord.

Nu wij aan 't oprakelen van oude pamphletten zijn, is het billijk ook den heer Petrus Cunaeus een oogenblik aan 't werk te zien. In zijn ‘Sardi Venales’ geeft hij (volgens Brandt's vertaling) aldus aan de wijsheid het woord:
- ‘T' is alles wijdt en sijdt ingenomen van ongeruste en twistzieke menschen, die seker niet mij, maer mijne overspeelsters naevolgende, onse heiligdommen en de Religie ten spot stellen. Voorwaer, ik vinde bij hen geen tael noch teken van mijne instellingen. Want veele van hun sijn in hunne jonge jaeren barbiers, timmermans en schoenmaekers, of besig

{==363==} {>>pagina-aanduiding<<}
met andre slaeffsche ambachten en leiden een ongeacht leven. Daer oeffenen sij hunne jeucht. Daer na, als se gewaer worden dat mijne Priesters in hooghachting sijn (want het volk staet voor hun op, het schrikt als se berispen, en 't siet hen na de mondt) meinen se dat sulks een seer groote saek is, gelijk 't ook is, en staen derhalve met alle maght naer diergelijk gesagh. Niemant verwachte hier eenige wakkerheit, arbeidt, onvermoeiden ijver om tot geleerdtheid te komen. Dit sijn swaere saeken, die mannen passen. Sij staen er na door een korter wegh, door bedrogh en loosheit. Gij weet wel hoe licht dat het valt met een stijven hals te gaen, etlyke spreukskens met een seer gladde tong uit te storten, een straf en staetig gelaet te setten en andre diergelijke dingen, die groote wijsheit beloven... Hiertoe schijnen se niet gebooren, maer door eenige Godtheit gemaekt te sijn.’
Men ziet uit de spelling dat we met een schrijver uit de zeventiende eeuw te doen hebben.... Ik verzoek u vriendelijk dat niet te vergeten.
- ‘Derhalven bedriegen se voor eerst het plompe graeu.... Dit graeu, geen onderscheidt maekende tusschen 't waer en 't valsch, en sich vergaepende aen gewaedt en kleding, trekken se met een vleiende aenspraek werwaerts dat se willen. Daer sit de menigte des volks in 't ronde en doet haer ooren, gelijk een blaesbalk, op en toe, en al wat se hoort keurt se goedt....’
.... Laat u niet in de war brengen. 't Is alles geschreven met het oog op de zeventiende eeuw.
- ‘Hoe seer meent gij dat men dan die luiden behoort te haeten, die nae 't gebiedt staen over ieders verstandt en het alleredelste deel, dat alleen niet dienstbaer kan worden, leeren dienen? Het moeit mij en bedroeft mij van haerent-
{==364==} {>>pagina-aanduiding<<}
wegen. Daerom ben ik 't moede, ik geef het op, en maek hun plaetse, op dat se in 't ledige Hof mogen omspringen en op hunne eigen wijse in 't verderf loopen. Ik soek een ander rijk en andre woonplaetsen en ben t'eenemael onseker waer ik die ergens ter werelt sal vinden. Voortaen sal ik niemant voor mijne burgers kennen dan de geenen, die d'oordeelen vrijlaeten en nooit verder gaen dan tot het geen hun als waerschijnlijk voorkomt.’
Aldus, volgens Prof. Cunaeus, de wijsheid in 1612. Het is te hopen dat ze 't in later tijd op onze planeet wat meer naar haar zin zal hebben gekregen. 't Is wel te denken ook... als ze ten minste met een beetje tevreden wil zijn en - zeer bescheidenlijk gezegd - in aanmerking wil nemen, dat 2 à 300 jaren voor ons geslacht lang genoeg duren om weer het een en ander, van 'tgeen zij gesproken heeft, in 't vergeetboek te doen verdwalen. Het zou mij niet verwonderen of de wijsheid zal dat ook wel willen; want eigenlijk kan ik niet gelooven dat zij zoo kort aangebonden zou zijn als Cunaeus 't heeft voorgesteld. 't Ligt wel een beetje in den mensch zich de wijsheid naar zijn eigen beeld te scheppen. Is iemand landerig genoeg om uit de wereld te willen wegloopen, dan is hij in een stemming om aan desertie der wijsheid te gelooven. Zoo zal 't in een verdrietig oogenblik met Cunaeus zijn gegaan, en dit leert ons alweer dat de critiek der wijzen hier beneden soms nog iets anders is dan het woord der wijsheid zelve.... Ik zou dit misschien niet zoo publiek gezegd hebben, als de dwazen in deze wereld er niet op de een of andere manier toch de lucht van hadden gekregen. Dit is evenwel het geval geweest en dit is jammer; want sedert hebben vele dwazen de impertinentie om zich van der wijzen critiek met een beroep op de wijsheid te vertroosten. En waarlijk, zoo de

{==365==} {>>pagina-aanduiding<<}
wijsheid bij iets ter wereld haar geduld kon verliezen, 't zou bij een dergelijke gelegenheid moeten zijn.... Doch ik had beloofd dat we nog een doopsbediening zouden bijwonen en 't zal dus zoo zachtjes aan onze tijd worden.

't Is de tweede van Grasmaand 1613; 't is in de Nieuwe kerk te Amsterdam. Domine Caspar Van der Heide, alias Heidanus, heeft zijne predikatie ‘over de scheppinge van het lichaem des menschen’ ten einde gebracht en is vervolgens tot de voorlezing van het formulier overgegaan, want er zal gedoopt worden. Ook die voorlezing brengt hij zonder zwarigheid ten einde. Doch als Caspar Heidanus niets vermoedt van 't geen hem boven 't hoofd hangt, dan is het voor Caspar te wenschen, dat dit hoofd van nature een stootje zal kunnen velen. Verbeeld u wat er gebeurt.
Caspar Heidanus is tot ‘de vraegen’ genaderd. Ouders en getuigen der doopelingen staan voor de officieele buiging gereed.
- ‘Ik vraege u of gij niet bekennet 't geene in het Oude en Nieuwe Testament en in de artijkelen des christelijken geloofs begrepen is en 't geene alhier geleert wordt, de waerachtige en volkomene leere der saeligheit te wezen.’........................
Volgen zooveel buigingen als er ouders en getuigen van doopelingen tegenwoordig zijn -, op vier na...........................
In hetzelfde oogenblik een stem uit de getuigenbank, helder en krachtig aldus door het kerkgebouw klinkend;

{==366==} {>>pagina-aanduiding<<}

- ‘Mijnenthalven, ik houde waerachtig te wesen 't geene volgens Godes woordt en d'artijkelen des christelijken geloofs geleerdt wordt, nae den inhoudt van het formulier met het woordt dienvolgende.’.................................
Daarna drie stemmen: ‘ik ook, ik ook, ik mede!’....... Daarna een beweging in de kerk alsof er minstens een heel nestvol vleermuizen is losgebroken............................
Valt Caspar Heidanus niet in zwijm?.... Laat hij niet zingen?.... Moet het orgel niet te hulp komen?....
Volstrekt niet. We zijn in de 17de eeuw. Caspar Heidanus is even sterk van zenuwen als vast in de leer. Hij zal zich redden, wees daar gerust op, ook zonder gezang en zonder orgel.........................................
- ‘Wat segt gij luiden?’ klinkt het, als een zware, diepe ademhaling uit de holte van den predikstoel............................
De heldere stem uit de bank is zoo vriendelijk haar antwoord te repeteeren.
De drie andere stemmen herhalen, als voren: ‘Ik ook, ik ook, ik mede!’
Er is geen twijfel aan: Heidanus heeft niet gedroomd.... Hoor hoe het dof gemurmel in de kerk al luider en heviger wordt.... Zie hoe de gespannen nieuwsgierigheid, verbazing en verontwaardiging het kerkpubliek tot allerlei onkerkelijke houdingen verleiden.... Eén oogenblik dralens nog en de verwarring is niet meer te beteugelen.... Stel u gerust; Heidanus blijft meester van zichzelven en meester van 't publiek.

{==367==} {>>pagina-aanduiding<<}

Een majestueuse blik vliegt het kerkruim door en bewerkt stilte.
Daarna tot spreker no één aldus naar beneden:
- ‘Gij sijt seer stout en vermeten, dat gij soo durft in de kerke Jesu Christi spreken; haddet gij eenige swaerigheit gehadt, gij soudet sulks in 't bij sonder t' mijnen huise aen komen dienen; gij wistet wel waer ik woonde.’
Spreker no één vervolgens aldus naar boven:
- ‘In gevalle mijn broeder niet te vreden is met dese uitsondering in het ordinaris formulier achter onsen catechismum gestelt, soo sal ik vertrekken en niet staen over den doop van het kindt.’
Dan Heidanus weer:
- ‘Gij sijt een jongman, die zoo stout niet behoorde te spreken; gij hebt gehoort wat hier geleert is, dat een mensch niet anders is dan stof en aerde en dat hij niet behoort soo stout, trots en hoogmoedig te wesen.’
Dit argument mocht een dooddoener heeten. De stem onder den kansel antwoordde dan ook niet meer. - ‘Om vorder disordre te mijden, hebbende mijne conscientie voldaen, sweeg ik op 't geene hij onbeleefdelijk genoeg tegen mij uitwierp,’ schrijft Episcopius in een brief aan Uitenbogaert, op 3 April en dus daags na het gebeurde geschreven.
Het was toch niemand anders dan Professor Episcopius geweest, die op zoo ongewone wijze met domine Heidanus gedisputeerd had. Men mag gelooven dat hij er ongelukkig was ingeloopen. Een week of wat geleden had zijn broeder Jan Egbertsz (eenvoudig Bisschop, niet Episcopius genoemd) hem mogen schrijven: ‘mijn vrouw is van een dogter bevallen,’ en er bijgevoegd: ‘doe me 't plesier en kom over om als peeter over den doop te staen.’ Episcopius had toen nog

{==368==} {>>pagina-aanduiding<<}
al zwarigheid gemaakt om hetgeen er, niet lang te voren, met domine Uitenbogaert van 's Hage had plaats gehad. Die had als peter over 't kind van zijn stiefdochter gestaan, en toen had domine Plancius zich, wat de tweede formuliervraag betrof, niet aan de laatste synodale redactie (van 1586 en 91) gehouden. (Zie Mensinga, ‘over de liturg. schriften der Ned. herv. kerk’ bl. 142 enz.). Uitenbogaert had er geen erg in gehad en met de anderen meegeknikt; en wezenlijk, den volgenden dag, daar had men het praatje al dat Uitenbogaert bekeerd was.... Episcopius wilde zich liever niet aan iets dergelijks blootstellen als broeder 't hem niet kwalijk nam.
Neen, broeder nam 't hem niet kwalijk; doch hij had nu eenmaal zijn zinnen op dat peterschap gezet, en zijn vrouw niet minder. En 't kon zonder gevaar doorgaan; want Ds. Plancius was Ds. Heidanus niet. Men zou het kind bij Ds. Heidanus laten doopen en dan liep alles naar genoegen af, daar kon men op rekenen.
Hoe het ten slotte afliep, hebben wij gehoord....
Of neen, we zijn met dat tooneel in de kerk nog niet ten einde........................................
Op het stof- en aarde-argument van den prediker had de peter derhalve gezwegen. Welnu, de doopplechtigheid werd daarna op de gewone manier ten einde gebracht -, een weinig meer agitatie (dan anders) niet meegerekend.
Episcopius was voornemens om den prediker, nadat deze van den kansel zou zijn gedaald, even aan te spreken. Doch Heidanus, die daarvan waarschijnlijk iets vermoedde en er hoegenaamd niet op gesteld was, begon terstond, aan den voet des kansels, een gesprek met den voorzanger, dat geen de minste stoornis scheen te kunnen velen. Er zat, na eenig

{==369==} {>>pagina-aanduiding<<}
wachten, voor de gebroeders niets anders op dan heen te gaan. Dit was intusschen zoo gemakkelijk niet als het scheen Nauwelijks waren de twee mannen buiten het doophuis, of ze werden door allerlei lui bij den mantel getrokken en met vragen bestormd.
- ‘En terstondt,’ schrijft Professor zelf, ‘terstondt soo waeren der met groote hoopen en troepen, die mij aenvielen - -, van welken sommige, met een soet antwoordt bejegent sijnde, wel aflieten; maer andere daerentegen uit de menighte, hoorende nae woordt noch reden, riepen: Wegh met die muitemakers; foeij, gij oproerigen hoop, schelmen en rabauwen. Laetse ons een veeg geven; in voegen dat de hondtslager uitriep: Waar sijn se? Laetse mij krijgen, wijst se mij slechts!...........-....,........
En dit saegen al 1) de broeders in het doophuis met goede oogen aen, niet eens haer reppende noch roerende om de scharen wat ter neder te setten; soo dat ik voor mij nam bij haer te gaan en daer mede het volk eenig contentement te doen’........,..............................
En hij ging ‘bij haer.’ Een minuut of wat stond Episcopius met de zes collega's te haspelen. Erg vriendelijk was het van weerskanten niet en de zaak bleef ten slotte die ze was; hoogst onaangenaam voor beide partijen. - ‘Scheidende en haer groetende,’ dus eindigt de hoogleeraar zijn epistel voormeld, ‘was er niet een die weder groette, noch eenig teken

{==370==} {>>pagina-aanduiding<<}
van vriendelijkheit bewees, maer lieten mij van de wijven en ander rapailje van menschen’ (dat's óók niet zoo extra vriendelijk gezegd) ‘aenranden, alhoewel dit nu veel soetelijker gingh als voorhenen, tot dat ik uit de kerke gekomen sijnde, hoorde dat er eenige mans persoonen waeren, die seiden: Nu jongens, raept steenen, gooit nu die schelmen en oproermaekers. Doch Godt belettede het dat wij geen confessoren noch martelaren wierden - - -.’
Daags na het voorgevallene in de Nieuwe kerk, werd Episcopius ter ‘Burgemeesters-kamer’ ontboden, waar de heeren Kromhout, Witzen en De Graef hem het ongepaste van zijn handeling onder 't oog brachten. Episcopius verdedigde zich zoo goed hij kon en de gansche historie liep ten slotte met een sisser af. Intusschen mocht Episcopius van geluk spreken, dat hij niet tot de ‘confessoren en martelaeren’ was gepromoveerd; want wat is akeliger dan het tragisch-comieke? Dat er in de kerk-scène iets zeer belachelijks was, zal een vernuft van den derden rang reeds hebben ingezien. Ik ben nog al een vereerder van Jan Egbertszoon's geleerden broeder; ik begrijp dat er in Heidanus' vraag - tijden en omstandigheden in aanmerking genomen -, voor hem iets benauwends liggen moest; nogtans wil het mij voorkomen dat den jongen hoogleeraar, op dien merkwaardigen middag, zijn academische waardigheid te zeer naar het hoofd is gestegen. En ik raad iedereen in gemoede af zich van professorale hulp te bedienen, als de hulp van een gewoon mensch volstaan kan. Vooral wanneer de professor in quaestie, gelijk Episcopius indertijd, pas even zijn 30sten verjaardag achter den rug heeft.

- ‘En waar haal-je nu al die geleerdheid vandaan?’

{==371==} {>>pagina-aanduiding<<}
vroeg mij een amice, wien ik 't een en ander uit mijn copie had voorgelezen. ‘Heb-je dat uit nagelaten papieren, onuitgegeven handschriften of zoo iets?’
Neen, amice; zulk een voorrecht is mij niet weggelegd.... Ik zou ook, om je de waarheid te zeggen, voor onuitgegeven handschriften wat bang zijn, sinds er op dat terrein zooveel knollen voor citroenen zijn gedebiteerd. Voor hoeveel duizenden heeft dat lid van de Fransche academie zich ook weer laten oplichten?....
- ‘Dat moet hijzelf weten.... Maar hoe komt ge dan aan al uw verhalen?’
Het meeste daarvan kunt ge bij Wagenaar lezen, in zijn Geschiedenissen van Amsterdam, en in Brandt's Historie der reformatie en in Trigland's.... 1)
- ‘Ge brengt dus oud nieuws ter tafel?’
Voor degenen, die in Brandt en Trigland en Wagenaar thuis zijn -, ja! Doch ik heb nooit gemerkt dat die tot de lieveling-auteurs van ons publiek behooren. - Gij wèl?
- ‘Niet dat ik me herinner. Maar... kunt ge die heeren vertrouwen? Ik heb laatst iemand hooren zeggen, dat b.v. die Brandt erg remonstrantsch was en schrikkelijk eenzijdig.’
Dat hebben H. Ruyl en J. Leydekker, respectievelijk predikanten te Amsterdam en Middelburg, in de 17de eeuw al gezegd. Omstreeks denzelfden tijd verklaarden twee leden der N. Hollandsche synode, wat meer is, dat het bedoelde werk van Brandt ‘notoire valschheden’ bevatte. Ik heb evenwel

{==372==} {>>pagina-aanduiding<<}
eenig vertrouwen dat de schrikkelijke eenzijdigheid, bij nader onderzoek, over 't geheel zeer mee zou vallen. En tot het plegen van ‘valschheden’ was Brandt niet in staat. Remonstrant was hij, dat is zeker. Ook heb ik er geen geheim van te maken dat hij in zijn jonge jaren op de vraag of een remonstrant bij een contra-remonstrant ter kerk mocht gaan, ontkennend antwoordde (in het geschrift ‘verlaat uwe eige vergadering niet’). Doch de drift van den partijgeest is later bij hem bekoeld. In elk geval kan hij, wat onpartijdigheid betreft, den toets met Trïgland en nog andere contra-remonstrantsche schrijvers zeer wel doorstaan. En ten slotte, amice, ik voor mij heb alleen zulke dingen meegedeeld, die als palen boven water....
- ‘Ge zijt toch meer op de hand der remonstranten dan ge zelf wel weten wilt....’
Met uw verlof, ik vind hun philosophie gebrekkiger en hun hatelijkheden niets minder hatelijk dan van de tegenpartij. 't Is echter zeer mogelijk dat mijn sympathie onwillekeurig naar de zij der verdrukten neigt; dat ligt zoo in een mensch....
- ‘Wat die gebrekkige philosophie aangaat, dat hebt ge, geloof ik, van Prof. Scholten.’
't Kan zijn.... Ge kent het versje waarin Goethe zegt, wát hij van zijn vader heeft en wát van zijn moeder en wát van grootvader enz. En dan het slot:

‘Sind so die Elemente nicht 
Aus dem Complex zu trennen; 
Was ist denn an dem ganzen Wicht 
Originell zu nennen? 


Straks zeidet ge dat ik ‘oud nieuws’ vertelde. Nu is het dat ik Scholten napraat. Moet ik dan zeggen wat niemand

{==373==} {>>pagina-aanduiding<<}
ooit gezegd heeft? Op gevaar af dat niemand 't mij zal nazeggen?.... Maar dat zou ook al niets nieuws zijn. Pater Harduinus heeft in zijn dagen de AEneas van Virgilius en de Oden van Horatius voor het werk van middeleeuwsche monniken verklaard. Dat was uit den duim gezogen en niemand heeft het geloofd.....................................
Mijn ‘amice’ zette den hoed op om te vertrekken. Hij vond het heel aardig.... zoo al die dingen.... als men er tijd en lust voor kon vinden. Hij voor zich ‘had wezenlijk te veel te doen.’ En.... ‘wat gaf het ook, of je nu die ouwe histories al wist!....’
Dat moet de toekomst leeren, dacht ik toen mijn bezoeker vertrokken was. Voorloopig worde er maar gezorgd dat 't publiek van die ‘ouwe histories’ inderdaad iets wete.






{==374==} {>>pagina-aanduiding<<}

De vrijdenker volgens Mr. H. Hartogh Heys van Zouteveen.


(ingezonden).

Er was iets geheimzinnigs in. Er lag een sluier over, opzettelijk er over gelegd of niet, altijd dun genoeg om allerlei gissingen te wekken, en niet doorzichtig genoeg om 't fijne van de zaak te laten zien.
Wat ze toch wilden, die vrijdenkers, met hun Bond? Een anti-concilie samenroepen te Napels?
Meer dan dat. Wijder moest hun werk zich uitbreiden. Te Parijs, Brussel en Génève werden reeds congressen voorbereid. Volgens de Arnhemmer scheen de vrijdenkersbond ergens in Duitschland te bestaan; straks hoorde men van landgenooten, die waren toegetreden en het doel luidde nu: ‘Denkt wat gij wilt en doet zooals gij denkt.’ -
De een zei: ‘Ja wel, dat is de zinspreuk van den Bond. Vrij moet ons denken zijn, door geen macht in hemel of op aarde belemmerd in zijn zelfstandige ontwikkeling; en ons doen ruste op geen anderen grondslag dan op dien der overtuiging!’
Anderen verstonden 't weêr anders, of namen er een loopje

{==375==} {>>pagina-aanduiding<<}
meê. ‘Denkt wat gij wilt!’ Heerlijk! als 't maar kon! Als we ons van de omstandigheden, die ons denken voortbrengen en beheerschen, maar losmaken konden! Maar nu!.... Te zeggen: ‘denkt wat gij wilt’ is al even groote naïeveteit of, zoo ge wilt, al even bijtend sarcasme op ons onvermogen als het tweede lid dier spreuk: ‘en doet wat gij denkt!’
Derden gingen nog een schrede verder en zagen in dien geheimzinnigen Bond - horribile dictu! - het broeien van anarchisme of communisme.
Mocht die nevel blijven hangen? Schuwde de Bond het daglicht? Zou de bespotting langer geduld worden?
‘Neen,’ sprak de heer vrijdenker Mr. H. Hartogh Heys Van Zouteveen in zijn hart; ‘neen, dat mag niet en dat zal niet!’ Het Noorden (No. 176) mocht in een hoofdartikel reeds een lans voor den Bond hebben gebroken (bij welke gelegenheid meteen elke godsdienst gevonnisd werd) 1), dankbaar doch onvoldaan kon hij het daarbij niet laten. De schimp en de smaad, den vrijdenker aangedaan, waren nog niet volkomen uitgewischt. Hij zal dat doen. Hij zal 't in helder licht stellen, dat hen schandelijk belasterd heeft wie hun de zinspreuk toedichtte: ‘Denkt wat gij wilt en doet wat gij denkt!’
Fluks schrijft hij een brief aan den redacteur van het Noorden, die er welwillend een plaats in zijn blad voor inruimt, en daar verklaart hij met ronde woorden:
‘Neen, de ware vrijdenker heeft een andere zinspreuk en die zinspreuk zal ook wel die zijn van den vrijdenkersbond; die zinspreuk is: Eenheid in het noodige, vrijheid in het twijfelachtige, boven alles de liefde!’

{==376==} {>>pagina-aanduiding<<}

Wij zouden den heer H.H.H. Van Zouteveen reeds dankbaar geweest zijn, al had hij van den Bond ons verder niets geopenbaard. Tevreden waren wij naar huis gegaan en hadden vrouw en kind, vriend en gebuur desnoods bemoedigend toegeroepen: ‘Vreest niet voor de vrijdenkers, noch voor den vrijdenkersbond! Zij willen geen communisme en geen socialisme en geen anarchisme en geen republiek. Zij doen geen kwaad. Want hoort: zij hebben zich de zoetvloeiende spreuk van den ouden V. d. Hoeven tot leuze verkoren; zij willen de vrijheid, ja, maar alleen in het twijfelachtige; voorts: eenheid in het noodige! Heerlijk, niet waar? Hier wordt der vrijheid toch nog een teugelken aangelegd! En, ai ziet, hoe liefelijk! de liefde bovenal! - Komt, laat ons lofzingen en prijzen de vrijdenkers en den vrijdenkersbond!’
Dat zouden wij mogelijk gedaan hebben. Maar, als er bedilzieke, galachtige, nurksche menschen geweest waren om te zeggen, dat die spreuk niets om 't lijf heeft; dat men er bij denken kan wat men wil, zoolang men niet weet wat de vrijdenker voor 't minst onder dat noodige en twijfelachtige verstaat -, dan zou misschien weer een nieuwe blaam op die brave vrijdenkers gekomen zijn; nieuw misverstand ware er gerezen en nieuwe behoefte aan licht...... Welnu, de heer Van Zouteveen heeft dat met zijn scherpen blik voorzien en, te midden van het pakken zijner koffers voor de groote reis naar Suez, den tijd gevonden om de spreuk uitvoerig toe te lichten. Ons dunkt: hij gaat met een verruimd hart op reis, nu hij van dien zwaren plicht tegenover zijne landgenooten zich gekweten heeft. Wat hem ook moge overkomen in het land der Farao's, hij heeft dit deel van zijn levenstaak roemvol volbracht; wie zal de vrijdenkers en den vrijdenkersbond nog durven lasteren?

{==377==} {>>pagina-aanduiding<<}

Wij kunnen hem onze dankbaarheid nu niet beter toonen, dan door de in zijn brief hier en daar verspreide trekken van het beeld des waren vrijdenkers zoo mogelijk tot een geheel te verzamelen, en te onderzoeken wat de ware vrijdenker al zoo denkt en wil.....................................
Wat denkt de vrijdenker?
Die vraag is natuurlijk de allerbelangrijkste. Een vrijdenker is iemand, die vooral denkt en voor zijn denken geen belemmering duldt. Wat zou den omvang, wat de diepte, wat de vlucht van zijn denken stuiten? Neen, naar alles wat er zich wentelt in het hoofd van den vrijdenker durven wij niet vragen; de sommen zouden ons te machtig zijn; maar de vrijdenker Van Zouteveen buige zich neêr tot onze bekrompenheid en zegge ons voor 't minst wat hij denkt - om iets te noemen - over zedelijkheid en godsdienst.
Wij kunnen gerust zijn. Het antwoord blijft niet achterwege.
Over zedelijkheid:
‘Wat is (hier) dat noodige?’ vraagt hij, tot toelichting der straks reeds genoemde spreuk.
‘Het zijn die algemeene beginselen van de zedeleer, die in het hart van elken mensch gegrift staan, want de natuurlijke mensch is goed, het kwaad moet beschouwd worden als een ziekte. Zonder zedelijkheid zou de maatschappij onbestaanbaar zijn.’
Hier een oogenblik rusten. Straks komt er meer, maar dit is voor 't oogenblik genoeg. Hoe kernachtig die volzinnen! Hoe weelderig de rijkdom der gedachten! Bovenal, hoe kloek die verzekering aangaande de algemeene beginselen der zedeleer in het hart van elken mensch! Van de Nieuw-Caledoniërs verhaalt ons kapitein Montravel, wel is waar, dat zij diefstal,

{==378==} {>>pagina-aanduiding<<}
moord en wraak tot hun dagelijksch tijdverdrijf hebben gekozen. Van de Thuggs in Indië wordt ons verzekerd dat zij een moordenaarsbond vormen, op godsdienstigen grondslag gebouwd. Ook de Soudaneezen, die 't bedriegen, stelen, moorden zeer verdienstelijk achten; de Fidschi's, die voor het laatste een geheel eigenaardige eerzucht koesteren; de Damara's in Zuid Afrika, die in bloedschande hoegenaamd geen bezwaar zien - om van anderen nu maar te zwijgen -, ze schijnen van die beginselen niet veel in hun hart gegrift te hebben. De geschiedenis der zedelijkheid had ons dan ook - meenden we - omtrent de algemeenheid der zedeleer niet meer geleerd, dan dat de mensch op zekere hoogte van ontwikkeling, overeenkomstig zijn aanleg, met de zedelijke gronddenkbeelden, door Jezus uitgesproken, pleegt in te stemmen (wat intusschen heel wat anders is dan dat in het hart van elken mensch, zonder onderscheid van ontwikkeling of beschaving, de algemeene beginselen van de zedeleer (van welke?) gegrift, zegge: gegrift zouden zijn). Maar de vrijdenker heeft er nu eenmaal een ander kijkje op en -, hij geeft ons daarvoor een bewijsgrond ten beste.
‘Want de natuurlijke mensch is goed,’ lezen wij verder.
Ah zoo!.... We moeten even peinzen.... De natuurlijke mensch is goed.... Ja wel.... Natuurlijk.... De onnatuurlijke mensch, die schijnt wat hij niet is, kan wel een falsaris zijn....
Wacht even, dat wordt hier niet bedoeld; bewijsgrond voor hetgeen bewezen moest worden ligt er ten minste niet in. Het zal dus zeker moeten beteekenen dat een mensch van nature goed is, goed geboren. Dat het b.v. van meet aan in zijn natuur ligt eerlijk, oprecht, kuisch te zijn. Zeg niet dat de heer Van Zouteveen slechts in 't afgetrokkene 't oog heeft op den zedelijken aanleg van den mensch, op zijn onmiskenbare vat-
{==379==} {>>pagina-aanduiding<<}
baarheid voor zedelijke indrukken, die hem - onder gunstige omstandigheden - van nature zedelijk goed doet worden. Hier is meer. Hier moet die ‘goedheid van den natuurlijken mensch’ bewijzen, dat ‘algemeene beginselen van de zedeleer in het hart van elken mensch gegrift staan. En zal zij dit ooit kunnen, dan moet zij als een bij elken mensch overwegende neiging ten goede verstaan worden; als eene kracht, die alle voor zedelijke ontwikkeling ongunstige omstandigheden van meet aan overwint.
Is dát de meening der vrijdenkers, dan zijn ze toch weergaasch diepe denkers. Daar hebben ze me nu het mysterie opgeklaard der wording van elken mensch. Het traducianisme ligt voor hen verslagen. Of iemand al slechte of ziekelijke ouders gehad heeft, hij ondervindt daarvan geen nadeel; behoorlijk van zedelijke beginsels voorzien doet hij zijn intree in dit leven; de natuurlijke mensch is goed............................
‘Het kwaad moet beschouwd worden als een ziekte.’
Is deze uitspraak een nieuwe bewijsgrond, of dient ze om het recht van den eersten bewijsgrond te bewijzen? Moeten wij den natuurlijken mensch als goed beschouwen, omdat het kwaad als een ziekte ‘moet worden beschouwd?’
Dus, als uit die redeneering volgen zal (wat te bewijzen was), dat in het hart van elken mensch algemeene beginselen gegrift staan -, dan ligt hier de stelling ten grond, dat de gezondheid behoort tot de natuur van elken mensch. O, die physiologische blik van den vrijdenker!
Hoe het zij, die vrijdenker heeft nu weêr een probleem opgelost, het ethisch probleem.
‘Het kwaad moet als een ziekte beschouwd worden.’
Velen meenden, dat tusschen ziekte en zedelijk kwaad eenige

{==380==} {>>pagina-aanduiding<<}
onmiskenbare analogieën bestonden, maar te weinig dan dat men zoo apodictisch van het kwaad als ziekte zou mogen spreken; zij vreesden dat verschijnselen als berouw, schuld, verantwoordelijkheid zich door die theorie nog niet lieten verklaren; - de vrijdenker is evenwel zoo schuchter niet; kort en goed klinkt het uit zijn mond: ‘het kwaad moet beschouwd worden als een ziekte.’ Heb nu het hart eens om dat te laten!........................
Een derde probleem - ditmaal het sociale - wordt even stoutmoedig bij de horens gepakt. ‘Zonder zedelijkheid zou de maatschappij onbestaanbaar zijn,’ luidt het vervolgens.
Bravo, vrijdenker, dat doet me nu toch plezier, dat gij met die leelijke theorie van het egoïsme, met dien beruchten bijenkorf niets ophebt.
't Is in uw betoog voor de goedheid van den natuurlijken mensch intusschen heel weinig ter zake dienende; 't is ook niet bijzonder nieuw wat gij daar zegt; vóór een 1800 jaren zei Jezus van Nazareth dat ook al met andere woorden....
Ach ja, daar ontsnapt me een naam, die, ik kan 't niet helpen, me nog al wat weegt. Zeg, heer vrijdenker, wat denkt gij van hem? Hij heeft nog al geijverd voor reinheid van zeden.
‘Gaarne erkennen de vrijdenkers,’ geeft de heer Van Zouteveen ten antwoord, ‘dat Jezus voor meer dan 1800 jaren oneindig veel heeft bijgedragen om de ware beginselen der zedeleer onder het menschdom te verspreiden....’ En straks heet het van Jezus ‘dat hij in zijn tijd niet anders was dan een vrijdenker van de verhevenste soort.’
't Is waarlijk al te vriendelijk, al te toegeeflijk van de heeren vrijdenkers, dat ‘gaarne erkennen’ van het ‘oneindig’ groote aandeel, dat Jezus hier toekomt. En dan die

{==381==} {>>pagina-aanduiding<<}
classificatie in de ‘verhevenste’ species van het toch reeds zoo edele genus. Gold het een ander, 't zou zijn om er verlegen onder te worden, moeielijk om er nederig onder te blijven............
Zacht wat, zóó is het niet gemeend. Men wete ook, dat ‘reeds anderen (onder anderen de Joodsche Rabbijnen, wier stellingen men in den Talmud terugvindt, Bouddha, Confucius) die beginselen voor hem 1) hadden uitgesproken;’ waarom dan ook ‘Confucius, Mozes, Bouddha, Luther en Servet’ met hem op ééne lijn in die ‘verhevenste soort’ worden geëxposeerd.
Men bemerkt: de diadeem wordt bewasemd of, wilt ge, het voetstuk binnen behoorlijke afmetingen teruggebracht. Dat zotte enthousiasme voor het nieuwe beginsel, zoo het heet, door Jezus in den boezem des menschdoms gelegd, moet, volgens den vrijdenker, worden afgekoeld. Jezus onmisbaar? Jezus een heros? Ach, die joodsche rabbijnen hadden 't zelfde al gezegd als hij. Lees het maar in den Talmud. De Chinezen waren ook reeds lang op de hoogte. De Bouddhisten al vóór eeuwen ingewijd (in de Nirvana b.v.). En is men nu nog niet genezen van de blinde vereering voor dien zoogenaamd éénigen Menschenzoon -, welnu, men wete dan, dat ‘elk godsdienstig dogma, dat de waarheid van elken godsdienst twijfelachtig is; dat elke religieuse stelling, die om hare waarheid aan te toonen nog iets anders behoeft dan zinnelijke waarneming en daarop gegrond onderzoek der menschelijke rede, voor den vrijdenker twijfelachtig is; dat het ‘Noorden’ in no. 176 terecht dit woord van Vacherot heeft overgenomen: ‘“onverdraagzaamheid en stilstand zijn

{==382==} {>>pagina-aanduiding<<}
de eigenaardige voortbrengselen van elken Godsdienst.”’
Wie het vatten kan, die vatte het! Een vrijdenker twijfelt aan elk godsdienstig leerstuk, ziet in elken godsdienst een oorzaak van onverdraagzaamheid en stilstand, is dus zoo ongodsdienstig mogelijk -, en niettemin noemt hij Jezus een vrijdenker van de verhevenste soort!
Intusschen, zijn stralenkrans is nu gansch verbleekt! Bij de consequente vrijdenkers moest hij hebben uitgediend; wat mij toch spijt.... voor die heeren!
Wat een vrijdenker over godsdienst denkt, weten we nu meteen. Of liever, hij denkt er niet meer over. Hij heeft er meê afgerekend. 't Is iets, dat achter hem ligt en waarnaar hij niet meer omziet. Of 't moest zijn om, gelijk geschiedt bij dezen, te herinneren dat wijlen de heer ‘Junghuhn, de stichter der Amsterdamsche vereeniging de Dageraad, van wie het denkbeeld van een vrijdenkersbond is uitgegaan, een geleerde van Europeeschen naam, die door zijn geologische onderzoekingen zich een plaats naast Humboldt en Leopold von Buch heeft verworven, een mensch van diep zedelijk gevoel’ enz. enz. -, dat die groote man in zijn ‘Licht- en Schaduwbeelden uit de binnenlanden van Java’ ‘een bestrijding der christelijke dogmatiek geleverd heeft, die de bestrijders der vrijdenkers beproeven mogen met gegronde argumenten te weêrleggen. Wij twijfelen echter’ - vervolgt de heer Van Zouteveen - ‘of zulks hun gelukken zal.’
't Is een benauwd geval. Zou de christelijke dogmatiek er nog van opkomen? Vóórdat we haar begraven, was 't misschien nog wel de moeite waard een kijkje te nemen van dien moorddadigen kamp tusschen haar en den heer Junghuhn.
Tegen wien, of wie, of wat trok hij toch te velde? Tegen een orthodox ‘vraagboekje tot onderwijzing in de Christelijke leer,’

{==383==} {>>pagina-aanduiding<<}
uitgegeven bij Mortier Corvens en zoon te Amsterdam 1) (van welke dogmatiek beweerd, maar niet bewezen wordt, dat zij overal in Holland wordt geleerd en gepredikt 2)); en voorts tegen een hoogst onvolledige uitéénzetting van de Roomsch-Katholieke leer 3). - Dat heet: zich den strijd gemakkelijk maken. Wij hebben dan ook niet gehoord, dat men sinds dien slag opgehouden heeft den steeds gezuiverden inhoud van het christelijk-godsdienstig denken in verstaanbaren vorm weêr te geven.
Nog grooter verrassing is ons bereid, als we de moeite nemen in die Licht- en Schaduwbeelden wat te blijven bladeren.
Niet waar? Die beroemde vrijdenker, vader van ‘de Dageraad,’ grootvader van den vrijdenkersbond, zal toch wel niet vergeten, dat elke godsdienst twijfelachtig is, stilstand en onverdraagzaamheid werkt? Hij kan er ook niet aan denken de moraal op eenige godsdienst te doen rusten? Hij kan geen bestrijder van de hooggeloofde morale indépendante zijn?
Zóó dachten wij. Maar zie, al doorlezende 4) vonden we een zeer uitvoerig toegelichte godsdienstleer, uitdrukking van Junghuhn's overtuiging; menigte van ‘religieuse stellingen, die om hare waarheid aan te toonen nog iets anders behoeven dan zinnelijke waarneming en daarop gegrond onderzoek der menschelijke rede.’ De Heer Junghuhn zegt o.a. ‘te gelooven aan een onzigtbaren, grooten en redelijken geest in de natuur en dien God te noemen.’ Grond voor dat geloof is hem, ten eerste, zijn afhanke-
{==384==} {>>pagina-aanduiding<<}
lijkheidsgevoel van een allergeduchtste kracht, die buiten hem is; ten tweede, zijn zelfbewustzijn. Deswege besluit hij tot het bestaan ‘eener nog hoogere redelijke ziel dan de onze, en die de oorzaak is van ons aanwezen, zoo mede van dat der gansche schepping.’ Hij gelooft verder, ‘dat die God almachtig, oneindig, eeuwig, onvergankelijk, alomtegenwoordig, alwetend, alwijs, goed, rechtvaardig, eeuwig dezelfde, onveranderlijk getrouw, waarachtig en der wereld immanent voortdurend werkzaam is.’ - Wat al godsdienstige dogma's, onwrikbaar voor den Heer Junghuhn; maar, volgens den heer Van Zouteveen, voor den waren vrijdenker twijfelachtig!
Nog verder. Junghuhn heeft ook zijn zedeleer, die hij noemt: - hoor toch, heer H.H.H. Van Zouteveen! - ‘de kennis van God, toegepast op het menschelijk leven’ 1). Daarvan schrijft hij: ‘Den volke leere men wijsheid, want God is wijs. Hebt uwen naaste lief! want God is goed en alle deelen der schepping getuigen van Zijne liefde. Streven wij om rechtvaardig te zijn, want God is rechtvaardig! enz. enz.’
Wat blijft hier over van de morale indépendante? Bij dien archi-vrijdenker?
Goede heer Van Zouteveen! Vergeef mij, zoo ik u een illusie verstoord heb! Maar ik kan het waarlijk niet helpen, dat gij de godsdienstbegrippen en algemeene beginselen der zedeleer van den heilige der vrijdenkers niet dieper in het hart hebt gegrift!
Wij zijn nu zoowat op de hoogte van 't geen de ware vrijdenker denkt. Als we thans eens onderzochten wat hij toch eigenlijk wil?

{==385==} {>>pagina-aanduiding<<}

't Is spoedig gevonden. Hij wil - zie zijn zinspreuk - eenheid in het noodige, vrijheid in het twijfelachtige, boven alles de liefde. Dat is zijn edel, zijn verlicht streven. Dat geeft hem den ridderslag.
‘Eenheid in het noodige.’ Wat was dat noodige ook weer? ‘Die algemeene beginselen van de zedeleer, die in het hart van elken mensch gegrift staan.’ Maar, als elk mensch dat noodige reeds in zijn hart gegrift heeft staan, dan is die eenheid reeds overal aanwezig en diep geworteld ook. En in den regel laat een mensch zich door zijn hart regeeren. De taak van den vrijdenker is dus zeer gemakkelijk: den gegeven toestand te aanvaarden.
Wat wil hij meer?
‘Vrijheid in het twijfelachtige.’ Het twijfelachtige is hier ‘elke religieuse stelling’, ‘de waarheid van elken Godsdienst.’ 't Klinkt werkelijk zeer liberaal. Laat ieder vrij in zijn godsdienstige overtuiging. Uitmuntend! Maar wat lazen we ook straks?
‘Onverdraagzaamheid en stilstand zijn de voortbrengselen van elken Godsdienst.’ Men zal dus ieder vrij onverdraagzaamheid laten kweeken, vooruitgang laten dwarsboomen? Hoe!? Mogen de vrijdenkers (van wie ook nog herinnerd wordt ‘dat zij den vooruitgang hebben mogelijk gemaakt’) nu aan hun grootsche roeping ontrouw worden? Éen van beiden dus: òf die ontrouw, òf in naam van vooruitgang en verdraagzaamheid den oorlog verklaard aan elken Godsdienst.
Begin maar met ‘de modernen’ en hun geestverwanten uit den vrijdenkersbond te jagen, voor zooveel ze er in zijn. Wat doen ze daar? Zij willen nog weten van dien stilstand en onverdraagzaamheid voortbrengenden godsdienst! Zij blijven nog in die kerk, die ‘haar vonnis tegen de Remonstranten nog

{==386==} {>>pagina-aanduiding<<}
niet herroepen heeft,’ en een van wier vaders, Calvijn, een vrijdenker van de verhevenste soort liet roosteren! 't Is te gek. De ware vrijdenker is zoo ‘inconsequent’ niet. Leve de consequentie! 1).
En wat wil hij nu nog ten slotte?
‘Boven alles de liefde!’
Reeds ‘snoert zij alle vrijdenkers samen.’ Aandoenlijk schouwspel! Hand aan hand, hart aan hart staan daar de vrijdenkers aan elkander vastgesnoerd. De beminnelijke heer Van Vloten en de consequente heer H.H.H. Van Zouteveen met ‘About, Garibaldi, Vacherot’ en natuurlijk met den redacteur van het ‘Noorden’. Ziet, hoe lief zij elkander hebben!
Elkander en...., geheel het menschdom!
Ja zeker, zij willen niets minder. ‘Met den hechten band der liefde, die alle vrijdenkers samensnoert, wenschen zij ook geheel het menschdom tot een grootsch geheel te verbinden.’
Hoe grootsch zal dat geheel zijn, als dan het twijfelachtige van elke godsdienstige stelling, als het stilstand en onverdraagzaamheid voortbrengende karakter van elke godsdienst allerwege zal zijn erkend! Hoe grootsch als men dan eindelijk geen godsdienstig geloof meer zal hebben! Hoe grootsch als men Jezus, met den Talmud in de hand en Confucius aan zijn zij, een trapje lager kan zetten! Hoe grootsch als men afgeleerd zal hebben aan Jezus boven anderen dank te weten, dat heilige liefde de springveer werd van waarachtige beschaving! Hoe grootsch als allen zullen spreken van algemeene menschenliefde, van humaniteit! Hoe grootsch als aan ‘Dr. van Vloten, die dat zoo treffend de blijde boodschap der negentiende christeneeuw genoemd heeft,’ door alle geslachten, tongen en natieën eere en

{==387==} {>>pagina-aanduiding<<}
heerlijkheid zullen worden toegebracht waardig dien prediker van het ‘Nieuwe Verbond, het Verbond des vrijen Menschdoms.’!!!......................................
Mij dunkt, we weten nu genoeg van wat de vrijdenker denkt, naar de beschrijving des heeren Van Zouteveen. Wij voor ons hebben er genoeg van. En - alle scherts ter zijde - wij walgen van het zouteloos gebeuzel dat die heer ons ten beste gaf.
Of de vrijdenkers hier te lande met dezen woordvoerder tevreden zullen zijn? Misschien de redacteur van 't ‘Noorden’, die nu tot twee malen toe in zijn blad kon laten drukken: dat het ‘welgeschreven’ is, en meer in 't bijzonder, dat hij in een vorig nummer ‘op uitstekende wijze voor 't vrije denken te velde had getrokken.’
Voor 't overige zullen ze misschien (nog uit oude gewoonte) bidden: Heer, behoed ons tegen onze vijanden, maar nog meer tegen onze onhandige vrienden!
De vrijdenkersbond is niet de caricatuur, die de heer Van Zouteveen ons teekent, en behoeft het ook niet te zijn. Dat zich mannen van uiteenloopende zienswijzen vereenigen om tegen het ultramontanisme, tegen kerkelijke orthodoxie, tegen elken gewetensdwang de vrije gedachte te beschermen, 't is een bemoedigend teeken van den tijd, waarin de kerkelijke en politieke reactie steeds brutaler begint te woelen.
Wil men weten wat zij willen, men hoore wat een ander en bevoegder woordvoerder, de heer Joseph Ricciardi, afgevaardigde in het Italiaansche parlement, organisateur van het congres te Napels, aan de vrijdenkers van alle landen schrijft, om hen tot de bijeenkomst van 8 Dec. e.k. uittenoodigen:

{==388==} {>>pagina-aanduiding<<}

‘Le grand principe du libre examen étant cause du fractionnement à l'infini des croyances religieuses, et rendant, par cela même, impossible tout credo collectif;
Etant avéré, en outre, que, de temps immémorial, on s'est toujours efforcé inutilement de s'entendre sur les grandes questions de la divinité, de la vie future, des causes finales etc. etc. et qu'il faut, par conséquent, se borner à établir de telles règles de morale, que tout le monde puisse les reconnaître et accepter, dans le but d'assurer le bonheur de la société en général, et celui des individus en particulier;
Nous écarterons toute discussion théologique, en nous contentant de présenter la formule suivante aux hommes droits et raisonnables de tous les pays et de toutes les religions:
s'abstenir du mal; faire le bien; s'aimer les uns les autres, dans l'intérêt commun.
Et, à cet effet, nous proposerons l'organisation d'une association internationale, ayant pour but général une guerre incessante aux deux causes principales de tous les maux du genre humain, la misère et l'ignorance.....’

Dat klinkt anders dan: ‘stilstand en onverdraagzaamheid zijn de eigenaardige voortbrengselen van elken godsdienst.’ Tegen ellende en onwetendheid wordt de strijd opgevat.
Het vrije denken strijde meê tot overwinning!



{==389==} {>>pagina-aanduiding<<}

Middelbaar onderwijs voor meisjes.

Vierentwintig stellingen.

Bijaldien 't in de orde is, dat een bezadigd Hollander niet vroeger over eene quaestie praat dan nadat het onderwerp in 't buitenland een paar jaar op de lijst gestaan heeft, dan is het middelbaar onderwijs voor meisjes iets, waarover wij kunnen gaan handelen. Men zou zelfs kunnen zeggen, dat het hoog tijd wordt.

Dat het middelbaar onderwijs voor meisjes niets gemeen heeft met hetgeen een deftig Hollander emancipatie, blauwkouserij en soortgelijke noemt, blijkt overtuigend uit de namen van hen, die zich de zaak van dit onderwijs voornamelijk aantrekken. 't Zijn geen geëmancipeerde dames, maar mannen van ervaring op een naburig gebied.

Er is iets ridderlijks in de wijze, waarop deze zaak door die mannen wordt ter harte genomen. Hunne leus is: 't Goed recht van het vrouwelijk gedeelte der natie.

{==390==} {>>pagina-aanduiding<<}

De omstandigheid dat het middelbaar onderwijs voor meisjes niet voldoende geregeld werd in de wet van '63, is misschien verklaarbaar, doch een reden te meer om die wet ten spoedigste aan te vullen.

Het aanvullen van de wet van '63 is de eenige regeling, welke het beginsel van 't goed recht der vrouw ongeschonden laat. Onder den naam van middelbaar onderwijs mag men de meisjes geen school van uitgebreid, zelfs niet van uitgebreid ‘uitgebreid lager onderwijs’ geven.

Indien men onze meisjes niet reeds dadelijk kan geven wat haar toekomt, omdat finantieele bezwaren dit onmogelijk maken, zoo behoort men liever te wachten dan de zaak van den aanvang af te bederven.

't Recht van de meisjes is, dat zij evenals de jongens nieuwe scholen krijgen, gebouwd op den grondslag van het middelbaar onderwijs, omdat een volkomen nieuwe regeling de beste waarborg is voor een gezonde inrichting.

Ons lager en ons uitgebreid lager onderwijs mogen bovendien niet vermengd worden, of ook maar verbonden, met inrichtingen volgens eene andere methode dan die bij 't lager onderwijs proefondervindelijk bewezen is goed te zijn.

't Groote onderscheid tusschen lager onderwijs en middelbaar onderwijs ligt voornamelijk in de methode, die bij het meededen van kundigheden gevolgd wordt.

Hoe meer het middelbaar onderwijs alle leden der maat-
{==391==} {>>pagina-aanduiding<<}
schappij omvat, die het behoeven en verlangen; des te zuiverder zal het eigenaardige zijner methode aan 't licht komen.

Het middelbaar onderwijs zal eerst dán blijken geen professioneel onderwijs te zijn, als de professie meer op den achtergrond treedt.

Dit zal geschieden wanneer het middelbaar onderwijs ook genoten wordt door meisjes, die in den regel geen professie zoeken en boven de professie steeds aan het leven in den gehuwden staat de voorkeur zullen geven.

't Middelbaar onderwijs voor meisjes zal in de eerste plaats meer ontwikkelde vrouwen opleveren.

De man, die voor den dagelijkschen omgang met een ontwikkelde vrouw bevreesd is, gaat zeker ook liever met domme dan met verstandige mannen om.

Een ontwikkelde vrouw behoeft niet op te houden eene vrouw te zijn, zoomin als een ontwikkeld man tot nog toe iets anders dan een man geworden is. Waren onze meer ontwikkelde mannen engelen of halve goden -, de quaestie zou moeilijker wezen!

't Is een dwaalbegrip dat een ontwikkelde vrouw niet langer geschikt zou zijn voor kinderkamer of keuken. Men kan even goed beweren, dat er door onze moeders geen jurkjes meer vervaardigd worden sinds 't gebruik van de naaimachines algemeen geworden is.

{==392==} {>>pagina-aanduiding<<}

't Is niet beleefd dat de mannen zoo bang zijn voor de ontwikkeling van de vrouw. Alsof de lieftalligheid en zachtaardigheid der vrouw deugden zijn, die geen licht kunnen velen!

't Onderscheid tusschen een middelbare school voor meisjes en een dito voor jongens moet niet gezocht worden in den omvang der leerstof alleen, maar voornamelijk in de wijze waarop zij wordt aangebracht. Dit brengt niet zoo zeer een verandering in de methode zelve, als wel een nieuwe nuance.

Indien het programma van 't middelbaar onderwijs voor jongens te groot is voor de meisjes, dan ligt het voor de hand daarvan 't overtollige te schrappen. Desgelijks kan men er andere vakken op plaatsen. De groote zaak is: dat men 't genoemde program ten grondslag legge.

De bewering dat men op die manier 't geheele lesprogramma zou kunnen veranderen, ofschoon in de praktijk niet veel meer dan een absurditeit, is in beginsel volkomen juist... Maar 't middelbaar onderwijs staat of valt niet met een lesprogramma!

't Essentieele van 't middelbaar onderwijs voor meisjes ligt in de eigenaardige behandeling van de vakken die onderwezen worden, welke die ook mogen zijn. Indien men b.v. op een middelbare school voor meisjes de kookkunst wilde onderwijzen, zou men 't zeker anders doen dan op een school voor keukenmeiden.

De vraag of men, bij 't onderwijs, de voorkeur moet geven

{==393==} {>>pagina-aanduiding<<}
aan een idealistische, dan wel aan een realistische richting, is een onjuiste. Men kan wiskunde zeer idealistisch onderwijzen en bij de letterkunde een uitsluitend realistische methode volgen. Een en ander gebeurt reeds hier en daar op de Hoogere Burgerscholen voor jongens.

De vraag of een meisje aanleg heeft voor wiskunde, is een van die waarover een Molière met succes een Comedie zou kunnen schrijven; vooral wanneer ze opgeworpen wordt door mannen die zich beroemen, dat zijzelf nooit recht achter 't fijne van de mathesis hebben kunnen komen. Zoo zijn er!

Vragen als vele der bovenstaande zijn minstens voorbarig, en voorbarige vragen doen in den regel geen ander effect dan dat ze den tegenstanders wapenen in handen geven tegen 't beginsel. Men zij dus voorzichtig!

Wordt vervolgd als de quaestie wat verder gevorderd is.



{==394==} {>>pagina-aanduiding<<}

Waardeering.

Amice,

.... Hiernevens ‘de vrije wetenschap’ van Opzoomer (natuurlijk ‘in dank’) terug. De verslaggevers mogen gerust zeggen dat ‘ook in deze oratie van den gevierden redenaar’ voortreffelijke dingen te lezen staan. Mij trof de spreker het meest door zijn waarschuwing tegen ‘de klip van onverschilligheid en twijfelzucht,’ waarop de ‘hedendaagsche kritiek’ dreigt te verzeilen. Naar het leven heeft hij de lui geteekend, die ‘den stroom der meeningen, der uitzigten, der vertroostingen en der opwekkingen - - beschouwen om, aller regt erkennend, zelf zonder meening, zonder uitzigt, zonder vertroosting en opwekking te zijn - -.’ Ik geloof met Opzoomer dat hun critiek, hoe subliem onpartijdig en objectief ze ook schijne, noodzakelijk tot ‘het ergste quietisme’ leidt. Daarom mag ik lijden dat er een exemplaar van ‘de vrije wetenschap’ aan Renan is gezonden; want deze bestrijder van het ‘surdivin’ heeft al veel te lang naar den schijn van het ‘surhumain’ getaald. Hij affecteert bijwijlen een rust en verhevenheid, die misschien op den Olympus der Grieken thuis behoorden, maar voor een gewoon sterveling niet te pas

{==395==} {>>pagina-aanduiding<<}
komen. Wat is dat voor manier van doen, zich aan te stellen alsof een mensch in de wereld was om te zien, te constateeren en daarmee uit? Het is geen manier; het is gemaniereerdheid, die meestal op cothurnen begint, om op klompen te eindigen. ‘Qui fait l'ange, fait la bête et le parfait heroïsme, comme tous les excès, aboutit à la stupeur,’ heeft Taine herinnerd. Zoo is het gegaan en zoo gaat het nog heden. Let er op! Als Renan ergens zegt dat hij zich, ingeval er geen waarheid mocht blijken te bestaan, met de gedachte zou troosten: ‘du moins je l'aurai cherchée selon les règles’ (of iets dergelijks), dan is dit een heroïsme, waarvan ik de innerlijke waarheid ontken, en welks verder verloop ik liefst niet wil aanschouwen. Enfin, Renan blijft in ieder geval een nobele geest, dien gij niet au pied de la lettre moet nemen. Maar er wordt tegenwoordig in grootheden van den vierden rang een ‘nil mirari’ gevonden, een objectieviteit, een denkers- of kunstenaarsgrootheid, of hoe ge het onding noemen wilt, dat mij erger toeschijnt dan de weelderigste uitspattingen van den dweper. In den hartstocht is althans leven, en zoolang er leven is, is er hoop. Doch in die quasi-objectieve naturen is in het gunstigst geval alleen gemaaktheid (hetgeen onder anderen ook hieruit blijkt dat ze, tegen hun stelsel in, zeer boos worden als de meid hun trekpot breekt, of als iemand aan hun grootheid twijfelt.... In plaats van ook zulke feiten eenvoudig te constateeren.) Bij voortgaande ontwikkeling hunner kwaal, komt de apathie, d.i. voor een mensch, de dood.
Derhalve, met wezenlijk genot heb ik de mannelijke terechtwijzing gelezen, die de redenaar aan de overdrijvers van ‘het historische standpunt,’ aan de voorstanders van een gekari-
{==396==} {>>pagina-aanduiding<<}
keerde objectieviteit ten beste geeft. Bovendien is er nog veel in de oratie, dat mijn sympathie wegdraagt. Zóó de geestige en kloeke afwijzing van Menzel (‘dieser unwissende Hase,’ gelijk Heine hem noemt). Zóó de onttakeling om het kaperschip (of de smokkelschuit) der reactionnairen, varende onder de vlag van ‘hyperkritiek.’ Zóó ook de vernieuwde aanwijzing dat ‘aan het menschelijk oordeel,’ of ‘aan de uitspraken der rede’ de ‘eindbeslissing over alle stellingen’ verblijft, wat anderen ook zeggen mogen en ‘hoe verheven of heilig’ die stellingen ook mogen zijn. Zóó de herinnering dat het niet aangaat ‘op ieder gebied der kennis den mathematischen bewijstrant te vorderen;’ dat er ‘verschillende soorten van bewijs’, gelijk ook ‘verschillende graden’ van zekerheid zijn enz. enz. enz. In dit alles herken en eer ik den wakkeren woordvoerder der empirische school, die, al heeft wijlen Mr. V. d. Brugghen hem eenmaal ‘een der geleerdste Nederlanders’ genoemd (of ‘den geleerdsten;’ dat is me ontschoten), het niet beneden zich rekent om in den geest met Paulus van Tarsen te herhalen: ‘Dezelfde dingen u te zeggen (of te schrijven) is mij niet verdrietig, en ulieden is het nut.’ Waarlijk, Mr. Opzoomer heeft, om zijn volharding en ijver in hetgeen hij noodig en stichtelijk acht, op onzen eerbied en dank alle aanspraak. Daarenboven is het zeer mogelijk dat hij tegelijk de Döhler en de Thalberg onzer redenaars mag heeten; beide, het gratieuse van het spel des eenen en 't geacheveerde van dat des anderen, 
vindt men min of meer in den zoetvloeienden toon en de technische vaardigheid van den gevierden redenaar terug.
Doch, amice, één ding wil mij, onder ons gezegd, maar niet bevallen. Opzoomer heeft de bekende artikelen van zijn collega Quack bestreden, en daarbij geen enkel woord van sym-
{==397==} {>>pagina-aanduiding<<}
pathie voor den schrijver over gehad. Geen enkel woord, zeg ik. Dat verbaast en dat hindert mij. ‘Overdreven bewondering,’ ziedaar alles, wat de redenaar in den leerling van Martinus Van der Hoeven schijnt te hebben opgemerkt. En dit met kwalijk verholen toorn. Nu, ik stem toe dat overdrijving nadeelig is voor de gezondheid en voor andere belangen. Doch om ‘overdreven bewondering’ te krijgen, moet er toch eerst ‘bewondering’ zijn. Is de gave der bewondering op zichzelf een ramp? Is de piëteit van een leerling voor zijn meester qua piëteit een onheil?.... Zoo neen, waarom heeft de redenaar er zich toe bepaald om de overdrijving te gispen? Waarom niet gewezen op hetgeen er bezielends, edels in het enthousiasme van den leerling leeft? Is de markt tegenwoordig van edele geestdrift, van de gave der bewondering zoo overvoerd?
En dan -, is het ‘bestaan’ van Martinus V. d. Hoeven inderdaad ‘weinig meer dan een doellooze zelfkwelling’ geweest? Was hij enkel en alleen ‘een gestalte des doods’? Hebben Cuvier en Humboldt en Lessing en dergelijken ‘het leven’ in pacht? Moet de academische jongelingschap uitsluitend op zulken staren? Zou dit beweren geen nieuwe ‘overdrijving’ zijn? Heeft Opzoomer zich genoegzame rekenschap gevraagd van het feit dat een man als Quack zoo innige en diepe vereering voor een V. d. Hoeven koesteren kon? Kan dit feit niet voor een deel misschien verklaard worden als reactie tegen een ‘empirisme,’ dat uitsluitend op ‘den weg der waarheid’ meent te zijn?
En verder: is er inderdaad om ‘naar het bezit der waarheid te streven,’ ‘niets zoo onmisbaar als een helder en gezond verstand’? Ik geloof dat het ‘onmisbaar’ is, maar ik geloof dat nog andere krachten in den mensch even ‘onmisbaar’

{==398==} {>>pagina-aanduiding<<}
zijn en daarom zou ik het Opzoomer niet nazeggen: ‘Laat de frissche wind van het gezonde verstand ons doorwaaijen; hij alleen brengt kracht en leven aan.’
Hij alleen?!.....
De een zegt: een mensch kan zonder longen niet leven; de ander: hij kan niet zonder hart; een derde: niet zonder hersenen. Ze hebben alle drie gelijk. Maar als ieder van hen één der genoemde organen voor ‘alleen onmisbaar’ houdt, dan verkeert ieder van dezen in dwaling, of dan overdrijft hij. Dat weet de heer Opzoomer beter dan ik. Hijzelf is lang niet ingenomen met de apostelen van ‘'t gezond verstand’ hier te lande, die, onder anderen, juist omdat zij alleen van dat ‘verstand’ willen hooren, geen eerbied hebben voor Opzoomer's ‘godsdienstig gevoel.’
Nog eens, het verbaast en spijt mij dat de redenaar in Quack's roerende elegie niets anders dan ‘overdreven bewondering’ heeft vernomen.
- ‘Qu' est-ce que la reconnaissance?’ werd ergens in Frankrijk gevraagd. - ‘La mémoire du coeur,’ was het antwoord. In het heele stuk van V. d. Hoeven's leerling spreekt die ‘mémoire du coeur.’
Maar sommigen zeggen: ‘het hart heeft geen geheugen: het is niets dan een spierbundel.’
Tusschen deze lieden en Mr. Opzoomer, den man, die de wereld des geestes liefheeft; den man, die ‘non desperavit de religione,’ ligt evenwel een onmetelijke afstand. Waarom is hij voor de ‘overdreven bewondering’ zóó geschrikt, dat er geen woord van sympathie voor V. d. Hoeven's leerling kon overschieten? -

Adio!

{==399==} {>>pagina-aanduiding<<}

Amice,

Vergeet niet dat de leerling in zijn bewondering zeer ver is gegaan. Hij heeft V. d. Hoeven ‘den laatsten onzer wijsgeeren’ genoemd, en dien Meester als ‘den eenigen’ aangesproken. Hij heeft aan sommigen den indruk gegeven alsof des Meesters ‘waanzin’ hem ‘heerlijker was dan het verstand van allen,’ die hem ‘omringen’; den schijn op zich geladen als kende hij voor 't opkomend geslacht geen voortreffelijker leidsman, heer en meester dan den geest van Martinus.
Kunt gij u niet voorstellen dat een en ander zwaar om te dragen is voor een ambtgenoot, die geheel andere inzichten heeft in de belangen van 't opkomend geslacht?
Uw antwoord zal mogelijk zijn, dat men aan de geestdrift en piëteit van den leerling wat behoort toe te geven. Met den schrijver van 't uitmuntend artikel in 't Handelsblad van 8 September zegt gij wellicht: ‘Een enthousiast, die over een anderen enthousiast het woord voert, ziedaar den inhoud van Quack's opstel - -. Men zoeke daarom in dat opstel zelfs niet een poging tot objectiviteit.’
Het zij zoo! Doch moest dat opstel niet juist dáárdoor tegenspraak uitlokken? Ik weet wel dat ge hier nauwelijks een half treurigen, half spottenden glimlach bedwingen kunt. Gij hebt al heel weinig idee van de sympathie der hedendaagsche jongelingschap voor het idealisme; gij vindt die jongelingschap positivistisch genoeg; misschien wel materialistisch tot in merg en been.... Doch, neem mij niet kwalijk, dit uw oordeel komt mij alles behalve juist voor. En indien het ook juist ware; indien de heerschende richting zoo wezen mocht als gij 't u voorstelt -; wat dan? Dan zou 't allerminst overbodig zijn, reeds nu op de gevaren van een reactie

{==400==} {>>pagina-aanduiding<<}
te wijzen, die alsdan, naar den loop der wereldsche dingen, geacht kon worden aanstaande te zijn. In ieder geval, het is niet te loochenen dat er, om welke redenen ook, heel wat ziektestoffen van mysticisme en fantastery in onzen dampkring broeien (ook buiten de grenzen van den Hoekschen Waard), waartegen gewaarschuwd moet worden.
Indien ik voor mij, in Opzoomer's plaats, gezwegen zou hebben; het ware om een andere reden geweest. Ik geloof namelijk dat men van Quack's welsprekendheid in 't bedoelde stuk mag zeggen, wat deze schrijver zelf van Abr. V. d. Hoeven Senior's welsprekendheid getuigt: ‘Men vroeg haast niet meer wat gezegd werd, men wendde den blik slechts naar hem, die sprak. De betoovering duurde even lang als het geluid der stem werd gehoord.’ (Een getuigenis, die hij, in andere bewoordingen, eigenlijk ook van Martinus' eloquentie geeft). Wat was het geval? - De ‘droeve’ gestalte van Martinus stond ‘dagelijks’ voor den geest des schrijvers; en wel ‘gelijk eenmaal de schim van Elpénor voor Ulysses.’ Zij vroeg hem ‘weeklagend’ om een ‘herinnering.’ Toen ging hij aan 't schrijven, aan 't dichten. Hij schiep een stuk, dat de elementen van een meesterstuk bevat.
In den stijl blinken schoonheden van den eersten rang. Het tragisch verloop van Martinus' leven ontwikkelt zich als van zelf voor den lezer, laat mij zeggen, den toeschouwer. Een zeldzame warmte gloeit ons tegen. Doch.... ‘uw leven is voor ons een legende,’ heeft de dichter gezegd, en zoo is het. Den indruk van een ‘legende’ heeft het publiek dan ook, zoover ik kon nagaan, gekregen. En dáárom zou ik voor dien indruk niet bang zijn geweest. Maar Opzoomer heeft er anders over gedacht, en niemand mag hem dat kwalijk nemen..........................

{==401==} {>>pagina-aanduiding<<}

Als er van kwalijk nemen sprake mocht zijn, dan zouden de vrienden van Spinoza, Fichte, Hegel en verdere speculatieve wijsgeeren misschien voor den dag mogen komen.
Ze zouden zeggen dat beiden, èn Quack èn Opzoomer, aan de wijsbegeerte grooten ondienst hebben gedaan.
De eerste door zijn verheerlijking van Martinus als speculatief philosoof bij uitnemendheid. De laatste door zijn executie van heel de speculatieve wijsbegeerte in de persoon van Martinus. Het een is zoo jammer als het ander. Beide hoogleeraren hebben zich hun taak te licht gemaakt en zijn onbillijk geworden.
Quack heeft geen critiek hoegenaamd van Martinus' philosophie gegeven. Opzoomer heeft de ‘Critiklosigkeit’ van zijn ambtgenoot ten nadeele van de speculatieve philosophie in 't algemeen geëxploiteerd.
Slotsom is: dat het onkundig publiek in alle speculatieve wijsgeeren louter ‘bedroefde,’ onbeholpen, onpractische, onbruikbare wezens kan zien; mogelijk wel hommels in den bijenkorf der werkzame menschenwereld.... als er een beetje wordt doorgedraafd. Maar ik vraag:
Hebben de Spinoza's dat verdiend? Zijn ze dáárvoor zoo helder van geest en gemoed geweest? Zoo edel, vastberaden en tot goeddoen bereid en bekwaam?
Hebben dáárvoor de Fichte's, nog in hoogen ouderdom, hun vaderland als met zienersblik op 't dreigend gevaar gewezen? Hebben zij daarvoor, tot bij den donder der kanonnen, jong en oud met de edelste nationale geestdrift bezield?
Waren deze mannen onpractisch? Zijn ze krankzinnig geworden van al hun ‘lezen,’ of van hun ‘denken’ zonder ‘zien?’
Hebben zij enkel gedroomd? Niet de werkelijkheid trachten

{==402==} {>>pagina-aanduiding<<}
waartenemen, te begrijpen, te verklaren? Is het billijk hen aldus voortestellen? Hebben zij de inductieve methode te eenenmaal verwaarloosd? Zijn er door hen geen waarheden ontdekt, die eeuwig waar zullen blijven en tot de kostelijkste ‘Errungenschaft’ der moderne maatschappij behooren?...........................................
Gelijk ik zeide: als er van kwalijk nemen sprake mocht zijn... dan....
Laat ons liever trachten te begrijpen (en te verschoonen) dat er in de zaak, die ons bezighoudt, van weerszijden is ‘overdreven.’ En vergeet gij niet, amice, dat er ook in Opzoomer's redevoering ‘enthousiasme’ leeft van edel gehalte; dat er, met name ook in zijn getuigenis omtrent Martinus, een innige eerbied doorstraalt voor den ontslapen vriend.
De psychiatrie trachte voorts het raadselachtige in Martinus' leven te verklaren. Aan haar komt die taak voor geen gering deel toe. Intusschen moogt gij u met de overtuiging troosten dat Martinus' leven niet volstrekt een ‘verfehltes Leben’ geweest is. Volkomen waar acht ik het oordeel van den schrijver in 't Handelsblad: - ‘Want al heeft hij geen school gesticht, toch blijft voor zijn’ (beste) ‘discipelen zijn naam verbonden aan enkele schoone en edele ideeën, die hun voor hun gansche leven genoeg te peinzen geven; die hun in hun beste oogenblikken tot vertroosting en opwekking dienen, en die zij zich nooit kunnen herinneren zonder aan Martinus te denken.’

Ten slotte zullen de gevoelens der menschen over de philosofen nog wel een poosje blijven zooals ze reeds in de dagen van oud-Griekenland waren.

{==403==} {>>pagina-aanduiding<<}

In het begin van Plato's Sophista zegt Theodorus dat hij alle philosofen voor goddelijk houdt. In substantie geeft Socrates daarop ten antwoord:
‘Zeer terecht, mijn vriend! Dit geslacht is toch, naar het schijnt, al niet veel gemakkelijker te onderkennen dan dat der goden - - -. Aan sommigen schijnen ze niets, aan anderen alles waard te zijn - - -; naar 't oordeel van nog anderen, zijn ze gansch en al krankzinnig.’
Er is niets nieuws onder de zon, amice! Ook het verschijnsel dat de wijsheid gerechtvaardigd wordt van hare kinderen, is niet nieuw en zal niet verouderen. Denk er aan en troost er u mee!

Adio!



{==404==} {>>pagina-aanduiding<<}

Oudejaarsavond-schetsen.

Van den eersten October afaan heeft de natuur zich ditmaal gedragen als een lid der conciliante partij. Zij heeft gezocht naar de wereldberoemde, ouderwetsche herfstdagen met de hemelhooge luchten, de karmozijnkleurige kleine wolkjes en den woudgeur, waarbij niets aan de fabriek, de kuip of de benauwde stopflesch doet denken. Zij heeft zich moeite gegeven om het menschelijk geslacht te onthalen op versch gevallen sneeuw, die voor het oog aanlokkelijker is dan room. Zij heeft het geboomte willen tooien met vlokken, die zachter zijn dan het dons, of met rijp, die ze eerwaardiger maakt dan de pruik den kanselier. Zij scheen zelfs een paar nachten te willen doorwerken om de Friezen te vrind te houden en aan de schooljongens een extra vacantiedag te bezorgen met saliemelk en tintelend bloed. Ja, er waren dagen toen zij ons op een hart- en zielverheffenden Noordwesterstorm dacht te vergasten; een storm waarin geen doodskreten van schipbreukelingen zouden vernomen zijn, maar die don kustbewoners een oud zeemanslied zou hebben gezongen; een lied van De Ruyter en Tromp, van den slag bij Ter Heide en van den tocht naar Nova Zembla.

{==405==} {>>pagina-aanduiding<<}

Van al die mooie plannen, van al die goede voornemens is niets terechtgekomen! In zoeken en overleggen is de tijd verloren gegaan. De verwarring der dingen heeft 't eene vóór, 't andere na bedorven. We hebben gehad: een regen, die neersloeg als hagel, met sneeuw die door regen en wind onherkenbaar geworden was. We hebben gekregen: wind, die grilliger scheen dan een landgraaf van Hessen en meer noten op zijn zang had dan een bedorven kind, of dan een veelgezocht verhandelaar in de Hollandsche Maatschappij. We hebben dus regen en wind genoten, die elkaar niet afwisselden en zich ook niet met elkaar wilden vereenigen; natte Noordervlagen en droge Westerstormen; nu en dan een bleek zonnestraaltje, dat in water en melk gedoopt scheen, of een nog bleeker maneschijntje, waar leelijke aschgrauwe wolken voorbij holden alsof 't kwajongens waren, die een agent van politie hadden uitgejouwd.
Doch wat is dit alles, vergeleken bij 'tgeen we nog bovendien kregen? Knorrige huisvaders en pruttelende vertegenwoordigsters van het schoone geslacht zijn in de holle boomstammen hunner nurksheid komen aandrijven op de golven van genoemde windvlagen; en onder de kleurlooze sneeuwvlokken, die geen sneeuwvlokken waren, heeft het jonge dames met hangende lipjes en jongeheertjes met opgetrokken dito's geregend. Een oceaan van rampspoeden heeft zich over ons uitgestort: een wereldzee van verwenschingen en jammerkreten heeft op dien zondvloed antwoord gegeven. Er was geen krul te krijgen in het haar, dat harten aan harten moest snoeren op het lang verwachte bal. Er was geen glans te bewaren op de nette schoentjes, om wier bevalligheden zooveel pijn lankmoedig gedragen werd.
Voeg daarbij nog een heirleger van bankiers, dat door

{==406==} {>>pagina-aanduiding<<}
het akelige weêr de mooiste kansen moest laten glippen. Voeg er honderd dieven bij, die niet vooruit konden komen over de drassige weilanden en de gezwollen slooten, en nu den oudejaarsavond zullen vieren met een stuk brood en een kruik water in een koude en ongezellige cel.
Sylvester zelf is uit zijn humeur. ‘Ik weet niet wat ik er van denken moet,’ zegt hij. ‘Mijn grootvader heeft mij vaak gesproken over oudejaarsavonden met sneeuw en haardblokken, als over den schoonsten tijd van 't jaar; oudejaarsavonden waarop de gansche hemel geïllumineerd was, de lieve Engeltjes daarboven duizenden lampions ophingen voor het kroost van Adam, dat, in bont en duffel gedost, elkaar uitlachte als er soms een onder was die klaagde over kou.’
‘De menschen zijn er, geloof ik, ook niet beter op geworden,’ bromt Sylvester al verder. ‘Ik weet waarlijk niet of ik tegenwoordig wel reden heb om mij te verheugen, dat ik de heilige van den oudejaarsdag ben! Als ik het wel beschouw, zou ik veel liever Sint Nikolaas wezen. Sint Nikolaas is even als ik een heilige van de menschheid. Wij beiden behooren niet aan één kerk, maar aan alle kerken en kerkgenootschappen. We zijn noch katholiek, noch protestantsch en werden vroeger door allen gelijkelijk vereerd. Evenwel, mijn hooggeschatte collega heeft het in de laatste jaren beter gehad dan ik. Ondanks al de pogingen van de Duitschers en al 't geschreeuw van geleerde oudheidvorschers, van welke de een beweerd heeft dat hij een heiden en de ander dat hij bovendien een Chinees was, heeft Sint Nikolaas zich op zijn voetstuk gehandhaafd. Hij heeft de kinderen, de moeders en de banketbakkers op zijn hand. Welk een macht in de wereld!’

{==407==} {>>pagina-aanduiding<<}

Ik daarentegen word aangevallen door alle zoogenaamde vrijdenkers, en verdedigd door niemand, letterlijk door niemand; behalve misschien door eenige liefhebbers van oesters en door jongens, die graag een pistool afschieten. De ouderwetsche, godsdienstige en huiselijke oudejaarsavonden gaan met elk jaar meer achteruit; de stille, genoegelijke familiebijeenkomsten worden meer en meer in den ban gedaan. Nog eenige jaren en er is geen huis, waar één gaspit meer dan anders wordt opgestoken; geen huis, waar mijn verjaardag met een keteltje bisschop of een geurig glaasje punch wordt gevierd!.... Daarom zal ik nog wel in den almanak blijven staan; misschien nu en dan voor een schilder mogen poseeren met mijn bonte muts en mijn dikgevoerden pelsjas; ja, wellicht als de vroegere heilige van het familieleven vereerd worden door een paar letterkundigen, die oudejaarsavondschetsen schrijven en de uitgebrande poëzie nog eens oprakelen, omdat er geen nieuwe meer bij gewerkt wordt.... Maar de aardigheid zal er af wezen. De goedhartige huisvaders, die vrouw en kinderen met klokslag van twaalf in de armen drukten; de stille verliefden, die dat uurtje afwachtten om onder den titel van neef- en nichtschap elkaar een verboden zoen te geven; de oude dienstboden, die 't meneer en mevrouw wilden afwinnen en om 't genot van die warme verrassing een halfuur stonden te bevriezen aan de kamerdeur; de kinderen, die uit hun bedjes werden gelicht en met slaperige oogen een kwartier aanzaten aan een feestmaal, dat straks in hun droomen zou voortleven als een tafreeltje uit de duizend en één nacht; de jonge, hoopvolle en benauwde poëten, die hun eerste gedicht opzegden, waarin zooveel van liefde en griefde, van hart en smart kwam en dat de geheele familie zoo mooi vond - - -, ze zullen altegaêr rusten, niet onder de koude

{==408==} {>>pagina-aanduiding<<}
zerken, maar onder de warme dekens; ze zullen mij een antiquiteit noemen en mijn verjaarfeest vieren in hun bed.’

Bom, bam! zegt de klok van de groote kerk... Bom, bam! en Sylvester staat peinzend stil.
‘Dat is de oude klok nog; dat is nog altijd de oude slag’, zegt hij, ‘en die toren is dezelfde en die huizen zijn dezelfde. Waarom veranderen de menschen zoo? En waarom ben ik van een vroolijk oud man in een pruttelaar verkeerd? Zijn er andere wezens in de wereld gekomen? Worden de harten tegenwoordig van een andere stof gemaakt? Zijn de behoeften van 't gemoed, de eischen van het leven, de neigingen voor al wat edel is en goed... anders dan voorheen?.... Zou 't weêr er schuld aan hebben, de slappe en flauwe winters, de naargeestige avonden zonder sterren en zonder maan? Zou 't liggen aan de verzwakking van het menschelijk geslacht, aan de kleingeestige redeneeringen en de kleine politiek van de driehonderd vier en zestig, die mijn verjaardag voorafgaan?’....
Zoo pruttelend loopt Sylvester door en strompelt voort, alsof hijzelf ook geneigd was om aan 't goed recht van zijn verjaardag te gaan twijfelen en.... Zie, daar staat hij stil voor een fraai huis, opgetrokken van steen en portlandsche cement. Hij balt de vuist. ‘Hier woont er ten minste nog een, die om mij denkt’, zegt hij; maar hij zegt het met een bitteren glimlach....
Weet ge wie in dat huis woont? Daar woont meneer Bommers.
Wie is meneer Bommers?
Mijne vrienden! Meneer Bommers is een van de grootste en gewichtigste menschen van deze groote en gewichtige stad: een man, dien alle kinderen kennen, naar wien men niet vra-
{==409==} {>>pagina-aanduiding<<}
gen kan zonder te verraden dat men een vreemdeling in Jerusalem is. Men kan even goed informeren naar den naam van de straat, of van de poort, die men zooeven is doorgereden.
Alle dagen van het jaar is meneer Bommers even gewichtig en hij weet wat het kost zoo gewichtig te zijn. Maar hij is geen man om zichzelven deswege in de hoogte te steken. Als deze man nog iets anders dan gewichtig is, dan is hij nederig.
Zoudt gij gelooven dat er hardnekkigen zijn, die dit laatste betwijfelen en dezen algemeen geachten man voor hoogmoedig houden? Ik voor mij moet verklaren dat ik 't bijna niet gelooven kan, al weet ik heel goed hoe slecht onze medemenschen en vooral onze stadgenooten somtijds zijn.
Meneer Bommers heeft zich door eigen kracht naar boven gewerkt; dat wil zeggen, hij had voor een vijfentwintig jaar niets in de wereld en tegenwoordig is hij iemand, die er heel goed bij kan. Als hij dat in de societeit nu en dan eens aan een goeden vrind herinnert, moet dit dan bewijzen dat hij trotsch is? 't Kan immers even goed een staaltje van zijn dankbaarheid wezen?
Meneer Bommers is, wat men noemt, een pittig man. Hij zegt dat hij niet houdt van al wat laf en kleurloos is. Hij wil weten of hij visch of vleesch aan iemand heeft. Hij zou 't nooit zoo ver gebracht hebben, als hij niet bij alles geweten had wat hij wilde en dat, zonder zich om iets te bekreunen, niet had gedaan. Als hij, omdat hij niet is als zoo velen, die altijd water in hun wijn doen en nooit eep opinie uiten vóórdat ze die van een ander hebben gehoord: als hij, omdat hij niet verkiest met zulke lui om te gaan of met zulke lui op ééne lijn gesteld te worden; als hij dáárom trotsch moet

{==410==} {>>pagina-aanduiding<<}
heeten,... welnu, dan wil meneer Bommers wel trotsch heeten; dat zegt en dat meent hij.
Meneer Bommers kan 't ook niet helpen dat hij overal in gehaald wordt, in den gemeenteraad, in den kerkeraad; niet gebeteren dat hij, indien er behalve deze twee hoogste regeeringslichamen in de stad zijner inwoning, nog een raad was, ook daarin zou gekozen worden. Meneer Bommers zegt dat zelf met een glimlach en voegt er bij, dat het toch wel raar zou wezen als de lui 't niet buiten hem stellen konden. Ik weet niet welk recht deze en gene heeft om dien glimlach niet onder de nederige te willen rangschikken. Ik beweer niet dat het bepaald een nederige glimlach is, maar wie kan bewijzen dat het een hoogmoedige is?
Verder zegt meneer Bommers niets, dat aanleiding zou kunnen geven tot de leelijke beschuldiging, die op hem rust. En toch zijn er, die nog een menigte bewijzen voor die beschuldiging pogen bij te brengen! Zij halen die uit zijn hoogopgetrokken wenkbrauwen als er over arme menschen gesproken wordt; uit de manier waarop hij zijn hoed afneemt voor een bedelaar, die voor hem in 't stof kruipt, en uit de neiging om dien hoed op 't hoofd te houden, als zekere commies, die indertijd met hem op school gezeten heeft, voorbijgaat en onder 't afnemen van zijn hoofddeksel zegt: ‘Bonjour, meneer Bommers.’ Ze halen 't verder uit de eigenaardige wijze waarop hij in vergaderingen soms zijn bril naar boven schuift (zijn gouden bril meen ik) en, nadat er al twintig of dertig adviezen vóór en tegen zijn uitgebracht, aankondigt dat hij zoo vrij zal zijn de zaak eens kort en eenvoudig voor de heeren of de broeders uiteen te zetten. Ze halen 't nog al verder uit het schrapen met zijn keel en 't snuiten van zijn neus; ja, als ze heel kwaadaardig zijn (en

{==411==} {>>pagina-aanduiding<<}
de meeste menschen zijn, zooals ik reeds gezegd heb, heel kwaadaardig), dan beweren ze dat het langzaam oprollen van zijn zakdoek (nadat deze is toegelaten tot een meer familiaire aanraking met genoemden neus) en het toeknoopen van zijn jas (als hij voorbij 't winkeltje gaat waar voor vijf en twintig jaar de eerste nederige grondslag van zijn fortuin gelegd is) voor hunne opvatting getuigen. Doch wat heeft nu, in 's hemels naam, een zakdoek of een knoop met den menschelijken hoogmoed te maken!........
En indien meneer Bommers ook al hoogmoedig is, dan is zijn hoogmoed in elk geval van dien aard dat hij niemand hindert. Ja, al mocht die hoogmoed ook op andere dagen van 't jaar, zich aan de attentie van dezen en genen aanbevelen omdat deze menschen, zooals zij 't noemen, hunne studie van de menschelijke gebreken maken en in de wereld zijn om daar romans of drama's of iets dergelijks over te schrijven.... in elk geval is meneer Bommers volkomen in zijn recht als hij op oudejaarsavond met zijn gezin (dat niet zal tegenspreken) en met zijn keteltje warmen wijn (dat nooit andere refereinen zingt, dan die bij Tollens voor de gevoelens van huiselijken vrede en huiselijke rust gebruikt werden), als hij op oudejaarsavond, zeg ik, het jaar besluit met de bewustheid dat hij nederig is.
De nederigheid van meneer Bommers heeft op oudejaarsavond een buitengewonen glans en een opmerkelijk verheven karakter. Op gezegden avond vergeet de man alles wat hij is, behalve dat hij meneer Bommers is.
‘Mijne kinderen!’ zegt hij dan, ‘en ook gij die de gezellinne van mijn leven zijt! ik mag niet nalaten op te merken dat er weer een jaar voorbijgesneld is. Ook al merkten wij eindige stervelingen dit niet op, zou de tijd toch niet stilstaan,

{==412==} {>>pagina-aanduiding<<}
en zou ons leven toch zijn als eene gedachte -. Maar wij merken 't op; wij merken 't op aan den tijdgeest, die verandert hoe ouder wij worden en hoe meer de hoogmoed der menschen toeneemt; wij merkten 't op aan 'tgeen velen met mij vooruitgang noemen en velen, die er anders over denken, achteruitgang.
Mijne dierbaren! Ik, uw man en vader, ben door de goedheid Gods, die ik hen; dat is, gelijk gij weet, door de keus mijner stadgenooten boven velen onderscheiden. Ik genoot ook weder dit jaar, ik mag 't met dankbaarheid zeggen, in ruime mate de algemeene achting, aan welke ik, al deed ik wellicht nu en dan iets wat voor anderen nuttig was, niet zóó beantwoord heb en niet zóó heb kunnen beantwoorden als ik wel gewenscht had. Doch laat ons in nederigheid dankbaar zijn voor zooveel goeds, en verder den avond in gepaste vroolijkheid doorbrengen.’
Meer spreekt meneer Bommers niet. Hij houdt, zegt hij, ook bij zoo'n gelegenheid van kort en krachtig. Als een toespraak niet pittig is, dan bedankt hij er voor. Hij heeft nu reeds onderscheiden jaren achtereen op oudejaarsavond niets meer dan dit gezegd, en hij durft gerust verklaren dat het meer dan genoeg geweest is om den geheelen avond te wijden en hem een zekere tint van ernst te geven.
‘Ik zou nog wel hebben kunnen spreken’, zegt hij den volgenden dag tot zijne vrouw, ‘over den zegen dien wij genoten hebben doordat Willempje van de mazelen genezen en die vergroeiing in de ruggegraat van Pietje door Gods goedheid niet erger geworden is; maar dat weten ze allen en ieder denkt op zoo'n avond vanzelf wel om zichzelf. De bron, evenwel, waaruit onze welvaart ontspruit, alsook de achtingswaardige positie, die wij in de stad bekleeden tengevolge van de

{==413==} {>>pagina-aanduiding<<}
hoogte waarop ik 't door vlijt en inspanning en door den zegen Gods heb gebracht, moet den kinderen worden herinnerd. Al 't andere hangt daarvan af, en juist doordat ik gewoon ben daarop bijzonder te wijzen, hebben we zoo'n recht huiselijken en, ik durf zeggen, godzaligen oudejaarsavond gehad.’
Tot dusver meneer Bommers! Laat ons den geprezen avond ditmaal eens bijwonen.
Meneer Bommers heeft op 't gewone uur met zijne familie gedineerd. Na 't diner is hij naar de logeerkamer getrokken. De meid heeft order om daar, als 't koud is, elken middag tegen halfvijf den haard aan te leggen. De kamer is dan goed warm tegen 't oogenblik dat meneer naar boven gaat. De logeerkamer is de rustigste van 't geheele huis. Logé's zijn er in den winter nooit en als die er waren, zou meneer zich toch de weelde vergunnen van op die kamer zijn middagdutje te doen. Hij doet dit des zomers, als er wel logé's zijn, ook. Dat is een servituut waaraan iedereen zich moet onderwerpen.
‘Vrouw! wil je mij precies om zeven uur laten roepen?’ zegt de heer des huizes, terwijl hij geheimzinnig glimlacht. ‘'t Is vandaag een gewichtige dag en ik wou niet graag het oude in 't nieuwe slapen.’
Dit is een vaste aardigheid, en daar papa de overige driehonderd vier en zestig dagen zich nooit verwaardigt eene aardigheid te zeggen, gaat ze geregeld ieder jaar weer op.
In 't gevoel dat hij door die geestigheid reeds een niet onbelangrijke bijdrage geleverd heeft voor de feestelijke stemming van den dag, gaat meneer Bommers naar boven en opent de deur van de logeerkamer met het air of hij de knecht was, die een aanzienlijk en gewichtig man heeft aangediend, en tevens die aanzienlijke en gewichtige man zelf. Meneer Bommers neemt zijn middagslaapje altijd op zijn logeer-
{==414==} {>>pagina-aanduiding<<}
kamer om de illusie te hebben, dat hij zijn eigen logé is.
Er staat op de logeerkamer een heel groot ledikant met groene, damasten gordijnen. Meneer Bommers stapt het voorbij, terwijl hij als 't ware een buiging maakt voor al de hooge gasten, die daarin zouden kunnen logeeren. Daarop richt hij zich naar een zoogenoemden luiaard, die in de nabijheid van den haard staat, en schijnt tot zichzelven te zeggen: ‘Neem uw gemak en rust uit op dezen laatsten namiddag van het jaar. Ge hebt hier nu alweer een vol jaar gezeten en in de sluimering nieuwe kracht gevonden voor uwe dagtaak. Er zijn er maar weinigen, die zelfs in hun sluimeren zooveel tact en talent verraden als gij.’
Om dit laatste te bewijzen, neemt meneer Bommers van een nachttafeltje, dat binnen 't bereik van zijn arm staat, een veelkleurigen zijden doek en spreidt dien over zijn hoofd. Geen drie minuten later slaapt hij den slaap des gerusten.
Wie komen daar op in het halfduister, dat zich gaandeweg over de logeerkamer uitbreidt? Wie zijn 't, die daar naderen uit die schemerige hoeken?
Voorop treedt een man uit het volk; een burger van de stad; iemand, ‘die zijn schot en lot betaalt,’ zooals hij zelf zegt en die verleden jaar zijn best heeft gedaan om meneer Bommers tot lid van den gemeenteraad te doen verkiezen, wat bij de opening van de stembus bleek overbodig te zijn geweest.
‘Ik heb u een paar maal hooren redeneeren,’ zegt hij, ‘en ik moet erkennen dat er klem en kracht in uwe adviezen was. Gij babbelt niet zooals vele anderen....’
.... ‘Neen’, prevelt meneer Bommers, ‘ik babbel niet. Daar zijn er velen, die dat wél doen.’...
‘Gij zegt wat ge denkt, en gij zegt het kort en krachtig;

{==415==} {>>pagina-aanduiding<<}
gij beantwoordt in dat opzicht aan hetgeen we van u hoopten en verwachtten.’...
‘Ja,’ prevelt meneer Bommers. ‘Dat is volkomen waar. Ik zeg altijd wat ik denk.’
‘En evenwel zijn wij niet over u tevreden. Meer dan in een uwer collega's hebben we ons in u vergist. Gij praat, gij babbelt niet; maar ondanks die meerdere flinkheid, doet gij net zoo min iets als de rest.’
Deze burger wordt gevolgd van een lid der kerkelijke gemeente. Hij spreekt op denzelfden toon en in gelijken geest. ‘Zeg ons’, roept deze, ‘wat we aan u hebben. Verklaar ons wat gij wilt. Omdat gij niet zoo veel woorden verspilt als de anderen; omdat gij van den troon uwer eigen grootheid uwe adviezen meer uitdeelt als prijzen, dan ze ter overweging en voorlichting ten beste geeft; omdat gij meer in den vorm van ukazen spreekt dan de anderen - zijt gij toch niet bondiger dan zij in uw besluiten, noch staat gij vaster in uwe overtuiging. Al wat ge doet en zegt, heeft geen edeler doel dan uw eigen positie te handhaven.’
‘Mijne heeren en broeders!’ antwoordt het eerwaardige lid der burgerlijke en kerkelijke gemeente ‘laat mij met rust en klaagt niet voordat gij reden tot klagen hebt. Heb ik mij aan u opgedrongen? Heb ik u achterna geloopen om uw stem en aanbeveling? Al wat ik doe, ik doe het met de bewustheid dat gijzelf mij geroepen hebt en dat ik nooit iemand uwer om iets heb aangezocht. Hier sluimert een man, die zeggen kan dat hij u niets verschuldigd is. Laat mij met rust. Ik begeer noch uw lof, noch uw blaam. Denkt ge dat ik zóó handel zonder overleg? Begrijpt ge niet dat ik mij gespiegeld heb aan 'tgeen ik bij anderen opmerkte? Wat doet gij als iemand te veel praat? Gij noemt hem een babbelaar. Wat doet ge

{==416==} {>>pagina-aanduiding<<}
als iemand te weinig praat? Gij schimpt op den eeuwigen zwijger. Hoe oordeelt gij als een lid van burgerlijke of kerkelijke vergadering op de groote eischen der practijk wijst? Ge zegt dat hij een bluffer is, die van niets af weet. Wat is uw oordeel over hem als hij lange redevoeringen houdt over beginselen en theorieën? Ge zegt dat hij 't gewone gezonde menschenverstand mist. Zoowel 't een als 't ander heb ik willen vermijden, mijne lieve vrienden, door altijd zóó te spreken en zóó te adviseeren dat ik niet om u, maar uitsluitend om mijzelven en mijne positie dacht.’
De man uit het volk en de man uit de gemeente, die beiden een eigen karakter vertoonen, en zelfs in zijne droomen door iemand van ervaring niet met elkaar verward zullen worden, druipen beschaamd af. Geen oogenblik is de ademhaling van meneer Bommers versneld of vertraagd. Zij is even geregeld als 't uurwerk van 't gemeentehuis, of als de klok van de groote kerk.
Daar de beide sprekers van de burgerlijke en de kerkelijke gemeente er zoo slecht zijn afgekomen, zwijgen al de anderen, ofschoon het duidelijk is dat ook zij heel wat op 't hart hebben. Er zijn er overigens genoeg om een zaal te vullen, en telkens komen er nieuwe uit die leelijke schemerachtige hoeken opdagen. Er zijn oude schoolkameraden van meneer Bommers bij, en mannen met bombazijnen broeken, die naast hem op de catechisatiebank gezeten hebben. Er zijn ook vrouwen met kleine kinderen bij, die, toen meneer Bommers nog diaken was, van tijd tot tijd op ‘de klacht’ kwamen. Ook ziet hij er bekende gezichten van familieleden onder, weet ge? Van de soort van familie, die men niet noemt als men op een diner bij den burgemeester is, en die men niet groet wanneer men met een kolonel van de artillerie of

{==417==} {>>pagina-aanduiding<<}
met een lid van de Tweede Kamer vóór 't raam van de societeit staat te praten.
Met de majesteit, die de kracht zijner nederigheid uitmaakt als hij wakker is, en die in zijn slaap zelfs uit papavers een krans weet te vlechten, wenkt meneer Bommers dat hij iets zeggen wil, en hij spreekt kort en krachtig aldus:
‘Mijne vrienden, wie gij ook zijt, van wat rang of stand, indien gij gekomen zijt om, als de heer en broeder van zoo even, mij onaangename waarheden te zeggen, zooals gij die soort van dingen noemt -; dan verzoek ik u voor mijn eigen rust en in uw eigen welbegrepen belang mij vandaag niet lastig te vallen.... Ik zal u eens en voor altijd zeggen dat ik een democraat ben, een volksvriend, bereid om alles te doen wat ik noodig en nuttig acht voor mijne medemenschen. Maar ik wil het doen zooals ik zelf dat noodig en nuttig vind, en op mijn manier. Wanneer ik soms beter vind het niet te doen, dan wil ik daarover niet lastig gevallen worden. Ik ben uït het volk voortgekomen, maar door eigen verdienste. Ik heb nooit iemand verzocht mij te helpen, en niemand heeft mij ook geholpen. Indien ik iets voor iemand uwer gedaan heb, of doen zal, dan is dit mijne zaak. Als ik 't niet gedaan heb of niet doen wil in 't vervolg -, dan is dit ook mijn zaak. Vaartwel.’...
Deze redevoering doet het gewenschte effect. Meneer Bommers heeft, in den slaap, al wat hem ergeren of hinderen kan in slaap gesust.... Als er aan de deur getikt wordt, weet hij dat het zeven uur is en dat hij zeer verkwikkelijk gesluimerd heeft. De bonte zijden zakdoek valt van zijn hoofd, en meneer Bommers opent de oogen. Er is niets meer in de kamer dan 't logeerledikant en 'tgeen daarbij behoort. 't Groote vuur in den haard, dat nog helderder brandt dan straks, verlicht alle wanden.... Meneer Bommers staat op, rekt zich even

{==418==} {>>pagina-aanduiding<<}
uit, maakt een buiging tegen zichzelven, of tegen 't ledikant, of tegen de denkbeeldige bezoekers van zooeven. Hij wuift met de hand alsof hij tot het jaar zei: ‘Gij kunt gaan, Ik ben over u tevreden’.... Dan stapt hij naar beneden, regelrecht naar de groote gezelschapskamer, waar insgelijks een helder vuur brandt, maar de gaspitten nog half neergedraaid zijn.
Meneer Bommers draait die gaspitten op en plaatst zich voor den haard, met den rug er naar toe gekeerd en de handen op gezegden rug. Hij verbeeldt zich een minister, een koning of keizer te zijn, en de lekkere warmte die zijn rug stooft, zegt hem dat hij 't is. Straks zal zijn naaste omgeving tot hem worden toegelaten. Vooraf behoeft hij nog eenige oogenblikken rust. 't Is een gewichtige avond en meneer Bommers is een gewichtig man.
Is er in deze kamer eenig voorwerp, dat spreken kan en 't een of ander te zeggen heeft, 'twelk meneer Bommers aangenaam kan zijn? Dat het dan spreke!
Er brandt een helder licht. Alle hoeken liggen open en bloot en meneer Bommers heeft zijn oogen ook open, even goed alsof ze door de beste gasfabriek van de wereld moesten verlicht worden uit Cardiffkolen van de duurste soort. Er kan dus geen spook of geest verschijnen....... Heeft dat gaslicht zelf ook iets te zeggen? Kan die canapé niet spreken? Als er onder die elegante nieuwe stoelen, of die groote en kleine tafels naar den laatsten smaak een is, die wat op zijn hart heeft, dat men vrijmoedig zij!....
Daar is er onder al deze kostbare en sierlijke voorwerpen geen, dat iets in 't bijzonder te vertellen heeft. Maar ze zouden wel lust hebben om een deputatie te zenden of in koor een lied aan te heffen, ter eere van hun heer en patroon.... Mogenzij 't doen?

{==419==} {>>pagina-aanduiding<<}

Meneer Bommers heeft er niets tegen. Hij is een vriend van de industrie. Hij heeft veel op met de nijverheid van den handwerker. Hij is geabonneerd op een tijdschrift, dat hem op de hoogte houdt van al wat er op dit gebied gedaan wordt.... Hij heeft in den gemeenteraad gezegd: ‘dat de nijverheid een gewichtig element in onze maatschappij is’, en nog later: ‘dat elk, die eenig gevoel van plicht en roeping heeft, belang moet stellen in alles wat den bloei van de industrie kan bevorderen.’ Hij is zelfs de eerste geweest, die rond en open verklaard heeft: ‘dat er voor de ontwikkeling van een en ander 't een of ander gedaan moet worden, wat, zonder protectie, met de vrije beweging en de hooge vlucht der beschaving in overeenstemming is.’ En 't kan wel wezen, 't is niet ondenkbaar, 't is, als hij in deze oudejaarsavondstemming blijft, zelfs wel waarschijnlijk dat hij nog eenmaal iets zal voorstellen, waardoor iets gedaan wordt, dat goed en heilzaam voor den grooten en kleinen man beiden zal zijn. 't Is niet onmogelijk dat, als zoo iets hem voorkomt, hij er ernstig zijne aandacht op zal vestigen en misschien een voorstel doen.... Hij belooft nooit iets en hij weet 't ook niet zeker, maar 't zou kunnen zijn......
Is er nog iets? Ja, daar in dien hoek ligt een groote bijbel, een prachtbijbel; een bijbel met platen en met een grooten vergulden band; een bijbel in costuum, uitgedoscht voor de gezelschapszaal, zoodat men hem onder de meest aristocratische lui zou kunnen vertoonen... Welnu... laat die bijbel heden dankbaar zijn. Die bijbel heeft nog een weinigje hart voor zijn arme familie, voor de bijbels in linnen en papieren kleederen. Die bijbel meent bovendien dat hij, ofschoon hij nooit geopend wordt dan om zijn prenten te laten kijken, nu en dan een woordje van ernst, een geestelijk woordje be-
{==420==} {>>pagina-aanduiding<<}
hoort te spreken.... Welnu, ik zeg, laat die bijbel dankbaar zijn. Meneer Bommers zal misschien te avond of morgen iets voor dien vergulden aartsbisschop doen. Meneer Bommers heeft zich reeds lang geërgerd aan de verwarring, die er in de christenheid heerscht; hij is reeds lang wars van de partijschappen, die de kerk verdeelen. 't Is niet onmogelijk dat hij in 't nieuwe jaar... hij belooft niets, maar 't is niet onmogelijk,... een voorstel doet, waardoor aan dat alles een eind komt. Hij heeft in 't jaar, dat ten einde spoedt, wel driemaal in den kerkeraad gesproken over de wenschelijkheid van een betere toekomst, en eenmaal zelfs met klem gezegd, ‘dat 't zóó niet langer blijven kon.’ Welnu, ik herhaal: laat die bijbel dankbaar zijn!
Is er verder nog iets of iemand, die 't woord verlangt? Niet? Dan zal meneer Bommers het teeken geven, dat de leden zijner naaste omgeving kunnen binnenkomen - -, en 't oudejaarsavondfeest begint. Hoort gij dat belletje? 't Scherm gaat omhoog. Mevrouw en de kinderen komen op.
Mevrouw Bommers is een klein, nietig vrouwtje met een benauwd gezichtje en een benauwd gemoed. Volgens authentieke getuigenissen is dat niet altijd zoo geweest, maar iedereen kan gemakkelijk zien dat het op dit oogenblik zoo is. Mevrouw Bommers is, als de meeste menschen, tot haar twintigste jaar gegroeid. Daarna is zij ingekrompen, vervolgens afgesleten, eindelijk ingedroogd. Dat alles heeft plaats gehad onder den invloed van meneer haar echtgenoot. Deze groote man, die niets wil doen dan wat hij wil, en voor niets in staat, heeft in bedoeld opzicht, zonder het te weten, iets gedaan, wat geen honderd professors in anatomie of physiologie kunnen doen of ook maar kunnen verklaren. Al de huiselijke zorgen en al de rampen van alle vrouwen te zamen,

{==421==} {>>pagina-aanduiding<<}
zijn niet in staat om ééne huismoeder kleiner te maken. Door den gestadigen invloed van meneer Bommers' grootheid en majesteit is dit wonder geschied. De stralen, die elken dag loodrecht op zijn levensgezel nederdaalden, hebben dit bewerkt. 't Vrouwtje is gelijk geworden aan een druiventros, dien men vergeten heeft te plukken toen het tijd was; aan een vijg of rozijn, die week op week bleef blootgesteld aan de warme zon. En wonder boven wonder! alleen op haar physiek heeft zich die invloed doen gelden. Ze is even vroolijk, even kinderlijk blij als altijd. Ze doet niets liever dan zich baden in 't zonnetje, en is nooit vergenoegd er dan als ze zich voelt indrogen.
De kinderen van meneer Bommers zijn eveneens klein, maar 't is duidelijk dat ze van den beginne af klein werden gehouden. Ondanks al de liefde hunner moeder en de dagelijks opgedischte verhalen van papa's grootheid, zijn ze maar niet opgeschoten. Zelfs 't oudste meisje, dat toch al vier en twintig is, vertoont nog al de kinderlijkheid van een meisje van veertien. Ik geloof niet dat ze dit ooit te boven komt. De oudste zoon, een jongen die al lang scherpschutter moest wezen, is blijkbaar alleen door de grootste krachtsinspanning der natuur geen dwerg. 't Kind zal nooit een baard krijgen; of als hij er een krijgt, zal dit het effect maken als had hij dien van een ander gestolen.
De overige kinderen zijn even ellendig. Daar zijn er nog zes behalve deze twee, maar 't zou een reuzentaak zijn om van die zes te zamen twee gewone kinderen te maken. Meneer heeft ze klein gehouden, door hun van hunne geboorte af regelmatig een eierlepel van den alcohol zijner majestueuse grootheid in te geven
Let nu eens op, hoe kinderlijk vroolijk mevrouw is! Zij

{==422==} {>>pagina-aanduiding<<}
houdt zich alsof ze vanavond bij meneer te visite was. En kijk vooral naar de houding van de kinderen! Ze maken 't effect van schuwe hertjes en reetjes, die weten dat een aanzienlijk bezoeker naar hen staat te kijken en, ofschoon ze veel liever frisch gras eten, toch bereidvaardig komen aanloopen om een dor eikenblad te eten uit zijn hand. Ze kauwen er op alsof 't een lekkernij was, en kijken meteen schuw om, of hij ook een jacht geweer achter 't hek heeft staan en op hen schieten wil.
De vroolijkheid van mevrouw, daarentegen, schijnt welgemeend en oprecht, al is ze erg melancholiek voor iemand die niet houdt van kolossale contrasten tusschen physiek en moreel. Mevrouw droogt dezen avond meer in dan op eenigen anderen avond, maar dat is, gelijk we weten, juist wat ze zoo aangenaam vindt.
Op 't voorstel van den huisvader, die nog eenige minuten staan blijft om aan de familie 't genoegen van zijne pose te gunnen, plaatsen de kinderen zich om de tafel en neemt mevrouw de honneurs van het theeblad waar. ‘Laat ons genoegelijk bij elkander zitten’, zegt het hoofd van 't gezin, en al de hertjes en reetjes kijken met een glimlach op en eten dit eerste blaadje uit zijne hand. ‘'t Is maar eens, in 't jaar de laatste avond en 't gebeurt zoo zelden dat ik mij geheel en al aan u kan toewijden.’
Mevrouw knikt bij deze woorden vergenoegd tegen al de kinderen. Er is op dit moment iets onbegrijpelijk onnoozels in het gelaat van mevrouw. Zij schenkt met het air van een priesteres een dikken straal thee in den grooten huisvaderlijken kop, die naast 't blad staat. 't Klinkt als een libatie, een plengoffer aan de een of andere godheid.
‘Laat ons gaan zitten,’ zegt meneer Bommers en hij zet

{==423==} {>>pagina-aanduiding<<}
zich in den leuningstoel, die vlak naast den haard staat. ‘Willempje, mijn beste jongen! Kom op vaders knie!’
't Kleine hertje, dat up den naam van Willempje antwoordt, sluipt met een benauwd gemoed, en toch met een blik van hoogmoed over de onderscheiding, naar het hek. 't Is duidelijk dat het kind een gevoel heeft alsof 't niet op maar over de knie moet... doch ook dat zou een weldaad, een eerbewijs zijn.
‘Willempje, mijn jongen, weet ge wel dat uw vader veel van u houdt? Kom, geef mij een kus en wees een lief kind.’
De weekhartigheid die niet in den toon, maar in de beteekenis van deze laatste woorden ligt, maakt dat Willempje 't een oogenblik te kwaad krijgt. Evenwel, hij vermant zich en slikt zijn blaadje in eens door. 't Blijft hem halverwege de keel zitten en 't kind is op het punt van te stikken.
Op verzoek van mama brengt een van de meisjes nu een goudsche pijp aan papa. ‘Ik rook nooit pijpen’, zegt deze, terwijl hij den goudenaar aanneemt, ‘dan op oudejaarsavond’ ('t is duidelijk dat deze mededeeling door allen voor zeer gewichtig wordt gehouden). ‘De goudsche pijp wordt in Gouda gemaakt of liever gebakken. Willempje! Weet je wel waar Gouda ligt, mijn jongen!’
Willempje, die, als zijn vader zich zoo'n nietige omstandigheid herinneren kan, al zeven jaar op school gaat en met September op 't gymnasium gekomen is ('t kind is ook al veertien), acht zich door die vraag niet beleedigd. Hij vertelt van Gouda meer dan papa zelf er van weet en ontvangt de verzekering dat het vrij wel is, ofschoon 't papa plezier zal doen als hij zijn rector eens verzoekt hem te vertellen, hoe die pijpen in Gouda gemaakt worden. 't Zou meneer Bommers verwonderen als de rector dat wist!

{==424==} {>>pagina-aanduiding<<}

Ondertusschen is de oudejaarsavond geen avond voor examens, zooals meneer met een glimlach opmerkt (ofschoon mevrouw zegt dat zij 't zoo heerlijk vindt, als papa zich eens met de studie van de jongens bemoeit); men behoort op zoo'n avond vroolijk te zijn.... Welnu, meneer Bommers noodigt al de kinderen zonder onderscheid uit om vroolijk te wezen. Hij zegt dit op kalmen, onopgesmukten toon. Hij is huisvader. Hij is een eenvoudig en nederig man. Hij houdt van vroolijkheid.... 't Zal hem zeer aangenaam zijn als al de zijnen de goedheid willen hebben recht vroolijk te wezen.
Op deze welgemeende uitnoodiging komt er beweging in den hertenkamp. 't Is duidelijk dat de aanleg om te springen er in zit; dat deze beentjes, evenals al wat jong is, de faculteit hebben ontvangen om door bosschen en heiden te rennen. Maar de hertenkamp is een slechte leerschool voor die wilde gymnastiek.
't Reetje Suze maakt een capriool, en een klein tenger hertje dat Pietje gedoopt is, zooals ik reeds gezegd heb, en een verdraaid ruggegraatje heeft, huppelt een eindje langs het traliewerk.... maar 't is het rechte niet. Evenwel schijnt meneer er mee tevreden. De avond is nog lang en hij heeft een programma gemaakt, dat tot kwart over twaalf moet duren.
‘Als 't u genoegen doet’, zegt mevrouw schuchter, ‘dan zullen de meisjes een quatremains spelen. Ze hebben een toepasselijk iets voor den oudejaarsavond geleerd.’
Mevrouw zegt dit, ofschoon ze net zoo min als gij of ik een quatremains kent die bepaald toepasselijk is voor den oudejaarsavond; maar ze weet dat meneer alleen onder dien titel een quatremains van ‘de meisjes’ op zijn programma

{==425==} {>>pagina-aanduiding<<}
dulden kan. Nu geeft hij met een menschlievenden hoofdknik de gewenschte vergunning.
‘De meisjes’ zijn twee even groote, of liever, even kleine dametjes van zestien à zeventien jaar, met gezichtjes als van twee oude vrouwtjes en met een paar kinderachtige vlechten op den rug. Men noemt ze in de stad ‘de onderdeurtjes’, en twee officiertjes van 't garnizoen, die, als er indertijd goed gemeten was, zeker onder de maat geweest waren, zijn op ‘de onderdeurtjes’ verliefd.
‘De meisjes’ zetten zich aan de piano. Terwijl mevrouw met religieuse voorzichtigheid de kopjes omwascht en de meid warmen wijn en kleine ‘groote glazen’ binnenbrengt, spelen ze een van die dingen zonder zin of slot, maar met veel rustteekens en nog meer bergen en dalen van heele en kwart noten, waarop gij en ik zeker honderdmaal werden vergast. Als ze, na wanhopig zoeken om aan 't eind te komen, met een regiment van slotaccoorden besluiten, zegt mevrouw nog eens ‘dat ze deze quatremains expresselijk voor oudejaarsavond geleerd hebben’, en meneer, die, als hij zijn hart uitsprak, zou zeggen dat hij geen muziek kan uitstaan, heeft de welwillendheid te verklaren, dat het heel aardig is en vooral heel moeilijk moet geweest zijn om dat zoo te leeren; welk vaderlijk compliment de meisjes samen doorslikken alsof 't een vel oud muziekpapier was. Ze hadden eigenlijk plan gehad om vanavond in pa's armen te vallen en hem 't groote geheim van die twee officiertjes te vertellen; doch ze voelen maar al te goed dat het jaar voorbij zal gaan zonder dat ze hem dit stukje zullen durven voorspelen. En toch hebben ze aan deze quatremains nog meer tijd besteed dan aan die op de piano.
Mama vertelt nu dat Willempje (die ondertusschen reeds lang van de vaderlijke knie gezakt is en op de plek bleef

{==426==} {>>pagina-aanduiding<<}
staan, in wanhopige onzekerheid of hij er weer behoort op te klimmen dan wel naar de tafel terug moet sluipen), dat Willempje, zeg ik, ‘ook iets geleerd heeft.’ Mama heeft, zooals gij merkt, eigenlijk meer zorg aan 't programma besteed dan papa. ‘Wel zoo’, zegt deze, ‘en wat heeft Willempje dan geleerd?’
Willempje heeft een vers geleerd, een Grieksch vers eigenlijk; een vers dat getuigen moet hoe de groote opofferingen, die papa zich voor hem getroost, aan geen ondankbare en aan geen ongeschikte besteed zijn. Willempje heeft 't begin van Homerus' Ilias van buiten geleerd: Μηνιν αειδε ϑεα.......
‘Wel zoo!’ zegt meneer Bommers, ‘wel zoo! dat is waarlijk niet onaardig. 't Is een bewijs dat Willempje zijn belang begrijpt. 't Doet papa vooral uit dat oogpunt veel genoegen... De Ilias!... Van den dichter Homerus!... Den dichter Homerus!... Ja wel!..’
'k Komt niemand in de gedachte dat meneer Bommers geen woord Grieksch kent; dat hij en Homerus elkander even vreemd zijn als Alexander van Macedonie en de boer uit 't Westland, die de eerste aardappelen aan den koning bracht..... Meneer Bommers zelf denkt nauwelijks aan die kleine omstandigheid. Wel beschouwd kan hij net zoo goed luisteren naar dat Grieksch als naar de muziek van ‘de meisjes.’ Hij weet van μηνιν αειδε, aals 't gewed is, evenveel als van een quatremains.
Ondertusschen is de gezelligheid geklommen tot de hoogte waarop warme wijn geen gekheid meer is. De oudste dochter brengt papa een heel groot glas op een blaadje en wordt beloond met een knik.
Op dit oogenblik komt de meid binnen met de stadscou-
{==427==} {>>pagina-aanduiding<<}
rant en het daarbij behoorende verslag van de Handelingen van den Gemeenteraad. De meid is goed gedresseerd, want ze geeft genoemd verslag aan meneer en de courant aan mevrouw.
‘Dankje’, zegt meneer, die de welverdiende reputatie heeft van jegens zijne onderhoorigen altijd heel beleefd te wezen, ‘Dankje, Mietje!’ (ongelukkig is 't Mietje niet, maar Kaatje... Mietje is nog niet terug uit de avondkerk.... doch dat doet er niet toe. Men is aan zulke verstrooiingen bij een man als meneer Bommers gewoon).
Onmiddellijk verdiept de groote burger, of liever, mederegent van de stad zich in de Handelingen. Evenwel, hij leest niet alles. 't Is oudejaarsavond en hij moet dus kort zijn met de publieke aangelegenheden. Hij leest voor heden niet wat zijne medeleden hebben gezegd. Hij heeft dat voldoende in de jongste vergadering gehoord. Hij leest alleen wat hij zelf gezegd heeft; want, ofschoon hij overigens weinig praat of ‘babbelt,’ zooals hij dit het liefst uitdrukt, tegen den oudejaarsavond zorgt hij altijd dat hij iets gezegd heeft. Dat maakt een deel van de laatste periode van 't jaar uit.
Meneer Bommers leest dus aandachtig over wat hij gezegd heeft en kijkt vooral of die verwenschte zetters, die altijd zulke bokken schijnen te moeten maken, zich ook nu weer hebben vergist.
‘'t Is alleronaangenaamst’, zegt hij, ‘maar 't schijnt dat men zich nooit zóó kan uitdrukken dat iedereen 't begrijpt....’
Mevrouw en de kinderen hebben al opgekeken vóórdat dit gezegd is. Ze weten dat het ieder jaar op 't programma voorkomt.
‘Daar heeft die verduivelde drukker mij nu waarlijk weer gefopt. 't Schijnt niet te helpen of men de copie al verbetert.... Altijd en eeuwig weer diezelfde stommiteiten...’

{==428==} {>>pagina-aanduiding<<}

Meneer zegt dit half tot zichzelf en half tot de aanwezigen. Mevrouw en de kinderen hebben de halzen al vooruit gestoken. Ze zijn bij voorbaat reeds verontwaardigd.
‘Dat dit ook altijd mij gebeuren moet!’ vervolgt de man en vader. ‘Ik verbeeld mij toch, dat ik kort en krachtig genoeg ben.... Kijkt eens hier en merkt eens op, mijne kinderen, hoe zwaar het is en hoe onaangenaam dikwijls om te leven voor 't nut van 't algemeen.’
't Is duidelijk aan 't gezicht van den oudsten zoon te zien, dat hij niet recht begrijpt of pa hierbij aan de bekende maatschappij van dien naam denkt, of aan iets anders....
‘Wat heb ik in den raad gezegd? [...]. (Ter opheldering diene dat onze beraadslagingen liepen over de hondenbelasting) Wat heb ik gezegd? Heb ik gezegd, zooals hier staat, ‘dat een mensch in zekeren zin een hond is?’ Heb ik dat gezegd? Neen, dat heb ik niet gezegd. Wat heb ik gezegd? Dat een hond, en ik meen dat we spraken over belastingen en dat die opmerking in dit verband zeer kernachtig en juist was, ‘dat een hond in zekeren zin een mensch is.’ Dat heb ik gezegd, en daarom heb ik de woorden in de correctie omgehaald, en naar ik meen duidelijk genoeg, meneer de stommeling! meneer de zetter of drukker! Een hond is in zekeren zin een mensch. Hoort maar hoe dit geheel in 't verband past: ‘Meneer de voorzitter! de hond is in zekeren zin een mensch. De hond leeft als wij, niet in de wildernis, maar in de maatschappij. De hond geniet evenals wij de bescherming der wet, of behoorde die ten minste te genieten. De hond heeft genot van de straten en wegen, van de kaaien en bruggen, van de grachten en sluizen. Als hij wil, heeft hij genot van 't gas dat we branden, zelfs van de pompen, die voor algemeen gebruik zijn ingericht. Is 't dan zoo onbillijk dat de

{==429==} {>>pagina-aanduiding<<}
hond belasting betaalt en, daar hij als 't ware onmondig is.... ik vraag, meneer de voorzitter, is 't zoo onbillijk, dat zijn meester belasting voor hem betaalt? Ik zeg niet dat ik er vóór zal stemmen om dien meester die belasting te laten betalen. Er kunnen andere overwegingen zijn, die mij nopen dit algemeen beginsel in dit bijzonder geval niet in toepassing te brengen; maar ik wil rond en open, zooals ik gewoon ben, mijne opinie zeggen en ik ben er in beginsel vóór, dat de hond gelijkelijk behandeld worde als de mensch, indien er sprake is van lasten en lusten. Dat wilde ik maar zeggen, meneer de voorzitte[...]
Meneer Bommers kijkt, [...]na deze voorlezing, waarbij hij al de emphase gebruikt heeft, die aan de verhevenheid van het onderwerp voegt, den kring der zijnen in 't rond en knikt met welgevallen als hij niets dan onverdeelde aandacht en belangstelling vindt. 't Is duidelijk dat hij voor een oogenblik in de illusie verkeert zijne medeleden van den gemeenteraad voor zich te zien.
‘'t Is alleronaangenaamst voor u,’ zegt mevrouw.
‘'t Is een schandelijke onattentie van zoo'n drukker,’ merkt de oudste dochter op, die nog niets gezegd heeft, maar nu ook zeer tevreden is over hare kernachtige verklaring. Al is zij klein, toch zit er in die oudste dochter iets, dat overeenkomt met de majesteit van papa.
‘Ik kan mij voorstellen hoe 't u grieven moet’, merkt de oudste zoon op, ‘u doet uw best om duidelijk te zijn en zoo kort en krachtig mogelijk uwe meening te zeggen, en men laat u iets zeggen, waarover de geheele stad zich vroolijk zal maken.’
Dat was een onvoorzichtige uitdrukking. 't Was de herinnering eener mogelijkheid, waarboven meneer Bommers

{==430==} {>>pagina-aanduiding<<}
wel verheven is, maar die hem toch niet plezierig aandoet.
‘Ik zou den man wel eens willen zien, die zich vroolijk maakte te mijnen koste over 't geen een klein kind wel als een drukfout of liever een zetfout zal herkennen,’ antwoordt hij netelig.
Dien man zou de oudste zoon ook wel eens willen zien. Hij gelooft evenmin dat er zoo iemand zou kunnen gevonden worden, maar hij meent toch....
Ja, wat meent hij toch? Wat zou er nog kunnen zijn als zoo iemand er niet was? En waar zou de vroolijkheid der geheele stad vandaan moeten komen, als men zoo iemand tevergeefs zou zoeken?.... De arme jongen weet het niet en blijft daarom midden in zijn meening steken. Daar niemand hem te hulp komt en papa hem wrevelig blijft aanzien, krijgt hij maar 't liefst een kleur en zwijgt.
Meneer Bommers kan de verwaandheid van zijn oudsten, om ook nu en dan een eigen oordeel over de dingen te hebben, niet uitstaan. De jongen vergeet dat hij zoolang zijn groote vader leeft een kind is, en dat 't hem niet voegt te praten vóór hem iets gevraagd wordt. Als 't geen oudejaarsavond was en meneer Bommers daardoor niet in een zalige stemming van zachtmoedigheid verkeerde, zou de knaap er niet zoo gemakkelijk afgekomen zijn. Nu vergenoegt papa zich te herhalen dat hij niet zou weten welke reden er bestond, om zich vroolijk te maken als een domme zetter iemand een gekheid laat zeggen.
‘Gij moet er toch iets aan doen,’ meent mevrouw, die een afleider wil bezorgen. ‘Niet zoozeer voor uzelf, die hoog genoeg staat in de achting van het publiek om, zooals gij terecht opmerkt, niet uitgelachen teworden, maar in 't belang van anderen.’
‘We zullen zien’, antwoordt meneer, die door deze opmer-
{==431==} {>>pagina-aanduiding<<}
king werkelijk eenigszins bevredigd wordt, ‘we zullen zien. Misschien zal ik een klacht indienen; misschien zal ik er in de eerstvolgende raadszitting iets over zeggen; misschien zal ik er in 't publiek tegen opkomen. 't Zou niet onaardig wezen als ik dat deed in de courant zelf. De redactie zou mij niet durven weigeren het op te nemen.’
Neen, dat meenen allen, dat zou de redactie zeker niet durven. De oudste zoon maakt van deze gelegenheid gebruik om zijn baan weer schoon te vegen. Hij zou wel eens willen zien, zegt hij, dat de redactie zoo iets durfde doen.
Meneer Bommers begrijpt nu dat het genoeg is. Vrouw en kinderen hebben reeds meer dan te veel hun neuzen gestoken in de publieke zaken. Hij vouwt het verslag toe en zegt plechtig: ‘Laat ons over deze dingen zwijgen. Ze passen niet op een oudejaarsavondfeest en er is van ulieden niet anders te verwachten, dan dat gij de zaken bekijkt uit het eenzijdige standpunt van liefde en genegenheid.’
Ondertusschen is 't halfelf geworden. Er staat in de huiskamer een eenvoudig soupétje klaar. Op de annonce dat alles gereed is, rijst meneer Bommers op en zegt: ‘Komt, mijne kinderen, wij willen de goede gaven niet versmaden.’ En met een statigen tred gaat hij zijn gezin voor naar het andere vertrek.
Dit is 't moment voor de twee ‘onderdeurtjes’ om al haar moed bijeen te garen en een wanhopigen aanval te doen op papa. Op 't zelfde oogenblik, als gedreven door dezelfde gedachte, en elk voor zich alleen gesteund door de omstandigheid dat de andere 't ook doet, rukken zij op de vesting los. De warme wijn en de zedige roes der liefde, benevens de gedachte dat de photographietjes van twee tweede luitenants in haar hartjes staan afgedrukt, doen elk van haar papa bij den

{==432==} {>>pagina-aanduiding<<}
arm vatten, en, o wonder! de groote man, verteederd door de gedachte aan het naderende einde van het jaar, dat hij nu plechtig gaat vieren bij zijn huisaltaar, laat het zich aanleunen.
‘Papa!’ zegt de eene.
‘Papa!’ fluistert de andere. ‘Papa, wij zijn zoo gelukkig!’
‘Wel, wel, mijne liefjes!’ antwoordt de vader met al de zachtheid en vriendelijkheid, die men in redelijkheid van een priester in functie vorderen kan, ‘dat doet mij genoegen; waarlijk, dat doet mij genoegen en dat verwondert mij ook niet. Gij zijt een paar ordentelijke meisjes, die papa en mama veel genoegen geeft door uwen zin voor al wat stil en vreedzaam is. Blijft verder u zoo gedragen en gij kunt verzekerd zijn van mijne vaderlijke genegenheid.’
Daar dit voor ‘de onderdeurtjes’ niet aanmoedigend is, kijken ze elkaar verlegen aan en schijnt de eene de andere te bidden dat ze voort zal gaan. Doch papa heeft nog meer.
‘Ik kan mij voorstellen, mijne liefjes, dat hetgeen gij zooeven gehoord hebt uwe verwondering heeft opgewekt, en ik ben daarom vooral recht blij dat het op uwe gelukkige stemming geen invloed gehad heeft. Uw papa heeft het dikwijls moeilijk en zwaar.... doch’ (dit wordt er met een glimlach en 't hoofd in den nek bijgevoegd) ‘gij ziet wel, 't heeft hem nog geen kwaad gedaan.... En ik geloof niet, dat het hem ooit veel kwaad zal doen. Een raadslid moet taai zijn en ik ben taai, mijne kinderen! Dat is een deugd, die gij meisjes niet kent, maar ik twijfel niet en ik hoop hartelijk dat gij ze na jaren zult leeren kennen. Als gij eenmaal gelukkig getrouwd zult wezen, en we zullen wel zorgen tegen dien tijd eens goed voor u uit de oogen te kijken, hoort, mijne liefjes!.... dan zult gij, hoop ik, leeren inzien welk een zegen 't voor eene vrouw en een familie is, als de man en vader taai is.’

{==433==} {>>pagina-aanduiding<<}

Hadden ‘de onderdeurtjes’ er niet allebei een voorgevoel van gehad, dat het niet gaan zou? Hoe konden ze een woord over hun luitenantjes reppen, als pa over haar huwelijk sprak alsof ze nog pas tien jaar waren!....
‘Pa’, begint evenwel de eene nog weer: ‘Indien u wist’.. Maar pa weet er alles van, ze behoeven hem niets te vertellen. Als hij haar vader niet was, zou hij zelfs gekscherend niet over die dingen praten; maar hij was immers haar vader en op oudejaarsavond mocht hij toch wel zeggen, dat ze een paar lieve meisjes waren en dat het hem niet verwonderen zou, als de jongens op de Latijnsche school mekaar nu en dan met zijn lieve dochtertjes plaagden?....
Terwijl meneer Bommers dit zegt, knijpt hij het tweetal in de kleine roode wangetjes, want ze zijn heel rood geworden. Pa knijpt er alle vrijmoedigheid uit. Als de twee luitenantjes niet meer moed hebben dan zij, zoo komt er nooit iets van het langgewenschte en reeds zoo rozekleurig gekleurde engagement.
Daar meneer Bommers 't geheele feestprogram zelf gemaakt heeft, staat er niets op de tafel dan alles waarvan hij een liefhebber is. Hij zegt dan ook, met de volle verzekerdheid van een man die zijn lot in handen heeft, te hopen dat al wat er voorhanden is hun allen goed zal smaken. 't Gebed, dat hij uitspreekt, komt daarmee geheel overeen. Hij bidt Gods zegen af over de rijke, maar onverdiende, ja, om een geliefkoosde classieke uitdrukking te bezigen, ‘verbeurde’ gave. Hij dankt God dat het den zijnen gegeven is aan zulk een welvoorzienen disch aan te zitten. Hij gedenkt met een welwillend woord ook aan de armen en minder bedeelden, die 't niet zoo goed hebben en voor wie God verder wel zorgen zal (meneer Bommers drukt dit laatste uit in een ver-
{==434==} {>>pagina-aanduiding<<}
trouwelijk overgeven van aller nooden aan Hem, die wel weten zal wat ieder waardig is). Hij dankt vooral voor zijn eigen behoud, niet zoozeer om zijnentwil, maar om den wille van de zijnen en om den wille van de geheele burgerij dezer stad (zelfs die ongelukkige zetter of drukker wordt niet uitgesloten); en hij verklaart van zijn kant, dat hij het oudejaar niet wil besluiten dan met de nederige betuiging, dat alles wat hij gedaan heeft stukwerk is, ofschoon hij dankbaar erkennen mag gedaan te hebben wat hij, naar zijne zwakke krachten, voor 't heil van zoovelen vermocht. (Dit laatste wordt er bijgevoegd om de kinderen. Ze mochten dat woord ‘stukwerk’ eens te letterlijk opvatten).
Na dit ‘goede woord’ gesproken te hebben, neemt meneer Bommers 't lekkerste stuk vleesch, dat er op tafel is, op zijn bord en schuift zijne vrouw de rest toe. Een halfuur lang zit de familie met smaak en aandacht te eten, behalve de twee ‘onderdeurtjes’, die geen brok door de keel kunnen krijgen en een gevoel hebben alsof 't malsche vleesch, waarin papa met wreed vermaak zijn vork steekt, het vleesch van hare twee luitenantjes is. Ook Pietje, die, zooals wij al lang weten, een verdraaid ruggegraatje heeft, eet bijna niets. Maar papa, die dat nog nooit heeft opgemerkt, heeft ook nu wel wat gewichtigers te doen dan hierop te letten.
Als allen verzadigd zijn, of liever, als papa de volkomen zekerheid heeft dat hij zelf verzadigd is, werpt de groote man zich achter in zijn stoel en zegt met de oogen naar 't plafond:
‘Toen ik nog pas ouderling was, heb ik reeds gezegd dat de armoede een aanklacht tegen onze christelijkheid is. Ik ben 't met Willem den eerste eens, die gezegd heeft dat hij wou dat ieder zijner onderdanen elken dag een kip op tafel had.’

{==435==} {>>pagina-aanduiding<<}

De ethische gedachte, die in deze uitspraak ligt, is zoo grootsch, en de voorstelling dat pa 't met Willem den eerste eens is, werkt zoo verrassend, dat de opmerking hoe pa een historischen bok schiet, Willempje op de lippen besterft; vooral daar mama zegt: ‘Dat is ook juist een woord naar uw hart gesproken.’
‘De groote vraag, mijne kinderen!’ gaat de verstandige huisvader voort, ‘de groote vraag is niet hoe de armoede in de wereld gekomen is, maar hoe wij de armoede zullen overwinnen en verdrijven. Wat zou schooner zijn dan een maatschappij zonder armoede? 't Is waar, er zijn sommigen die zeggen, dat de armen er wezen moeten; dat anders de een niets voor den ander zou doen. Maar is dit werkelijk zóó, indien wij de zaak van nabij bekijken? Waarom, ik bid u mij met aandacht aan te hooren; want al heb ik maar voor een gering deel de gave om in 't openbaar te spreken, toch is wat ik nu ga zeggen aan geen bedenking onderhevig; waarom dienen wij elkaar? Waarom dient gij elkander? Waarom dien ik u door dagelijks voor uw belang te waken en te werken? Waarom dien ik de stad, de geheele burgerij en de kerk? Doe ik dat voor geld? Doe ik dat omdat ik arm ben? Uit vuile gewinzucht? Om in mijn levensonderhoud te voorzien? Neen, mijne geliefden, ik doe dat, het zij in alle nederigheid gezegd (en waarom zouden wij niet mogen zeggen wat onmiskenbaar waar is?), ik doe dat omdat ik u en de stad mijner inwoning en de gemeente in welke ik gedoopt ben, en tot welke ik ben toegetreden door mijne belijdenis, omdat ik die allen liefheb; omdat ik mijn plicht ken; omdat ik christen en mensch ben.’
Ofschoon meneer Bommers deze toespraak tot het plafond gericht heeft, is de indruk zijner welsprekendheid verpletterend. Alleen de twee ‘onderdeurtjes’ zijn te treurig ge-
{==436==} {>>pagina-aanduiding<<}
stemd om er iets aan te hebben. Alle anderen zitten verbijsterd en kijken ook naar 't plafond, alsof dat plafond er meer van wist.
‘Ik geloof dat onze oudste in dien geest een woord tot u zou wenschen te spreken’, zegt mevrouw bescheiden en op een toon, die wel verraadt dat deze phrase lang gewikt en gewogen is, eer ze in haren tegenwoordigen vorm werd gegoten.
‘Ik ben bereid naar hem te luisteren’, antwoordt papa, terwijl hij met zijn gelaat naar meergemeld plafond gekeerd blijft.
Merken wij op dat dit laatste de schoonste trek uit het oudejaarsavondleven van meneer Bommers is. De geweldige weet zeer goed dat hij zijn zoon verpletteren zou, als hij hem aankeek; en ofschoon hij in de bekende daad van wijlen den consul Brutus niets bovenmenschelijks ziet en ook zonder goddelijk bevel zijn Isaäc zou kunnen opofferen aan.... ja, bijvoorbeeld aan zijn eigen belang of genot... zoo is er nu toch geen reden voor iets dergelijks, en hij wil den jongen man dus de gelegenheid gunnen om eene proeve te geven van zijn talent.
Natuurlijk brengt de oudste telg, ondanks deze alles overtreffende welwillendheid, 't er allermiserabelst af; maar papa is barmhartig genoeg om hierop geen acht te geven. Hij knikt een paar maal met het hoofd en maakt den jongen man en vooral mama gelukkig door de verzekering ‘dat het heel aardig is.’
In dezelfde evenredigheid als zijn barmhartigheid, neemt ook de nederigheid van meneer Bommers toe. Als de postillon in 't paardenspel werpt hij stuk voor stuk, nu 't eene, dan 't andere pakje weg, is beurtelings een zeeman, die de stormen des levens tart, Napoleon, die door zijn verrekijker de naderende vijanden opneemt, een soldaat van de garde, die

{==437==} {>>pagina-aanduiding<<}
zal sterven maar nooit zich overgeven.... Doch hoe meer 't klokje van twaalf nadert, te minder passement en franje houdt hij over. Op 't laatst staat daar een derwisch voor het verbaasde gezin; een zondaar, gedost in het kleed van den diepsten ootmoed.
‘Mijne kinderen’, zegt hij, ‘laat mij u tot één ding vermanen: Weest nederig! Ik, die, gelijk gij allen weet, mag zeggen dat ik in dit jaar weer heb pogen te woekeren met de gaven die mij gegeven zijn; die geplaatst ben geweest in omstandigheden en betrekkingen, waarin ik durf verklaren iets te hebben kunnen doen voor anderen; ik kan, nu 't jaar ten einde spoedt en wij weldra zullen belijden: 't is voorbijgegaan als zoovele andere... niets anders en niets beters u toeroepen dan: Weest nederig! Verhoovaardigt u niet op wijsheid (de oudste zoon slaat de oogen neer. Hij voelt dat papa hem verdenkt van eigenwijs te zijn), noch op talent, noch op schoonheid! Bedenkt altijd dat het leven kort is en de jaren snel voorbijgaan, en dat uw vader alleen door vlijt en nederigheid heeft kunnen bewerken, dat gij geworden zijt die ge zijt!’
Op deze vermaning volgt onmiddellijk die andere, welker inhoud ik u reeds bij den aanvang van deze schets heb meegedeeld; de eenige die hij heeft uitgesproken, zooals meneer Bommers morgen zeggen zal, ofschoon er nooit gruwelijker gelogen is dan in die bewering. Daarop is de klok aan 't woord. 't Slaat twaalf uur.

‘Dat is nu de eenige’, zegt Sylvester, ‘die de traditie der oudejaarsfeesten in eere houdt’: en hij lacht bitter terwijl hij dit zegt. ‘Wat rest mij dan huichelaars en pedanten?’
Wat u rest? Een weinigje terug, heilige man, met uw bonte muts en pels! Hebt gij daarginds, bij dat nette huis

{==438==} {>>pagina-aanduiding<<}
wel stilgestaan?.. Niet?.. Welnu, dan willen wij 't nog even doen.

't Is een keurig net huis, zooals ik zeide en gelijk iedereen, zelfs bij deze grauwe lucht, kan opmerken. Evenwel, bij 't groote huis van meneer Bommers zinkt het geheel in 't niet. Er zijn maar zeven of acht kamers in, en daaronder slechts een enkele, die iets grooter is dan de rest. Nu, voor heden avond laten wij die andere onbezocht, en in onze zalige onzichtbaarheid stappen we regelrecht naar dat groote vertrek. Mevrouw noemt deze kamer haar ‘zaal’, of ook wel haar ‘zaaltje’, en is niet weinig trotsch op die benaming. Ik haast mij er bij te voegen dat dit het eenige is, waaromtrent men bij mevrouw sporen van hoogmoed kan ontdekken, of ge moest daartoe willen brengen: hare ingenomenheid met haar man, haar kinderlijke blijdschap met al wat hem goeds weervaart, en dat zeker iets, 't welk de heidenen eeredienst maar wij christenen afgoderij plegen te noemen, namelijk, hare onbegrensde bewondering voor de schoonheid, lieftalligheid en geestigheid van hare kinderen.
Overigens heeft het ‘zaaltje’, evenals meneer en de kinderen, wel reden om dezen avond wederkeerig trotsch te zijn op mevrouw. Zij is zonder quaestie 't elegantste, vriendelijkste en gezelligste voorwerp, dat men hier zien kan. Zooals ze daar zit te midden van hare meubeltjes, (die alle glinsteren als een spiegel en fonkelnieuw schijnen, ofschoon ze binnen kort de zilveren bruiloft zullen meevieren); zooals ze daar zit, met een glimlach op 't gelaat, die tegelijk met het fijne neusje en de levendige oogen schijnt geboren te zijn en blijkbaar 't plan heeft om die nimmer te verlaten; zooals zij daar zit met een vriîndelijk woord voor iedereen op de lippen, is zij

{==439==} {>>pagina-aanduiding<<}
wezenlijk een koningin en maakt hare tegenwoordigheid het ‘zaaltje’ tot een salon van 't hof. Zij past volkomen in deze kleine, liefelijke ruimte, met al de pretensies van ons degelijk Hollandsch stilleven. Zij prijkt in die nis als een beeld van de gratie en de liefde.... Wie meet de hoogte en diepte der nis als zoo'n beeld daarin prijkt?
Er is in dien glimlach iets, dat aan hooge en reine dingen doet denken. Er ligt in die vriendelijkheid zelve een protest tegen dartelheid en wuftheid. Nu en dan zou de opmerkzame een traan achter die opgeruimdheid kunnen zien glinsteren; maar een traan, die, al vertoonde hij zich, de stemming van dezen feestelijken avond niet verstoren zou.
De rustige man die naast haar staat, is haar echtgenoot. Mag ik u ook dezen presenteeren als een lid van gemeente- en kerkeraad; als een populair man, die de achting van al zijne medeburgers geniet en, wat meer zegt, waardig is door de zorg die hij aan hunne belangen wijdt; als een man van beginselen en van kracht, die, als 't noodig is, de zaken van den grond durft ophalen en, als 't belang van stad of kerk het eischt, voorop durft gaan? Dit is de man, dien meneer Bommers een grooten babbelaar noemt, als hij zich eens iets omtrent zijne collega's laat ontvallen; 't enfant terrible van de partij van den vooruitgang, waartoe hij, Bommers zelf, ook behoort, ‘maar met bezadigdheid, met bedachtzaamheid, met verstand, weet u?’
Zoudt gij u kunnen voorstellen dat deze man den geheelen dag nog niet om de belangen van stad of kerk gedacht heeft? Zult gij uw achting voor hem niet verliezen als ik u zeg, dat hij geen plan heeft er dezen geheelen avond een oogenblik over te denken? De Mietje of Kaatje van dit huis weet al, dat zij de stadscourant en 't verslag van de

{==440==} {>>pagina-aanduiding<<}
Handelingen tot morgenochtend in de keuken kan laten liggen.
Als wij de reden dier verwaarloozing van het publiek belang wilden weten, zouden we heden morgen meneer en mevrouw hebben moeten beluisteren, toen ze ‘met bun beiden alleen’ waren. We vonden dan misschien ook de verklaring van die in den grond ernstige uitdrukking op zijn gelaat, van dien traan, die er in den glimlach trilt. Doch wie zou de onbescheidenheid zoover willen drijven?
Vraag liever aan 't ‘zaaltje’ en wat er in is, waarom hunne meesteres zoo lief en vriendelijk is en waarom hun ernstige heer en meester zoo opgeruimd in 't rond blikt!
Of meent ge soms dat deze meubels niet kunnen praten? Meent ge dat de onbezielde wereld alleen dan eene stem heeft, als er booze geesten en onheilige gedachten in 't spel zijn? Goddank! Zoover is 't nog niet gekomen in de wereld. Ook de brave heeft zijne verschijningen uit het rijk der fantasie; maar hij heeft ze 't meest en 't liefst als er vriendelijke menschengezichten om hem heen zijn, als hij omringd is van 't beste en edelste wat er voor hem in de werkelijkheid bestaat.
Wil ik u eens vertellen wat die canapé te zeggen heeft? Luister!
Die canapé vertelt hoe ze in 't magazijn stond en doodsbenauwd geweest was, dat een student of een vetgemeste spekslager, die op de Heeren- of Keizersgracht was gaan wonen, haar koopen zou; hoe ze blij was toen 't, na herhaald loven en bieden, bleek dat ze voor den eersten te kort was om zijn beenen op te leggen, en voor den anderen te eenvoudig en te smal. Ze erkent zelf dat ze maar een bescheiden meubeltje was en, zooals iedereen nog zien kan, meer vriendelijk dan schoon van uiterlijk. Weinig ornament en weinig kleur....

{==441==} {>>pagina-aanduiding<<}
Wat zou dat op den duur geven? Misschien zou ze eeuwig in 't magazijn blijven staan, 't oudebestjeshuis van zoovele harer natuurgenooten.
Daar was op zekeren morgen in de Meimaand een jong paar, dat binnen kort trouwen zou, in 't magazijn gekomen en had dat bescheiden canapétje juist iets voor hun huishoudentje genoemd. Ze hadden 't gekocht en betaald en het vriendelijke meubel was de glans en de roem geworden van dit keurig nette huis en dit zaaltje, nu al bijna vijfentwintig jaar lang.
‘Ja, al bijna vijfentwintig jaar lang,’ denkt meneer. ‘Al vijfentwintig jaar! Waar blijft de tijd’! zegt mevrouw. En ze nemen de herinneringen op, waar de canapé is blijven steken; want al wat er nu volgt kan een onbezield voorwerp nooit uitdrukken.
‘Toen wij receptie hadden, lieve,’ zegt meneer, ‘toen hebben wij die canapé op de voorkamer bij mama laten brengen. Toen zat gij daar en ik hier. Heugt het u nog?’
‘Toen gij voor 't eerst beneden mocht komen, na de geboorte van kleinen Willem, toen bracht ik u hier naar de canapé,’ vervolgt hij. ‘Herinnert gij 't u nog?’
‘Toen wij ons koperen feest vierden, stond de canapé daar onder den spiegel. Ge waart toen nog zoo gelukkig dat alles er uitzag, alsof 't zoo pas uit den winkel kwam. Mij dunkt, uwe zorg voor dit gedenkstuk van ons huwelijksleven is er niet minder op geworden, en toch heeft mijn vrouwtje voor zooveel en zoovelen moeten zorgen.’
‘Toen wij onzen tweeden lieveling moesten missen,’ antwoordt zij, ‘toen hebt gij mij hier getroost door uwe edele en grootmoedige liefde. Ge weendet met mij en waart zwak als ik, opdat ik krachtig zou worden zooals gij zijt.’

{==442==} {>>pagina-aanduiding<<}

‘Toen de miskenning, die het deel is van allen, die zich opofferen voor anderen, ook eenmaal in al haar zwaarte op uw hoofd nederstortte -, toen heb ik u hier zien worstelen tegen eigen wrevel en verbolgenheid en u, mijn koninklijke echtgenoot, zien overwinnen.... En zoo dikwijls ik hier nederzat om met u te overleggen hoe 't genot het waardigst zou te genieten zijn en het leed 't gemakkelijkst te dragen, even dikwerf heb ik hier God gedankt, dat Hij mij een vriend gegeven had, die door zoovelen, neen, door allen die hem kennen, geacht en bemind wordt.’
Wat zegt die spiegel? Zegt die spiegel dat meneer een huichelaar is? Dat hij te koop loopt met zijn nederigheid? Dat hij den lof, hem door zijne vrouw gegeven, niet waardig is? Neen, dat zegt die spiegel niet. Meneer heeft deze vrouw niet verpletterd onder zijne grootheid. Mevrouw is niet weggekrompen en ingedroogd onder den verzengenden gloed zijner majesteit. Hij heeft haar gesteund. Met hart en hoofd is hij haar licht en kracht geweest.... Indien de zon het gelaat des aardrijks vernieuwd heeft na storm en regenvlagen, na de kille omhelzingen van den winter, wordt die zon dan hoogmoedig wanneer de verrukte natuur haar lof zingt?
Hij heeft haar werkelijk voor meer dan één leven aan zich verplicht; want zij was eene van die duizend jonge dochters, in wier geest nooit iets was opgekomen, dat verder ging dan de kaptafel, of hooger steeg dan 't plafond van haar boudoir. Hij heeft haar de zorg leeren kennen, terwijl hij haar behoedde tegen kommer. Hij heeft de slagen des levens, die hij opving op zijn sterken arm en voor haar afweerde, met geen valsche namen genoemd. Hij heeft ze niet uit sentimentaliteit, die laffe menschen liefde plegen te heeten, voor haar verborgen gehouden. Hij heeft tot deze vrouw gezegd, in de dagen toen ze nog zwak

{==443==} {>>pagina-aanduiding<<}
en schroomvallig was: ‘gij hebt ook een taak en, terwijl ik u beloof dat ik het zwaardere deel zal torschen, vorder ik, in uw eigen belang en opdat gij u zelve niet eenmaal zult minachten, dat ge trouw en onverpoosd het lichtere draagt. Omdat het uw lust is eene hulpe tegenover mij te zijn, wil ik u niet dwingen mijne slavin te wezen en mag ik niet dulden dat gij voor mij nederknielt.’
Ziedaar 't geheim van dien glimlach en dien traan. Ziedaar waarom zij ondanks haar opzien tot hem eene koningin is.
Geloof mij, 't is niet de eerste maal dat deze menschen een oudejaarsavond vieren als we nu bijwonen!.........................
't Is vrij druk in 't ‘zaaltje.’ Als al die gasten leden der familie zijn, dan begrijpen we dat de huisvader menigmaal te veel aan zijn hoofd heeft. Nu, leden van de familie in den gewonen zin des woords zijn 't dan ook niet, ten minste niet allen. Gaan we maar even de rij langs! Ge ziet wel dat deze allen geen leden van dezelfde familie kunnen zijn! Wel behoort die blozende jongen daar in den hoek er toe. Zie maar hoe hij sprekend op zijn moeder lijkt, al heeft hij de spieren en waarschijnlijk ook de wilskracht van zijn vader. Ook die drie meisjes, waarvan er twee, geloof ik, plan hebben om weldra op een eigen canapétje uittegaan, en de derde zich nog tegen papa aandringt als hij zijne hand op de blonde krullen legt, ook zij behooren tot dit gezin. Nog moet ik u meedeelen dat er een kleine knaap van zeven of acht jaar disponibel is, maar die heeft voor 't oogenblik verkozen in den gang te gaan spelen. Als 't rustig is, kunt ge door al 't gebabbel heen zijn tol hooren, die nu en dan tot groote ontsteltenis van mama tegen 't paneel van de zaaldeur vliegt: ‘Laat hem maar,’ zegt papa, ‘'t is maar eens in 't jaar oudejaarsavond.’

{==444==} {>>pagina-aanduiding<<}

En die andere gasten dan? vraagt ge. Wie zijn zij?
Och, 't is familie en geen familie, zooals gij 't noemen wilt. Ik voor mij zeg dat het familie is, want van de zorgen en de zegeningen, die in 't jongste jaar over dit huis zijn uitgestort, heeft elk van hen zijn deel gehad of uit vroeger betrekking genomen.
't Is werkelijk alleraardigst om op te merken hoe dat punt van familie en geen familie hier als 't ware met opzet in de war is gegooid. Met de overdrijving, die den heer des huizes kenmerkt, als hij in den gemeenteraad zit (en die meneer Bommers zoo dikwijls hoofdschuddend moet afkeuren, ‘al is hij 't in beginsel nagenoeg met den man eens’), zijn hier standen en rangen miskend. 't Is of de gastheer en gastvrouw gezegd hebben: al wie ons liefgehad hebben of ons vriendschap bewezen, zijn door die liefde en vriendschap aan elkaar gelijk!
Vlak naast mevrouw zit een oude dame. 't Mensch heeft wel een goed gezicht, dat is niet te ontkennen, en een paar trouwe oogen. Doch haar zwart zijden japon is minstens de helft zoo oud als zijzelf. Is 't niet een beetje onvoorzichtig en minstens onnoodig van mevrouw, om dat persoontje 't eerst aan iedereen te presenteeren? Men behoeft niet trotsch te wezen.... maar toch....
‘Wij hebben allen groote verplichting aan de jufvrouw,’ zegt mevrouw, en meneer knikt daarbij alsof dat zoo behoorde. ‘De jufvrouw is langer dan veertig jaar bij papa geweest en heeft hem tot 't laatst toe opgepast. Vroeger, toen ik een kind was, vierden wij altijd samen 't oude en 't nieuwe in 't ouderlijke huis. Ik ben recht blij dat de jufvrouw 't nu met ons wil doen in mijn eigen huis. Ze heeft niemand meer op de wereld dan ons.’

{==445==} {>>pagina-aanduiding<<}

Niemand op de wereld dan ons? Waarachtig, net of 't familie is!
‘Hartelijk welkom!’ roept de gastheer op dit oogenblik een eenvoudig, ouderwetsch gekleed man toe, die juist binnenkomt. ‘We waren al bang dat we u zouden missen. Ik verzeker u, dat had mijne vrouw en mij den geheelen oudejaarsavond bedorven’ - En hij reikt den gast zijn beide handen toe.
‘'t Zou ons een al te groot gemis geweest zijn,’ voegt mevrouw er bij, ‘te meer om de droevige reden. Zijt u nu weer geheel hersteld.’
‘Ik dank u’, is 't antwoord. ‘Ik heb zelf genoeg vrees gehad dat het ditmaal niet gaan zou, en ik zag tegen een oudejaarsavond op mijn eenzame kamer als tegen een berg op. Men gewent aan niets meer dan aan liefde en vriendschap.’
De meisjes komen nu op den ouden vrijër (want dat is hij) af, en hij geeft ze elk een zoen. Ziet ge wel dat die twee jonge mannen, die de beide oudsten scherp in 't oog houden, glimlachen? Nu, dat zullen ook geen Othello's worden! Neen, zeker niet, maar daarvoor is ook geen reden.
‘We hebben Goddank weer een redelijk jaar gehad,’ zegt papa, die ook om die vertrouwelijkheid zijner dochters geglimlacht heeft. ‘Wij hebben zoo menig uurtje weer samen aan den lessenaar gezeten en 't is een zegen als men er ten minste zijn dagelijksch brood uit gehaald heeft. Daarbij, de zorgen worden lichter met den tijd. 't Nieuwe jaar verlost mij, hopen we, van een paar ondeugende meisjes. Nog een paar zulke fortuintjes en ik ben met u weer gelijk, mijn waarde compagnon!... Altijd behalve de zorgen voor dit dure vrouwtje....’
Papa heeft, terwijl hij dit zegt, een glimlach op de lippen

{==446==} {>>pagina-aanduiding<<}
en een traan in de oogen. ‘Foei, pa’, zeggen de beide oudsten, ‘dat u zoo spotten kunt met ons heengaan....’
‘Is 't dan niet zoo’? vraagt hij schertsend. ‘Wilt ge liever bij papa en mama blijven? Nu, 't is mij wel -, dat weet ge.’
De beide galants, zoo op 't oog een paar flinke jongens, achten 't nu van hun plicht om een beetje dichter bij te komen, en de toekomstige bruidjes nemen, gelijk dat gebruikelijk is, de toevlucht in hunne armen.
‘'t Zou u nog haast ontrouw maken aan uw belofte, denk ik’, zegt papa tot zijn compagnon, terwijl hij op dat groepje wijst. ‘Nu, gij hebt de toestemming van de firma als 't nog gebeuren moet.’
‘Alsof gij die indertijd gevraagd hadt,’ lacht mevrouw. ‘Zeg mij eens eerlijk’ - ze richt zich met deze vraag tot den compagnon - ‘wist gij er voor... ja.... wezenlijk 't is nu al bijna vijfentwintig jaar... maar wist gij er, voordat 't er door was, iets van?’
‘Mevrouwtjelief,’ antwoordt de oude vrijër, ‘ofschoon ik 't niet gelooven kan als ik u aanzie, moet het wel zoowat vijfentwintig jaar geleden zijn. Dat is al zoo lang en mijn geheugen wordt slecht. Heusch, ik weet het niet meer!’
‘Dan zal ik 't u straks aan tafel moeten herinneren,’ dreigt mevrouw. ‘'t Is erg, zoo slecht als die geheugens worden, maar ik weet nog wel een en ander, dat het u weer te binnen zal brengen.’
De oude vrijer houdt zich gerecommandeerd. 't Is een man als duizend anderen, maar met een gevoel voor vriendschap en hartelijkheid als maar weinigen bezitten. In vertrouwelijke oogenblikken heeft hij wel eens aan zeer intieme vrienden gezegd, dat hij zijn plan om te trouwen voorgoed heeft opgegeven, omdat hij niet bij zijn compagnon zou willen ach-
{==447==} {>>pagina-aanduiding<<}
terstaan...’ want zoo'n wijfje vind ik’, zegt hij dan, ‘toch nooit.’
Ondertusschen vergeet ik u iemand aan te wijzen, die door den oudsten zoon des huizes aan de praat gehouden wordt. 't Is een neef die, naar mevrouw dikwerf zegt ‘heel goed zijn verstand heeft, heel goed, veel beter dan menig ander misschien, maar die door ongelukkige omstandigheden wat... wat melancholiek geworden is.’ 't Is den man aan te zien dat hij hier tehuis is; hij, die zich overal misplaatst en overtollig acht. Men laat hem zich vrij bewegen en herinnert hem nooit door overdreven zorg en kinderachtige welwillendheid zijn hulpbehoevendheid.
Behalve dezen.... Maar waartoe u de intieme vrinden van dit gezin verder voortestellen? Genoeg dat ge er nog een paar collega's en geestverwanten van den heer des huizes, met de respectieve vrouwen en dochters vindt; en nog een huisvrind, een man van talent, maar op de lijst der dignitarissen niet meer dan een muziekmeester, de onderwijzer van de meisjes, die spoedig, zooals mama zegt te vreezen, niet veel meer aan de piano zullen doen.
Een tijdlang beweegt zich deze bonte menigte door elkaar. Elk zoekt wat hem lijkt, en een gulle lach, die nu hier, dan daar klinkt, bewijst dat men in die poging zelden ongelukkig is. De gastheer en mevrouw zijn overal waar kleine pauzen dreigen in te treden. Zij schertsen nu met den een, dan met den ander. Geen vorstelijk paar, dat beter de plichten der ware gastvrijheid vervult dan zij. Onder hun beleid wordt dit zaaltje een plaats, waaraan elk met genoegen terug zal denken, omdat men daar gevonden heeft wat wij in theorie dagelijks zoeken, maar zelden vinden: de gelijkheid van allen als de vrucht der echte humaniteit; de volkomen vrijheid van

{==448==} {>>pagina-aanduiding<<}
beweging, als 't loon van een liefde en vriendschap die.... liefde en vriendschap zijn.
Er wordt muziek gemaakt. Muziek zooals ze gestempeld is door de vaders der classieke toonkunst; muziek die het hart hooger doet kloppen maar de zenuwen niet overspant; muziek, tot welke wij zeggen: vertoef met ons en zegen ons... terwijl onze ziel wordt meegevoerd op den breeden stroom der tonen.
Er wordt ook gereciteerd. Niet door kinderen in onbegrepen en onbegrijpelijke taal, maar door menschen in de lente des levens, wier boezem trilt van poëzie en die den dichter, dien ze willen doen waardeeren, verstaan, omdat ze voelen als hij.
Er wordt ook geschertst over veel en velerlei, doch zóó dat de scherts het zedelijk gevoel niet beleedigt en de geestige repliek niet behoeft gezocht te worden, maar voor de hand ligt.
Nu en dan wordt er ook een ernstig woord gesproken, doch zonder den schijn van dwang, en zonder de verdenking van huichelachtig opzet.
Op aller gelaat staat te lezen dat men niet heiliger en beter gestemd kon zijn, al wist men dat deze laatste avond des jaars tevens de laatste van elks leven zou zijn.
Wie verwacht, na al 'tgeen wij zagen, een uitvoerig soupé? 't Soupé is voor niemand een beleediging en voor niemand een ergernis. Men zit er aan zonder een gevoel alsof men zijne vrienden ‘opeet’, en zonder een oogenblik te kunnen vergeten dat het een feestavond is.
Aan 't eind wordt menig warm en hartelijk woord gesproken. Mevrouw vervult haar belofte. Zij drinkt een toast op den compagnon van haar man. Die toast klinkt den man in

{==449==} {>>pagina-aanduiding<<}
de ooren als het dankgebed, van een engel, voor zijn herstel. ‘Ik zal u nu ook bewijzen,’ zegt ze aan 't eind met een schalken glimlach, ‘dat gij vooraf geweten hebt, wat mijn ondeugende man voor vijfentwintig jaar voornemens was te gaan doen, toen hij op zekeren morgen vroeger dan anders van 't kantoor ging. Hij was toen nog uw volontair en moest immers verlof vragen....?’
‘Wat ik hem nooit zou gegeven hebben, als ik geweten had dat hij zoo'n ondeugend vrouwtje krijgen zou,’ valt de oude vrijer in, die zich nu alle omstandigheden herinnert.
‘O, nu herinnert gij het u, ziet ge wel?’ juicht de gastvrouw. ‘Wees maar gerust.... ik zal 't na vijfentwintig jaar maar vergeven... en’ (zij voegt er dit met eenige aandoening bij) ‘wezenlijk, gij hadt meer gelijk dan gijzelf wist.’
‘Ik geloof,’ valt hier de gastheer zijne vrouw in de rede, ‘ik geloof wezenlijk dat ik mijn ouden vrind en vroegeren patroon nu te hulp moet komen. 't Is waar, hij heeft mij destijds gewaarschuwd tegen de wuftheid van zeker dametje, dat zich later heelemaal bekeerd heeft; maar hij is ook de eerste geweest die dat erkend heeft, toen de bekeering had plaats gehad.’
‘En die 't bij deze nog wel weer wil doen, als 't soms niet voldoende was,’ roept de andere en hij heft zijn glas hoog op.
Nog menige toast wordt er op dezen toon gedronken. Zelfs de zevenjarige (die al lang van zijn stoel naar moeders schoot geslopen is en reeds groote oogen begint te krijgen, waarin het gezelschap beurtelings verkleind of vergroot teruggekaatst wordt), zelfs de zevenjarige moet zijn deel aan de algemeene dankbaarheid en vriendschap brengen. 't Kind wordt onderwijl

{==450==} {>>pagina-aanduiding<<}
door de zusters en vooral door de aanstaande zwagers als om strijd gekoesterd.
Zoo nadert langzamerhand het uur, waarop Sylvester zijn scepter zal moeten neerleggen. De gastheer staat op en zegt:
Mijne vrienden! De tijden veranderen en wij met hen. De menschheid vervult hare bestemming en nadert met elke schrede meer aan het ideaal, dat een vroeger geslacht zich had voorgespiegeld. Toch blijft haar stre[...] oneindig en hare roeping een gedurige vernieuwing en veredeling van het ideaal. Het eene geslacht leeft en werkt voor het ander; en in en voor die allen te zamen leeft en werkt God!
Mijne vrienden! Terwijl de tijden veranderen, willen en mogen wij niet morren en het hoofd niet laten hangen, alsof er op 't oude niet een nieuw leven en werken volgde. Laat ons vasthouden aan ons geloof in God en het ideaal, en elkander daarin versterken! In de ontwikkeling van den mensch ligt de toekomst der wereld. Laat elk onzer niet achter blijven, maar doen wat hij te dien aanzien vermag. Bovenal laat ons bedenken, dat de een zijne kracht vindt in de liefde en de vriendschap van den ander; dat het ideale zich nergens zuiverder afspiegelt dan in een menschelijke ziel, die liefheeft. Als wij liefde en vriendschap kweeken, wordt hetgeen er leeft in de harten van anderen voor ons een beeld van God die liefde is.’
Deze woorden vinden weerklank, omdat ze geen afwijking zijn van den geest, die van den beginne afaan allen heeft bezield........................................
Daar slaat de klok van de naastbijzijnde kerk twaalf zware, plechtige slagen. De oudste zoon is opgestaan, maar houdt zich ditmaal nog even terug.... De beide meisjes, die

{==451==} {>>pagina-aanduiding<<}
in het nieuwe jaar de ouderlijke woning zullen verlaten, liggen in de armen harer ouders..... ‘Nog vijf minuten zijn ze ons eigendom’, roept de vader zijn aanstaanden schoonzonen toe, ‘Nog vijf minuten!’ En vriendelijk glimlachend wischt hij zich tranen uit de oogen..............................
Sylvester! Heilige man! Ziet ge wel dat er nog menschen zijn, die, al is 't op gemoderniseerde wijze, oudejaarsavond weten te vieren in den geest van het vroeger geslacht, waarvan de vaderen zooveel goeds en edels hebben verteld? Geloof mij, daar zijn er meer dan gij denkt, die 't zóó doen als dit gezin. Omdat er zoovelen zijn, heb ik u den naam van deze familie niet willen noemen. 't Is een type. Meneer Bommers is een uitzondering, een specialiteit, voor wie ik niet graag zou hebben dat iemand anders werd aangekeken.... Als de winters in de laatste jaren niet zoo grauw waren geweest en het natte en onvriendelijke najaar u niet zoo knorrig had gemaakt, dan zoudt gij dat huisje niet zijn voorbij geloopen om te staan brommen voor de deur van gindschen verwaanden, ijdelen huistiran.... Sylvester!..............................
De oude man is reeds verdwenen. Hij hoort mij niet. Hij kijkt niet om. Hij loopt maar altijd door.... God weet waarheen!....
En een jonge man, met een glimlach op de lippen en een schat van blonde lokken, legt mij de hand op den schouder....
‘Ha! zijt gij daar? Wees welkom, gij Genius van den nieuwen tijdkring! Wees gezegend!.. Met Sylvester spreek ik den 31 December nader.............’

{==452==} {>>pagina-aanduiding<<}




1) Dezer dagen kwam mij, door ik weet niet welke omstandigheid, een kanselrede van den emeritus-predikant Barger in handen, voor eenige weken uitgegeven bij Kemink en Zoon, onder den titel: ‘De zaligheid en heerlijkheid der kinderen Gods.’ Uit die rede schijnt men te moeten opmaken dat de heer Barger weinig ingenomen is met stervelingen, diè hunne waarde gevoelen. Den werkman van About, die ‘met zelfvoldoening’ aan ‘zijn werk’ denkt, zou hij dus allerwaarschijnlijkst niet kunnen uitstaan. Doch wat zou, op zijn beurt, die werkman zeggen, als hij in de predikatie hoorde uitvaren tegen de stervelingen, die hun waarde gevoelen, en in de voorrede den sterveling Barger zijn gewezen Utrechtsche collega's, en met hen zichzelven, in de hoogte zag steken? Aldus:


In de predikatie:


- ‘Welaan dan, o sterveling, gevoel uw waarde! Gord u aan tot (den) strijd in 't bewustzijn uwer kracht! Roep dien heerlijken aanleg, die edele vermogens - - te hulp - -, waardoor gij de kroon der schepping zijt -, en de zege is beslist - - -. Zoo spreken zij, die gevormd zijn in de scholen, waar de troon des Satans is, en die het “Zonne der geregtigheid bestraal ons!” zouden willen uitwisschen om er den naam van een wijsgeer, of dichter, of natuurkenner voor in de plaats te stellen.’


En in de voorrede, tot de collega's:


- ‘Hoe vaak heeft (mijn hart) van verlangen geklopt uwen schoonen arbeid te mogen deelen, toen gij u onvergankelijke lauweren verwierft, in den bangen tijd der heerschappij van de vreeselijke krankheid, die u niet kon doen vertragen of vertzagen, maar steeds, met opoffering van rust, bij dag en nacht, onbevreesd den dood zag trotseeren en u eene aanspraak te meer gaf op de hooge waardeering eener gemeente, die om uw bezit door zoo vele andere in ons vaderland wordt benijd.’


- ‘Duivelsch nog toe! Wat een raar ding is de nederigheid van zoo'n confessioneelen sterveling!’ zou About's werkman zeggen, als hij ten minste uit het fraaie stijltje kon wijs worden.

1) In zijn onlangs verschenen ‘Betrachtungen zur Religion und Ethik der Gegenwart;’ een boek, de moeite van het lezen waard.

1) Ingezonden.

1) Zie: ‘Het streven der Indische radicalen.’ Amsterdam, C.L. van Langenhuyzen 1869.

1) Op de Indische begrooting voor dit jaar was voor 't onderwijs aan kinderen van Europeesche ouders 7 ton, voor dat aan inlandsche kinderen nog geen 3 ton uitgetrokken. - De inlandsche bevolking over den geheelen Archipel bedraagt ruim 20 millioen, de Europeesche nog geen 40 duizend!!!

1) Deze bijzonderheid vond ik in de ‘Berigten aangaande den staat van het kerkgezang in Nederland tijdens de opkomst en den bloei der oud-Nederlandsche muziekschool, verzameld door W. Moll.’ Genoemde ‘berigten’ van den Amsterdamschen hoogleeraar zijn overgedrukt uit de Verslagen en Mededeelingen der Koninklijke Akademie van Wetenschappen, Afdeeling Letterkunde.

1) Reeds vóór de psalmberijming van Datheen bestonden die van Willem van Nieuveldt en van Jan Utenhove.

1) In dien tusschentijd zweeg de satire niet. Mannen van geest en talent bleven zich met de executie van Datheen belasten, ter leiding van de openbare meening en tot prikkeling van den ijver der kerkelijke lichamen. Een der geestigsten was ongetwijfeld de pseudoniem Juvenalis Glaucomastix, die ten jare 1758 als beschermer der ‘verdrukte onnoozelheid’ de volle fiolen zijner spotternij over Datheen uitstortte in de ‘Datheeniana, of ophelderingen en aanmerkingen over de vermaarde psalmberijminge van P.D.’


Na een luimige ‘opdragt’ van dit werk aan eenige van Datheen's bewonderaars (de schrijvers der ‘Kralingiana’), laat hij een ‘Lofzang voor den uitmuntenden lier- en harpzanger’ volgen, waarin de keur van des zangers barbarismen en wanhebbelijkheden als in gala-costuum worden opgevoerd. In dezen trant:

‘O koene Pofhans van Parnas! 
Wiens kunst ons lang zoo dierbaar was, 
En aan wiens Harp niet om verstrangen 
Wij altoos gretig bleven hangen; 
Ontfang van onze lier eerbaer, 
Een laage Loffspraak naekt en klaar. 
................ 
Wie zal die hopening ooit bevangen, 
U te evenaaren in uw zangen? 
................ 



Hij schilderd alles met bescheet 
En openbaard ons veel secreet.’ 
Enzoovoort. 


Een vriend van Glaucomastix geeft vervolgens ‘ophelderende aanmerkingen over de psalmberijminge van P.D.’


Als proeve citeer ik hier de annotaties bij een paar regels van Ps. 3:3, waar Datheen aldus zingt:

‘Ick sal des morgens klaer, 
Ontwaken sonder vaêr.’ 


‘Deeze plaats,’ zegt de commentator, ‘heeft veele belaggelijk, andere duister, en zommige gebrekkig gescheenen; de eerste vroegen of Davids vader dien nacht waare overleden, maar hoe is dat mogelijk geweest te voorspellen?............................................. De gissing van le Clerc komt mij niet onwaarschijnlijk voor, hij meent dat men leezen moet:

Ik zal des morgens klaar 
Ontwaaken. - Zondaar vaar! 


als wilde hij zeggen: Ik zal des morgens klaar (dat zooveel als goed beteekent) ontwaken; zondaar vaar! ga heen, vertrek, wijk van mij; aan uwe handelingen en verkeerde wegen heb ik geen lust. - Dit maakt wel een goeden zin, doch jammer is 't zekerlijk, dat deeze leezing in geene oude Handschriften gevonden word.


Daar zijn eenige weinige die meenen dat zonder vaêr maar een verkorting is, en zooveel zou willen zeggen als zonder gevaar; doch Datheen heeft zijn vrijheid nergens zoo veel ingewilligt; dus doende zou men in plaats van zonder rumoer, konnen schrijven zonder moer; hij was de man niet om zulke voorbeelden te geeven.


't Valt moeilijk hier te vonnissen, maar bij geluk kan men zonder vaêr laten zooals het is, en stellen dat David eenige bewustheid had dat zijn vader 's nachts zou sterven, en dat daar een klaare of heldere morgenstond op zou volgen; of wel dat zijn vader gewoon was hem te wekken, en dat zulks voortaan onnodig zou weezen, wijl hij uit zich zelfs zou ontwaaken en opstaan; 't en waare men liever wilde denken dat men de eerste regel dus moest leezen: Ik zal des morgens, Klaar! even of hg een dienstmaagt had die Klaara heette, en dezelve in den laatst opgegevenen zin aansprak.


Nog vindt men er die zonder vaêr veranderen in zonder haan, en zoo moet men het verstaan van een vaêr van hoenderen, 't welk dan zou te kennen geeven, dat het haanegekraaij voortaan onnodig was om hem te wekken.’


Enz. enz. enz.


Ps. 91:3 zingt Datheen:

‘'s Nachts sult gij dat ding vreesen niet, 
Dat de menschen doet beven.’ 


En de commentaar luidt:


‘Men begrijpt duidelijk dat de dichter hier spreekt van spooksels voor zwakke hersenen, van verklikkers voor smokkelaars, van schout en dienders voor dieven, en van ratelwachts of kleppers voor de stoute kinderen en nachtloopers; dat ding heeft een zeer wijduitgestrekte betekenis; zommige maaken het zelfs betreklijk tot de nachtmerrie.’


Men ziet, de eigenaardige dartelheid, die vele beoefenaars der oude classieken pleegt te kenmerken, ontbreekt in deze annotatiën geenszins. Maar Datheen was ook inderdaad voor zulke heeren een kansje. De critiek is, wel is waar, ook te zijnen opzichte vaak onbillijk geweest; ze heeft op woorden en spreekwijzen gevit, die in Datheen's tijd volstrekt niet hors de saison waren; doch er bleef, ook voor het welwillendste oordeel, nog berispelijks genoeg over. Menigte van woorden, als het telkens wederkeerend ‘verstrangen,’ zijn eenvoudig onzin. Daarbij waren vooral de anthropomorphismen van Datheen zoo plat en stuitend mogelijk. In den 60sten psalm laat onze dichter de Godheid die beruchte woorden spreken:

‘Edom agte ik met zyn volk koen, 
Niet beter dan myn oude schoen.’ 


Andreas Andriessen, predikant te Kampveere, teekende in zijn ‘Aanmerkingen over Dathenus' Psalmen’ daarbij het volgende op: ‘Wat ware het een gewenschte zaak, dat men die oude schoenen, daar de kerk nu by de 200 jaren op gelopen heeft, eens voor nieuwe mogt verwisselen.’


Vrij wat erger nog waren de volgende regels in Ps. 78:

‘Maar gelyk een dronk mensch hem dan opmaket, 
Als de wyn wel verteert is, en ontwaket, 
Die zeer luidt tiert, en maakt een zeldtzaam wezen, 
Alzo is ook onze Godt opgerezen.’ 


Dat liep natuurlijk de spuigaten uit. Andreas voornoemd vraagt in zijn aanteekening: ‘Kan dit bij de eenvoudige Godtvrugt ook al door den beugel?’


't Schijnt inderdaad dat er heel wat door dien beugel kon. Doch lieve vrienden, welk een noot, en dat in een parenthese!....

1) Nu mijn parenthese toch met geen mogelijkheid meer te redden is, noodig ik u tot een kijkje in een der vergaderingen van de commissie. 't Tooneel stelt voor: een der zalen van het Mauritshuis te 's Hage. Het is de derde van Lentemaand; de heeren zijn genaderd tot den 38sten Psalm; ze hebben juist de voorkeur gegeven aan de berijming van Voet en houden zich thans onledig met de dusgenoemde kleine verbeteringen. Met de eerste vijf verzen is men gereed, en het zesde.... Doch laat Jozua Van Iperen 't ons verder vertellen; als lid der commissie (afgevaardigde van Zeeland) is hij volkomen op de hoogte.


‘Omtrend het zesde vers merkte men aan dat krom van lenden en krom van rug, bykans op het zelve zou uitkomen, en dat men die tweede kromte wel zou kunnen misschen, en er zeer gerust vol van druk in de plaats stellen. Zoo meende men ook wel ingewanden voor dermen te mogen nemen, en dus te zingen, om het pynelyke van den Poëet te doen gevoelen:

Mijn ontstooken ingewanden 
Doen mij branden. 


Evenwel gaf het achtste vers meer werks. Men kon er de stopwoorden van dag en nachten, en de leeuwen wel derven, omdat men die in 't Hebreeuwsch vind uitgelaaten.


De derde en vierde regel van het negende vers vond men, wegens den afstand van Is en U, een weinig duister en men gaf den heer Schutte genoegen, met ze dus te zetten:

Is voor U, in al mijn leed, 
Met mijn zuchten en mijn zorgen. 


In het tiende vers vond men goed, zwak en blind gekreeten wat te verzachten door byna blind gekreeten. De vier volgende versen hielden hunne gedaante. In het vyftiende leest men nu in ellenden voor in d'elenden, om onnoodige smeltingen te vermyden. Het zestiende vers werd goedgekeurd. In den laatsten regel van het zeventiende zocht men eene uitvoerigere spelinge van denkbeelden, als men En in Bij veranderde.


De heer Hinlopen dacht het hartelyker te zyn en beter het achtiende vers te beginnen met 'k Wil, dan met 'k Zal, en ter vermeerderinge van het speelen der denkbeelden veranderde men teffens En my wonden in Die my wonden. Het negentiende werd gepreezen, en in het twintigste werd alleen wyl duidelykheidshalven in want veranderd. Op het een-en-twintigste had men ook niets. Amsterdam’ (d.w.z. de afgevaardigde uit die stede) ‘had iets op den aanhef van het laatste, omdat er de aanspraak van Heer uitgelaaten was; dus stemde men met hem in, en men begon:

Heer, ik voel mijn krachten wyken. 


Ook merkte Zeeland op, dat red My op het slot van den eenen, en in 't begin van den anderen regel een verloop was, 't geen niet door den beugel kon.’ Enz. enz. Zie Van Iperen, ‘Kerkelijke Historie van het Psalmgezang enz.’ Een boek waarin meer naïeveteit en humor schuilen dan de schrijver zelf vermoed heeft. Wie die twee kwartijnen doorbladert, zal voorts toestemmen dat ik van den ijver der bedoelde commissie waarlijk niet te veel heb gezegd.

1) ‘Wat den kortoren zingtrant belangt,’ schrijft Van Iperen, ‘'t zal niet te onpasse komen, denzelven hier eenigzins duidelyker te beschrijven. Ze bestond daarin, dat men de eerste noot lang, de middelnoten kort, en wederom de laatste noot van iederen zangregel sleepende zingt, en tusschen elken zangregel eene ruste houdt, om adem te scheppen, totdat men het aanheffen van den volgenden regel, door den Voorzanger, duidelyk begint te hooren.’ Ik hoop dat het zóó duidelyk genoeg is?....

1) Het opstel van H.P. krioelt van uitspraken, die te veel en daarom niets bewijzen. In dezen trant b.v.: ‘Laat de bourgeoisie heerschen en zij is altijd onverdraagzaam jegens de mindere standen.’ Dat moet nu karakteristiek heeten. Alsof het aristocratisch régime aan de andere standen zoo goed ware bekomen! Alsof de mindere standen, aan 't roer zijnde, de verdraagzaamheid zelve waren! Ook zegt H.P. eenige bladzijden verder weer met groote rustigheid: ‘Vreeze men dan niet voor dweepzieke elementen in eene bepaalde richting. Zij zijn overal te vinden.’ Dit is waar, doch dit ook maakt de vroegere stelling onwaar.

1) ‘Andere standen’ schijnt hier hetzelfde te zijn als ‘mindere standen;’ van de aristocratie toch is verder zoo goed als geen sprake meer.

1) Ik zeg: ‘tweede,’.hoewel ik niet weet of de autenr dat goed zal vinden. Het feit is dat beweringen, paradoxen, argumenten enz. in H. P's stukje niet behoorlijk te onderscheiden zijn.

1) Herhaaldelijk betuigt de schrijver ‘er niemand een verwijt van te maken’ (hoe goedig! en vooral, hoe gedistingeerd, hoe weinig bourgeois! Men lette daar vooral op!) dat hij ‘bij hooger ontwikkeling’ zoo ‘naïef niet zijn kan.’ Hij zegt (ook bij herhaling), dat er ‘eenvond des geestes’ noodig is, wil men ‘aan alle inwendige aandoeningen een werkelijk bestaan’ toekennen. Hij zegt daarmee natuurlijk iets anders dan hij bedoelt. Wie heeft ooit betwijfeld of 
‘inwendige aandoeningen een werkelijk bestaan’ hebben? De heer P. drukt zich doorgaans niet zeer duidelijk uit.

1) Verrassend! Er zal bewezen worden dat de ‘mindere standen’ inniger bidden dan de leden der bourgeoisie. En er wordt gewezen op Da Costa en Claus Harms, die zoo heerlijk bidden konden en.... in de termen vallen.... der bourgeoisie (naar P's. beschrijving).

1) Nogmaals verwijs ik ten opzichte van bijzonderheden, die ik onaangeroerd liet, naar Dr. Rover's beoordeeling in het Volksblad. Als proeve van volslagen onwijsgeerige behandeling der quaestiën citeer ik nog het Volgende:


- ‘God in alles te zien, zooals de modernen vaak prediken, staat gelijk met hem in niets te zien, want als de wereld niets anders is dan een raderwerk, door Gods hand bestuurd, zoo verdwijnt Gods wezen achter de schermen, en openbaart zich niet meer als de eeuwige, wiens schoonste naam die is, met welken hij zich aan Mozes heeft genoemd, namelijk: Ik ben.’ (bl. 465).


‘Schermen,’ ‘raderwerk!’ Te veel mechaniek in een betoog, dat wijsgeerig moet heeten. Te veel beeldspraak en die verhaspeld! - Zeggen de modernen voorts, dat ‘de wereld niets anders is dan een raderwerk, enz.’? 't Was mij onbekend. Verder: wáárom ‘verdwijnt Gods wezen’ uit de wereld, als die wereld ‘door Gods hand wordt bestuurd’? Verder: wat beteekent het dat God ‘zich aan Mozes heeft genoemd’? Men zegge niet dat ik aan 't vitten ben. Wie redeneeringen van anderen wil bestrijden, gelijk H.P. wil, die geve, 1o, de redeneeringen van anderen getrouw weder en geve, 2o, zelf redeneeringen, maar geen hocus pocus van de heterogeenste oratorische figuren. Ik beken, het stuk van H.P. is moeielijk te beoordeelen omdat er op verreweg de meeste volzinnen van dat stuk, uit stilistisch en logisch oogpunt, iets valt af te dingen. Nog een proeve:


- ‘Hopeloos is - - de poging van den meer ontwikkelde, om geloof en wetenschap te verzoenen en Gods hand ook te zien in de natuurlijke orde der dingen, want het is wel zeker dat alleen die feiten ons hart treffen en verheffen, wier oorzaken niet aanstonds begrepen worden, en niemand die bij het lijkje van zijn kind het hoofd buigt voor Gods heiligen wil, denkt daarbij aan de statistiek die van de 1000 jonggeborenen er jaarlijks zooveel sterven laat’ (laat de statistiek ze sterven?) ‘of zijn religieuze aandoening is aanstonds geheel vervlogen.’ (bl. 467).


Dat heet ik met de platte sabel er op inslaan! Ik vraag:

1o,welk mensch denkt ‘bij het lijkje van zijn kind’ aan ‘de statistiek’?

2o,welk mensch leert door ‘de statistiek’ begrijpen waarom zijn kind een lijkje werd?

3o,welk mensch wordt te meer ‘getroffen’ (b.v. bij een zonsop- of ondergang), naarmate hij er minder van ‘begrijpt’?

4o,wat een mensch ‘niet aanstonds begrijpt,’ behoort dat niet tot ‘de natuurlijke orde der dingen’?



1) Elders heet het: ‘Hopeloos is - - de poging van den meer ontwikkelde om geloof en wetenschap te verzoenen.’ (467).

1) Dat klinkt wel eenigszms alsof de wereld der denkende geesten tot op den dag der verschijning van H. Pierson zichzelve en de rest der wereld voor 't lapje heeft gehouden. 't Komt mij evenwel waarschijnlijker voor dat H.P. de “denkende geesten” niet al te goed begrepen heeft. Het blijkt, geloof ik, voldingend uit 't geen hij volgen laat.

1) Men zal zich de uitspraak herinneren: “Of geloof en wetenschap theoretisch te vereenigen zijn, laat ik geheel in het midden.”

1) Nog in onzen tijd schijnt de justitie niet aansprakelijk te zijn voor de schade die zij, door vergissingen, in iemands eer, gezondheid, finantiën en andere bezittingen aanricht.

1) 't Is best mogelijk, dat de stadhouders en overige vorsten uit het huis van Oranje zich te allen tijde beter op militaire in- en uitspanningen verstaan hebben dan op religieuse en kerkelijke zaken; doch 't wil mij voorkomen dat Fred. Hendrik op laatstgenoemd terrein meer hart en verstand heeft getoond dan de rest. Wat Prins Maurits betreft, de hemel beware mij er voor dat ik hem te na zou spreken, doch het treft mij dat hij zijn vriend Uitenbogaart liet loopen toen deze in 't gedrang kwam. Over 't algemeen schijnt held Maurits, gelijk ik boven reeds te kennen gaf, meer gelaveerd te hebben dan men van zijn heldhaftigheid verwachten zou. Doch ik kan mij vergissen. Enkele malen, dit is zeker, verloor hij zijn geduld tegenover de consistoriën en synoden. Eens zelfs heeft hij een paar contraremonstrantsche ouderlingen - zoowaar ik leef, 't waren weer Utrechtsche! - vrij bar afgesnauwd (mij dunkt, ik hoor zijn sporen rinkinken), omdat ze over de remonstrantsche stoutigheden kwamen klikken en teemen. En 't blijft altijd een mooie brief, dien hij den elfden September 1619 aan de Noord-Hollandsche geestelijkheid schreef. Omdat ge waarschijnlijk Ypey en Dermout, en nog minder Regenboog, niet zoo dadelijk bij de hand hebt, laat ik dien epistel hier volgen:


- ‘Weerdige, geleerde ende discrete lieve besundere. Alsoo, Godt loff! alle de kercken van deze landen nu wederomme met gesonde leeraers syn versien ende die ongesonde affgedanckt, soo hebben wij niet willen naelaten, mits de vergaderinge van 't synode van Noorthollandt, u hiermede te versoucken, de predicanten aldaer in onsen name wel ernstlick te vermanen (ende ist noodich hen deze onse brieven te verthoonen) datse deze quaestieuse poincten soo luttel willen roeren alst eenichsints doenlyck sal wesen, opdat de gemeenten die haer nog ter tyt uyt de kercken onthouden, allengskens wederomme daer inne mogen gelockt worden, ende datse voorts met besouckinge in de huyszingen, ende anders de gemoederen van deselve gemeenten sulcx sien te winnen, datse voortaen soo langer soo meer tot gehoor van Godes h. woordt mogen gebracht worden. Ende dat de predicanten van de classes aldaer present synde mogen belast worden soo haest sy by heure medebroeders gecomen syn, dat se hun van gelycken daertoe willen vermanen, opdat alsoo eenmael de lieffde, ruste ende eenichheyt onder de gemeente in vorige fleur wederomme moch gebracht worden. Ende hiermede, weerdige, geleerde ende discrete lieve besundere! Gode bevolen. In 's Gravenhage den 11 September 1619. - U seer goede vrundt, Maurice De Nassau.’


Ondertusschen waren en bleven ‘die ongesonde affgedanckt’.......

1) Er waren vijf predikanten in de kerk geweest en deze stonden allen in het doophuis een nabetrachting te honden. Onder hen was ook Geldorpius.

1) Onder 't afdrukken van dit opstel heb ik bemerkt dat de historie van Episcopius in substantie ook in de ‘Geschiedenis der christelijke kerk, in tafereelen,’ dl. IV, te lezen staat. Een reden te meer voor mij om in 't vertellen van ‘oud nieuws’ niets onbehoorlijks te zien.

1) Zie beneden bl. 381.

1) “Voor” staat er; niet “vóór.” Is dat een aardigheid van den zetter, of iets onnoozels van den heer Van Zonteveen?

1) Licht- en Schaduwbeelden p. 104 vlg.

2) l.l. p. 110.

3) l.l. p. 112.

4) l.l. p. 117 vlg.

1) l.l. p. 138.

1) Zie boven bl. 381, 383, 384.


