 
   
	  
		  Veelderhande schriftuerlijcke liedekens 
		 
		  GEBRUIKT EXEMPLAAR 
		  kopie van exemplaar Wolfenbuttel HAB 1222.49.Th.; Meertens Instituut, Amsterdam 
			aanvulling op basis van kopie van het tweede exemplaar Keulen, Erzbischöfliche Diözesan- und Dombibliothek, signatuur Ra 9; Meertens Instituut
			
			
		   
		  ALGEMENE OPMERKINGEN 
			Dit bestand biedt, behoudens een aantal hierna te noemen ingrepen, een diplomatische weergave van de Veelderhande schriftuerlijcke liedekens uit 1552-1554. Er is gebruik gemaakt van een incomplete druk. Wel is het ontbrekende deel aangevuld aan de hand van het tweede exemplaar (Keulen, Erzbischöfliche Diözesan- und Dombibliothek) en zijn er verbeteringen aangebracht aan de hand van herdrukken, deze verbeteringen staan tussen vierkante haken. 
			
Het nummer van het lied is telkens vóór de titel geplaatst.
Plaatsen die niet goed ontcijferd konden worden zijn tussen vierkante haken geplaatst; punten tussen vierkante haken geven het aantal letterposities aan.

		   
		  REDACTIONELE INGREPEN 
			
		  fol. D7r: onuersconen → onuerscouen ‘Soo sal ick
			 onuerscouen//v God daer bouen’ 
		  fol. E1r: bij lied 32 staat ‘23’; gewijzigd in
			 ‘32’ 
		  fol. E4r: bij lied 36 staat ‘39’; gewijzigd in
			 ‘36’
		  fol. F4r: bij lied 45 staat ‘4’; gewijzigd in
			 ‘45’
		  F6r: uv → nv ‘47. Na die wijse. Babel is nv
			 gheuallen.’
fol. G5v: bij lied 55 staat ‘5’; gewijzigd in
			 ‘55’
fol. I5r: bij lied 70 staat ‘60’; gewijzigd in
			 ‘70’			 			  
fol. K3v: bij lied 80 staat ‘70’; gewijzigd in
			 ‘80’
			 fol. L8v: Aen Pharizeeu neempt exempel → Aen Pharizeen neempt exempel
fol. U7r: bij lied 172 staat ‘162’; gewijzigd in
			 ‘172’ 
fol. Z4v: bij lied 197 staat ‘199’; gewijzigd in
			 ‘197’ 
			fol. Aa8r: op deze pagina mist een groot deel van de tekst; twee regels zijn aangevuld met behulp van een herdruk, de verbeteringen zijn tussen vierkante haken geplaatst. Het laatste couplet dat begint met ‘Dat Princelijcke greyn’ is aangevuld met behulp van het exemplaar van deze druk uit Keulen (Erzbischöfliche Diözesan- und Dombibliothek).
		   
		 
		  dbnl 2002

		   
		  _vee003veel01_01 
		
	 	
	 		DSOLmetadata:yes
	 	
	 	 
		  Veelderhande schriftuerlijcke liedekens. Frans Fraet, Antwerpen 1552-1554. 

		 
	  
		DBNL-TEI 1 
	  
	  
		 
		  2002-04-09 
		   
			 IH 
		   
		  colofon toegevoegd 
		 
	 	 
	 		2008-04-16 
	 		 
	 			DS 
	 		 
	 		conversie van het bestand naar teixlite 
	 	
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Veelderhande schriftuerlijcke liedekens. Frans Fraet, Antwerpen 1552-1554.
 
Zie: https://www.dbnl.org/tekst/_vee003veel01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
  	
  		
  	
	  
		
 
		  
{==A1r==} {>>pagina-aanduiding<<}
 
			 Ueelderhande schriftuerlijcke Liedekens ghemaeckt wt den ouden
				ende nieuwen testamente, nv nyeus anderwerf gecorrigeert ende verbetert ende
				vermeerdert met meer ander Godlijcke Liedekens, die noyt In Printe en zijn
				gheweest, ende zijn op den A, B, C, by den anderen gheuoecht.
 
			 Apoc.xix.
Looft onsen Godt alle zijn knechten, ende die hem
				vreesen, beyde cleyn ende groot.
 
Psal c.li.
Al wat adem
				heeft, looft den Heere, 
		   
		  
{==A2r==} {>>pagina-aanduiding<<}
 
			 Totten Sangher.
 
			 HIer hebt ghy lieue Sanger sommige Liedekens, die tot Gods
				eere, ende lof ghemaect, ende bi den anderen vergadert zijn so siet wel
				toe dat ghijse ooc tot den prijs Gods gebruyct niet in ydelheyt oft om
				den menschen te behagen maer ghelijck die kinderen van
				Israel doense god vander hant Pharaonis verlost hadde doen hebben si den
				Heere gelooft, ende groot ghemaect, ende 
				Exo.xv. seyden. Ick wil
				den Heere singhen, want hi heeft heerlijcken ghedaen ros
				endewagen heeft hy omgheworpen in die zee ende als ons den Heere
				oock verlost heeft wt het ghewelt des duyuels, ende wy in Christum recht
				gheloouen so moghen wi dan oock wel singhen louen ende dancken den Heere
				
				Ec.xxxix. van sinen
				grooten weldaden die hi ons bewesen heeft, alsser ghescreuen staet. Prijst te
				gader dat Liedeken, ende ghebenedijt den Heere in sine wercken, 
				Heb.xiij. gheeft sinen
				name grootmakinge, ende belydt hem in die stemme uwer lippen. Als
				Paulus ooc verhaelt daerom so laet ons nv door hem offeren die
				offerhande des loofs Gode altijt, dat is die 
				Ephe.v. vrucht der
				lippen der gheender die sinen naem bekennen. Noch seyt Paulus. Spreeckt
				met malcanderen van Psalmen ende lofsangen, endegheestelijcke
				Liedekens singhet, ende speelt den Heere in uwer herten. Also ist den
				Heere aenghenaem alst wt een recht geloouich herte coemt, maer 
				Eccl.xv. anders niet
				want daer staet gescreuen. Den lof en is niet schoon in des sondaers mont, want
				hi en is vanden Heere niet gesonden. Dus elck sie 
{==A2v==} {>>pagina-aanduiding<<}
wel
				toe ende neme hem seluen waer op dat hy mach op den berch 
				Aps.xiiij.Syons singhen dat nieuwe
				Liet met alle wtuercoren Gods oude niet haet noch verbeyden van eewicheyt toe
				eewicheyt. 
			 AMEN. 
		   
		 
		
  
{==A3r==} {>>pagina-aanduiding<<}
 
		  1. Na de wijse. Des eersten is ghelijckt beghint.
 
		   
			 AL mijn ghepeynsen doen my so wee  
			 God moet ic clagen my swaer verdriet  
			 Al die baren van de wilde zee  
			 Gods volck men nv oueruallen siet  
			 O God al tlijden dat ons gheschiet  
			 Gheeft cracht dat wijt moghen verdraghen  
			 Caym Abel neerstelijck bespiet 
				Gene.iiij.  
			 Om dootslaen sonder versaghen. 
				Hebr.xi.  
			   
			 Ismael Isaac verdruckt en quelt 
				Gene.xxi.  
			 Hy en mach niet leuen met vreden 
				Gala.iiij.  
			 Abimalech wort rechter ghestelt 
				Rech.ix.  
			 Een bastaert vol van quade seden  
			 Die van Sichem gheuen hem accoort  
			 Ghelt wten tempel sonder toeuen  
			 Sijn broeders op eenen steen hy vermoort  
			 Daer toe huerende loose boeuen.  
			   
			 Om dat Iacob soect dat beste lot  
			 Coopende die eerste gheboorte 
				Gen.xxv.  
			 Uan sinen broeder Esau seer sot  
			 Die versteken is met zijn soorte  
			 Uan tghebenedijen zijns vaders soet  
			 Dwelck als hijt niet en can ontfanghen  
			 Iacob veruolcht hy rasch metter spoet 
				Ge.xxvij.  
			 Om dooden hem staet zijn verlanghen.  
			   
			 Pharoos schincker wt den kercker gaet  
			 Maer Ioseph moet gheuanghen blijuen 
				Gene.xi.  
			 Los wort ghelaten Barrabas quaet 
				Matth.xxvij.  
			 Maer Christum die moet men ontlijuen  
			 Hoereerders, dronckaerts zijn sonder noot 
				Mat.xv.  
			 Al spreken si van de schriftuere 
				Lu.xxiij.  
			 Maer die Gods woort wil beleuen bloot  
			 Die en gheeftmen vrede niet een vre.  
			   
			 Pharao de kinderen Gods benijt 
				Exo.i.v.  
			 Om dat si wassen en vermeeren  
			 Al dat manlijck is doet hy door spijt 
{==A3v==} {>>pagina-aanduiding<<}
 
			 Dooden van zijn knapen en Heeren  
			 Herodes compt oock seer stout int velt 
				Mat.ij.  
			 En soeckt te dooden met practijcke  
			 Christum daer toe doet hy groot ghewelt  
			 Ureesende tverlies van sinen rijcke.  
			   
			 Om dat Caleb en Iosue 
				Nume.xiiij.  
			 Tschoone lant van beloften prijsen  
			 En moet gheuen met neerstiche  
			 Die van het in nemen afgrysen  
			 En haer voorhouden des Heeren woort  
			 Biddende dat zijt niet vercleenen  
			 Op haer ghelijck roept al tvolck verstoort  
			 Dese twee mannen salmen steenen.  
			   
			 Nahas die Ammonite seer fel 
				i.Con.xi.  
			 Serpentich vol toouenrers treken  
			 Belegt Iobes en Gilead snel  
			 De welcke hem om vrede spreken  
			 Maer hy en wil maken gheenen peys  
			 Tot gheen accoort wil hy hem pooghen  
			 Ten si dat hy met seer veel ghecreys  
			 Wt steken mach haer rechter ooghen.  
			   
			 Om dat Achimalech Dauid spijst 
				i.Conin.xxij.  
			 En raet voor hem vraecht den Heere  
			 En hem een sweert gheeft Saul verwijst  
			 Achimalech met cleynder eere  
			 Uijfentachentich mannen met hem  
			 Die alle lynen rocken droeghen  
			 Doet dooden op eenen dach Saul stem  
			 Om dat si Dauid niet en wroeghen.  
			   
			 Saul door zijn afuallen ontsint 
				i.Conin.xxij.  
			 Wil hem altijts aen Dauid wreken  
			 En van Absalon zijn eyghen kint 
				ij.Coni.xv.  
			 Wort Dauid benijt en versteken  
			 Na hem worpt Semei opstinaet 
				ij.Coni.xvi.xvij.  
			 Steenen en vloeckt hem met quay woorden  
			 Achitophel gheeft subtylen raet  
			 Om Dauid met list te vermoorden.  
			  
{==A4r==} {>>pagina-aanduiding<<}
 
			 Wanneer de man gods compt te Bethel 
				iij. Coni.xiij.  
			 Teghen den outaer propheteren  
			 Ieroboam gheeft ter stont beuel  
			 Hem te grijpen om persequeren  
			 Assa den Conick seet Hanani  
			 Den siender in tgheuanghenesse 
				ij.Cro.xvi.  
			 So saen hy hem compt vrymoedich by  
			 Doende door Gods beuel een lesse.  
			   
			 Iesabel heeft macht en heerscappye 
				iij.Con.xviij.xix.  
			 Om Gods Propheten te vernielen  
			 Met haer eten en drincken blye  
			 Haer Priesters die vol boosheyt crielen  
			 Uluchten moeten oft steruen de doot  
			 Die haer knien niet en willen buyghen  
			 Uoor Baal, Abdia met arbeyt groot  
			 Uerbercht en spijst Christus ghetuyghen.  
			   
			 Achab begheert met seer schoonen schijn 
				iij.Coni.xxi.  
			 Nabots wijngaert tot zijnder baten  
			 Om maken eenen coolhof, Naboth fijn  
			 En wil zijn erfdeel niet verlaten  
			 Den Coninck Achab daer om heeft druck  
			 Iesabel die doet hem beeruen  
			 Den wijngaert door eenen loosen truck  
			 Dies moet Naboth onschuldich steruen.  
			   
			 Om dat Micheas anders voorsecht 
				iij.Coni.xxij.  
			 Dan al Achabs valsche Propheten  
			 En waerschout hem door Gods woort oprecht  
			 Gheuanghen wort hy en ghesmeten  
			 Om dat Ieremias anders preeckt  
			 Dan die Coninck en tvolck wil hooren  
			 In eenen diepen put men hem steeckt 
				Iere.xxxviij.  
			 Door wreetheyt en nijdich verstooren.  
			   
			 Wanneer die Propheet Urias 
				Iere.xxvi.  
			 Uoor segt dat quaet dat staet te gheschieden  
			 Ioachim ghebiet opt tselue pas  
			 Hem te dooden dies kiest hy tvlieden  
			 Na Egipten, Ioachim onstelt 
{==A4v==} {>>pagina-aanduiding<<}
 
			 Sendt dienaers na hem sonder dralen  
			 Met tsweert zijn preken hem verghelt  
			 Tlichaem doet hy oock smaet behalen.  
			   
			 Amasia door Sconincx ghebodt 
				Amos.vij.  
			 Uerbiet Amos zijn preken crachtich  
			 Maer Amos blijft onderdanich Godt  
			 En vercondicht zijn woort warachtich  
			 Sacharias met Gods gheest vereent 
				Croni.xxiij.  
			 Om dat hy straft tvolcx quade manieren  
			 Wort door tbeuel des conincx ghesteent  
			 Accoort zijn si in dit bestieren.  
			   
			 Sidrach, Misach, en Abdenago 
				Dani.iij.  
			 Om dat si niet en willen aenbeden  
			 Nabuchodonosors beelde soo  
			 Moeten si nae den ouen treden  
			 Diemen seuen weruen heeter maect  
			 Dan men te voren plach te doene  
			 Maer God die heer voor hemlien waect  
			 Dies zijn si vrymoedich en coene.  
			   
			 De Princen en landtuoochden me 
				Dani.vi.  
			 Om dat si niet en connen vercloecken  
			 Daniels gheest en ghestadiche  
			 Oorsaeck om dooden hem si soecken  
			 Sy doen teekenen den Coninck blent  
			 Een mandement niet om verscherpen  
			 Waer duer si Daniel excelent  
			 Inden cuyle der Leeuwen werpen.  
			   
			 Om dat Tobyas arbeyt en slaeft 
				Tobi.i.  
			 Om Gods volck troosten, spijsen, cleeden  
			 En die verslaghen neerstich begraeft  
			 Sinnaserib niet om verwreeden  
			 Ghebiet datmen daerom dooden sal  
			 En berooft hem van alle zijn goeden  
			 Sijn wijf zijn soon en hy vluchten al  
			 Naeckt berchtmen hem om tlijf te behoeden.  
			   
			 Om dat Achior oprecht verhaelt 
				Iudi.v.vi.  
			 Gods groote wonderlijcke daden 
{==A5r==} {>>pagina-aanduiding<<}
 
			 Holofernes hoochmoedich betaelt  
			 Met wreetheyt hem zijn wijs beraden  
			 Sijn groote heeren dincken ghemeen  
			 Hem te dooden om zijn vermonden  
			 Handen, en voeten, eer si van hem scheen  
			 Worden aen eenen boom ghebonden.  
			   
			 Thieu duyst pont siluers presenteert 
				Hest.iij.  
			 Haman om mandement te verweruen  
			 Sijn Houerdye hem daer toe moueert  
			 Israel wil hy heel verderuen  
			 Met listen den Coninck hy vertoogt  
			 Dat noodich is soo te gheschieden  
			 Den Coninck ghelooft hem en ghedoogt  
			 Dat hy soo hy wil mach ghebieden.  
			   
			 Anthiochius den wreeden tirant  
			 Wil wtroeyen al Gods gheboden 
				i.Mac.i.  
			 En oprechten int beloofde lant  
			 Sijn valsche versierde afgoden  
			 Soo wie dat Gods beuel houden wil  
			 De doot seer straf moet hy besueren 
				ij.Mac.vi.vij.  
			 Beroerte maect hy en groot gheschil  
			 Gods volck doet hy iammerlijck trueren.  
			   
			 Om dat Susanna gheen ouerspel 
				Dani.xiij  
			 Met de priesters en wil hantieren  
			 Door gramschap en nijdich ghequel  
			 Raet om haer te dooden si versieren  
			 Om dat Ioannes Herodes wreet 
				Mat.xiiij.  
			 Berespt van zijn schandich hoereren 
				Mar.vi.  
			 Inden kercker met seer cleyn bescheet. 
				Luce.ix.  
			 Moet tsweert door sinen hals passeren. 
				Actu[um].vi. 
			 
			   
			 Om dat die teghen Stephanum staen  
			 Gods gheest niet en connen verwinnen  
			 Die door hem spreeckt, maer worden gheuaen  
			 In haer selfs reden si ontsinnen  
			 En maken valsche ghetuyghen toe  
			 Op daer duer aen hem te doen wrake 
				Actu.vij.  
			 En steenen hem met verstoorden bloe 
{==A5v==} {>>pagina-aanduiding<<}
 
			 Gheen ghehoor gheuende zijn sprake.  
			   
			 Als Paulus hoort des Heeren vermaen 
				Act.ix.  
			 Ende verlaet zijn scherp veruolghen  
			 Die hem beminden die worden saen  
			 Om hem verstoort ende verbolghen  
			 Ghegheesselt, ghesteent, gheuaen benijt 
				Act.xiiij.  
			 Bespot is hy van groot en cleene 
				ij.Cor.vi.  
			 Maer in zijn lyden hy hem verblijt 
				Rom.v.  
			 Door troost die compt van God alleene.  
			   
			 Als Herodes siet dat tvolck behaegt 
				Gal.vi.  
			 Sijn persequeren ende vanghen 
				ij.Co.i.  
			 Doodende Iacobum onuersaegt 
				Act.xij.  
			 Tveruolch gaet hy terstont verstranghen  
			 En vangt Petrum den welcken hy  
			 Doet met twee ketenen beswaren  
			 En stelt daer sestien dienaren by  
			 Om den kercker wel te bewaren.  
			   
			 Coopen noch vercoopen niemant en mach 
				Apo.xiij.  
			 Wil hy het teecken niet aenueerden  
			 Van de beeste die Ioannes sach  
			 Opgheclommen hier vander aerden  
			 In tvoorhooft oft in de rechter hant  
			 Dats in tghelooue oft in wercken  
			 Urijdom en heeft hy aen gheenen cant  
			 Die haren dienst niet en wil verstercken.  
			   
			 De draecke die schiet strang wt haer vloet 
				Apoc.xij.  
			 Om de vrouwe me te versmooren  
			 Die inder wildernisse vluchten moet  
			 Soo saen als haer kint wort gheboren  
			 Dwelck inden hemel op ghenomen es  
			 Om met Christum te conuerseren  
			 Strijt maeckt teghens tsaet des wijfs expres  
			 De draeck oock sonder cesseren.  
			   
			 Elck is verwondert nv van dit beest 
				Apo.xiij.  
			 Dat vander zee is opgheclommen  
			 Sy bidden haer aen minst ende meest  
			 Ontsiende huer macht niet om sommen 
{==A6r==} {>>pagina-aanduiding<<}
 
			 En segghen wie is dit beest ghelijck  
			 En wie can teghen haer gheuechten  
			 Sy blasphemeert en lastert Gods rijck  
			 Macht hebbende om te dooden Gods knechten.  
			   
			 Balack Bileam neerstich ontbiet 
				Nu.xxij.  
			 Om Gods volck te vermalendyden 
				ij.Pet.ij.  
			 Wederstaen soo en can hijt niet  
			 Het omrinckt hem aen alle siden  
			 Na tbeloofde lant met lijdsaemheyt 
				Mat.xi.  
			 Lyende ghewelt si henen trecken 
				Psalm.xciiij.  
			 Ruste heeft haer God daer toegheseyt  
			 Tlams bloet reynicht al huer vlecken. 
				Heb.iiij.  
			   
			 De draeck, de beest, de valsche Propheet 
				Hebr.x.  
			 Laten nv gaen wt haren monden 
				i.Ioan.i.  
			 Drye duyuelsche gheesten die tsecreet 
				Apo.xvi.  
			 Doorsoecken met subtylen vonden  
			 Als vorsschen roepen si sweerdt en brandt  
			 Deensche Coninghen si vergaeren  
			 Ten stryde, o God doet ons bystandt 
				Eccle.ij.  
			 Wilt uwen naem door ons verclaren. 
				Sapi.iij.  
			   
			 Ghelijck tgout beproeft wort int forneys 
				iiij.Esdr.xvi.  
			 Worden gheproeft Gods wtuercoren  
			 Uersteken, veracht, is Christus voeys 
				iiij.Esdr.xiiij.  
			 Lueghens begheertmen nv ic hooren  
			 Wie van zijn boos leuen af wil staen 
				Esai.lix.  
			 Tot den roof moet hy hem begheuen 
				ij.Timo.iij  
			 Ueruolghinghe moeten si ontfaen  
			 Al die Godsalich willen leuen. 
				Sap.iiij.  
			   
			 Om duytuercoren nv Godt vercort 
				Matth.xxiiij.  
			 De daghen, soo hy heeft voorsproken  
			 Tbloet der heylighen men nv wt stort 
				Mar.xiij.  
			 Seer corts werdet van God ghewroken 
				Psalm.lxxix.  
			 Tghetal veruult onder den outaer  
			 Seer fel soo rasen nv de heyden 
				Lu.xviij.  
			 Gods volck door list en tormenten swaer 
				Apo.vi.  
			 Waert moghelijck souden si verleyden. 
				Psal.ij.  
			   
			 Oorlof aen elck die Gods woort bemint 
{==A6v==} {>>pagina-aanduiding<<}
 
			 En blijschap in die waerheyt rapen 
				Matth.xxiiij.  
			 Sy moeten lijden dit wel versint  
			 Al diet bloedich lam willen knapen 
				Apoc.vij.xiiij.  
			 Twelck ghedoot is van sweerelts beghin  
			 Soomen in die schrift mach aenschouwen 
				Apoc.xiij.  
			 Grijpt moet wapent v met Christus sin 
				i.Pet.iiij.  
			 Ghy wert vroom in al v benouwen.  
		  
 
		 
		
   
		  2. Na de wijse: Te Mey als alle die voghelen singhen. 
 
		   
			 AEnhoort een liet ghy Adams saet  
			 Siet dat ghy hem niet na en gaet  
			 Sijnen val heeft Christus ghenesen  
			 Wilt ghy hooren na Christus raet 
				Gene.iij.  
			 Soo suldy salich wesen.  
			   
			 Al wat vanden vleessche is ghebaert 
				Ioan.iij.  
			 Dat is vleesch soo ons Christus verclaert  
			 Alsoo wy moghen hooren  
			 O menschen bedwinckt toch uwen aert  
			 Wort wten gheest herboren.  
			   
			 Want vleesschelijck ghesint te zijn 
				Ro.viij.  
			 Dat is Gods vyantschap hoort wel mijn  
			 O mensche neempt dit voor ooghen  
			 Weet dat wy in alsulcken schijn  
			 Godt niet behaghen en moghen.  
			   
			 Die vleesschelijck zijn alsoomen vint 
				Ro.viij.  
			 Die zijn vleesschelijck ghesint  
			 Men leest van deser saken  
			 Een vleesschelijck mensch is so verblint  
			 Hy en can niet gheestelijcx smaken  
			   
			 Die wijsheyt Gods soo wy verstaen  
			 In gheen quaetwillighe siele en wil gaen  
			 Noch in gheen lichaem mede 
				Sapi.i.  
			 Datter sonden is onderdaen  
			 Hierom staet na den vrede.  
			   
			 In tboeck der wijsheyt moghen wi sien 
				Sapi.i.  
			 Dat Gods gheest den gheueynsden sal vlien  
			 Wilt nv na Petrus segghen 
{==A7r==} {>>pagina-aanduiding<<}
 
			 Gheueynstheyt en list te desen tijen 
				i.Pet.ij.  
			 Beghinnen af te legghen  
			   
			 Treckt wt den ouden mensche claer 
				Col.iij.  
			 Met sinen quaden wercken allegaer  
			 En wilt daer niet op slapen  
			 Doet aen den nieuwen mensch eerbaer  
			 Die na Godt is gheschapen  
			   
			 Legt af alle onreynicheyt nv 
				Col.iij.  
			 En alle boosheyt weest nv schu 
				Iaco.i.  
			 En wilt v herte niet verherden 
				Heb.iij.iiij.  
			 Maer met saechtmoedicheyt laet in v  
			 Gods woort gheplantet werden. 
				Iaco.i.  
			   
			 O menschen alle hoort dit bediet  
			 Tot uwer liefden sing ick dit liet  
			 Die liefde dedet my dichten  
			 En dat wt sulcker meyninghen siet  
			 Oft yemant mochte slichten.  
		  
 
		 
		
   
		  3. Na die wijse. Ontwaect nv Israel doet op vooren.
 
		   
			 AEnhoort ghy menschen hier opter aerden  
			 Wilt v begheuen tis nv den tijt  
			 Gods woort met vrolijckheyt te aenueerden  
			 Boort op v hooft des seker sijt  
			 Wilt v bekeeren spoet v met vlijt  
			 En houdt nv op van sonden swaer  
			 Wilt gods woort doorlesen//so sal v siel genesen  
			 Drinct vande leuende water claer. 
				Ioan.iiij.  
			   
			 Bekeert v van uwen boosen leuen 
				Math.ix.  
			 En wilt niet langher volghen tswerelts raet  
			 Wilt v tot die gherechticheyt begheuen  
			 Want het sal wesen v eyghen baet  
			 Besiet wat daer gheschreuen staet  
			 Coemt al tot my die beladen zijt 
				Mat.xi.  
			 Coemt sonder beyden//wilt v sonden bescreyen  
			 Spreeckt Christus de Heer ghebenedijt.  
			   
			 Hierom en wiltse niet gheloouen  
			 Die tot v comen in blijden schijn 
{==A7v==} {>>pagina-aanduiding<<}
 
			 Die nv Gods woort seer gaen verdoouen  
			 Die in Balaams tempels regeerdes zijn  
			 Want si seer schieten met haer fenijn  
			 Al op ons Christenen zijt dit wel vroet  
			 En wiltse niet hooren//oft ghy blijft verloren  
			 Want si niet en soecken dan deertsche goet. 
				Ioan.x.  
			   
			 Daerom ghy menschen wilt v doch wachten  
			 Al van die Afgoden dienaers fel  
			 Die nv Gods woort seer gaen verachten  
			 Sy brenghen haer seluen in groot ghequel  
			 Die nv triumpheren met die Hoer van Babel  
			 Ende bidden aen dat ghecroonde beest 
				Apo.xiij.  
			 Wilt haer leeringhe schouwen//oft ghy moecht wel grouwen 
				ij.Cor.vi.  
			 Alsoomen in Apocalipsis leest. 
				Ap.xviij.  
			   
			 Och menschen wilt v toch bekeeren  
			 En wilt niet volghen haren valschen raet  
			 Doorsoeckt die schriftuere hoe si v gaet leeren 
				Ioan.v.  
			 Keert v totten Uader die niemant en versmaet 
				Eccl.ij.  
			 Uolbrengt zijn gheboden al metter daet  
			 Het sal v siel wesen een medecijn  
			 Want Cristus is dat leuen//so daer staet
				gescreuen 
				Ioan.xiiij.  
			 Wie in hem ghelooft sal salich zijn. 
				Ioan.iij.vi.  
			   
			 O Princelijcke God wilt hem bewaren  
			 Die dit Liedeken heeft ghestelt  
			 Wilt hem beurijen van de helsche scharen  
			 En dat hy vanden boosen niet en worde gequelt  
			 Op dat hy mede een mach worden ghetelt  
			 Uanden gheteeckenden soo daer gescreuen staet 
				Apoc.vij.  
			 Wilt hem te deghen//stueren in uwe weghen 
				Mat.vi.  
			 Beschermt hem Heere voor alle quaet.  
		  
 
		 
		
   
		  4. Na de wijse. Dan our my plain.
 
		   
			 Aenhoort//Gods woort//ghy menschen alle gader 
				Matth.xxiiij.  
			 Dat tot v lieden wie ghy zijt is wtgegaen  
			 Oorboort//nv voort//den wille van uwen Uader 
				Rom.x. 
{==A8r==} {>>pagina-aanduiding<<}
 
			 Ist saeck dat ghy Gods kinderen zijt soo treet zijn paen  
			 Want dat betaempt//gods volck zijn padt te
				treden  
			 Hy en wil niet zijn gheschaempt//maer voor die weerelt beleden 
				Luc.ix.  
			 Als Christus spreeckt met reden  
			 Wie hem belijt//sal hy wederom belijden na deser tijt  
			 Wie hem versaeckt 
				Matth.x.  
			 Sal hy wederom versaken//na zijn spraken 
				Mar.viij.  
			 Dus siet wel toe hoe dat ghijt maeckt  
			 Den dach des heeren sal naken, naken. 
				Luc.xij.  
			   
			 Seer snel//rebel//sal den dach des Heeren comen 
				i.Tess.v.  
			 Soect die waerheyt op dat ghy daer inne staet  
			 Fel//mit gequel//sal hy zijn voor den onvromen 
				Apo.vi.  
			 Ueel te claghen vrienden het sal dan zijn te laet  
			 Wy vinden al//hoe die verdoemde nacy  
			 Haer verwonderen sal//als si die generacy 
				Sapi.v.  
			 Sullen sien in vromer stacy  
			 Inwendich in haer//sullen si versuchten so swaer 
			 
			 Dan sullen si  
			 Haer dwalinghe seer beclaghen//in dien dagen  
			 Ten sal dan niet baten hoort my  
			 Het waer goet dat wy toe saghen, saghen.  
			   
			 Met vliet//toesiet//hier en is verstaet de reden 
				Mat.vij.  
			 Maer eenen wech die ons totten leuen leyt 
				Io.xvi.  
			 Haer schiet//verdriet//die desen wech wil treden  
			 Maer weet dat het lijden seer corts van ons
				scheyt  
			 Tsal wesen seer bang//in den dach daer wi af
				seyen 
				Matth.xxiiij.  
			 Die eewich sal zijn en lang//veel salder weenen ende screyen  
			 Als Christus sal scheyen  
			 Sijn scaepkens fijn//wt die bocken daer si by zijn  
			 Dus wilt toch hem 
				Mat.xxv.  
			 Nv ghehoorsamich wesen//sonder vreesen  
			 Ist dat wy hooren na zijn stem  
			 Wy worden zijn schaepkens ghepresen, presen.  
			  
{==A8v==} {>>pagina-aanduiding<<}
 
			 Alleyn wilt pleyn//na Cristus stemme hooren 
				Ioan.x.  
			 Ende oock na zijn Apostelsche leeringhe ient  
			 Certeyn, tis reyn, want Godt zijn wtuervoren  
			 Heeft haer ghesonden so hy ooc was wtghesent 
				Ioan.xvij.xx.  
			 Hierom voecht toch nv, v leuen na dese leren  
			 Bekeert toch eens v, al tot den Heer der Heeren  
			 Soo sal hy tot v keeren  
			 Want wy weten dat ghewis//dat die Heere also vrindelijck is
				
				Psalm.xxxiij.  
			 Al teghen dien  
			 Die daer treden zijn paden//na zijn raden  
			 Ende haer dat niet en ontsien  
			 Oft haer die lieden versmaden, smaden.  
			   
			 Seer goet, en soet, is die Heer der heyrscharen 
				Ps.xxxiij.  
			 Aen veel doet hy ghenaey, van die hem vreesende zijn  
			 Met spoet, den vloet, zijns mont is voor den sondaren  
			 Hy heeft voor haer geordineert die eewige pijn  
			 Want wy vinden bloot, wat daet is het loon des sonden 
				Rom.vi.  
			 Urienden het is de doot, maer wie tot eenighen stonden  
			 Bekeert heeft gracie gheuonden  
			 Dus wilt opstaen, in een nieu leuen gaen 
				Rom.vi.  
			 U sonden al  
			 Die werden v vergheuen//en ghy sult leuen  
			 Weet dat die Christen namen smal  
			 Sijn in den boeck des leuens ghescreuen, screuen. 
				Luce.x.  
			   
			 Oorlof, hier of, laet ons na wijsheyt haken 
				Apo.xiij.xxi.  
			 Het beghin van die is des Heeren vreese  
			 Wy stof, zijn grof, in goddelijcken saken 
				Eccle.i.  
			 Waert saeck dat ons den geest Gods niet en onderwese  
			 Hierom so vreest God//so sal v wijsheyt omringen 
			 
			 En houdt doch zijn gebot, na die enghe poorte wilt dringhen 
				Mat.vij.  
			 Ende uwen tijt dus niet doorbringhen  
			 Want eenen dach//voorleden niet
				weder comen en mach  
			 Na desen tijt 
{==B1r==} {>>pagina-aanduiding<<}
 
			 En salmen gheen gracie vinden//mijn beminden  
			 Des Heeren dach die compt subijt 
				i.Tess.v.  
			 Waeyt niet met alle winden, winden. 
				ij.Pet.iij.  
		  
 
		 
		
   
		  5. Een ander.
 
		   
			 AEnhoort o God van Israhel  
			 Ons deerlijck groot ghequel  
			 U schaepkens loopen rebel  
			 Want si die stemme haers herders niet en hooren  
			 Die valsche cnapen Iesabel//Domicianus fel  
			 Die veruolghen ons seer snel 
				[Rech.]  
			 O Heer bewaert v wtuercoren 
				[Mach.]  
			 Wy bidden v Heeren voor al  
			 Helpt ons wt haer gheschal  
			 En maeckt ons van ghetal//van uwer weyen  
			 En laet ons inder eewicheyt  
			 O Heer van v niet scheyden.  
			   
			 Wye sou nv moeghen zijn verblijt  
			 Alhier int eertsche crijt  
			 Aensiende nv den tijt  
			 Hoe deerlijc dat Gods woort nv wort verschouen  
			 Wie nv die waerheyt openbaer belijt  
			 Die wort soo seer benijt  
			 O Heer toch ons beurijt  
			 Uan Babels macht die uwen tempel compt beroeuen 
				Apo.  
			 O Heer wilt altijt voor ons staen  
			 Doet ons doer uwen gheest vermaen  
			 Die voor ons sal ghaen  
			 Om ons den wech te bereyden  
			 En laet ons inder eewicheyt//o Heer van v etc.  
			   
			 Ghedenct toch Heer in onser noot  
			 Plet doch den vyants hoot  
			 Met allen zijn ghenoot  
			 En uwe Godlijcheyt laet Heer op ons dalen  
			 Dat vette schaep wort nv ghedoot  
			 En oock gheschoren bloot  
			 Dat magher blijft inder noot  
			 Want si ons dat salich broot onthalen 
{==B1v==} {>>pagina-aanduiding<<}
 
			 Die schriftuer wel verstaet  
			 Des menschen leer versmaet  
			 Om haer eyghenbaet//ist dat si ons verleyden  
			 En laet ons inder eewicheyt//o Heer van v etc.  
			   
			 O Prince Godt omnipotent  
			 Ons altijt zijt present  
			 Sendt ons ghetrouwe dienaers gent  
			 Die ons nv leyden op die rechte bane  
			 U godlijck woort toch in ons prent  
			 Schuert Babelons conuent 
				Apoc.  
			 En laet ons ongheschent  
			 Want si ons tot ydelheyt vermanen  
			 Hebt liefde int ghemeen  
			 Ghelooft in Christum alleen  
			 Het is den rechten steen  
			 Die wy moeten verbeyden  
			 En laet ons inder eewicheyt//o Heer van v niet scheyden.  
		  
 
		 
		
   
		  6. Na die wijse. [Aupre] de vous.
 
		   
			 Aenhoort o Israel//mijn volc wtuercoren 
				iiij.Esdr.xvi.  
			 Want siet den dach der tribulatien//die is nv hier  
			 Bereyt v snel//den strijt compt v te voren  
			 En vreest niet haer temptacien//sweert noch te vier 
				Mat.x.  
			 Want siet v Heer//o Syon teer 
				Esa.xliiij.  
			 Sal v verstercken//op hem wilt mercken  
			 Sijn eewich woort//is een confoort  
			 In zijn oprechte clercken//o God toont v
				aenschijn  
			 O Heere wil in ons wercken 
				Mat.x.  
			 Wie tot int endt volstandich blijft sal salich zijn.  
			   
			 Nv moeten veel//die rechtueerdige lyden 
				Psalm.xxxiiij.  
			 Maer God die Heer//seer crachtelijc//zijn volc bewaert  
			 Hier int eertsche pryeel//salmen v benyden 
				Mat.x.  
			 Soo de schriftuer eendrachtelijc//ons openbaert  
			 Des vyants macht, door Christus cracht  
			 Is ouer wonnen//die doot verslonnen  
			 Die helle wreet//victory breet 
				i.Cor.xv. 
{==B2r==} {>>pagina-aanduiding<<}
 
			 Is ons van God gesonnen//vreest haer niet al ist v
				pijn 
				Mat.x.  
			 Al wort ghy van haer ghebonnen 
				Io.xxi.  
			 Wie tot int endt volstandich blijft sal salich zijn. 
				Mar.x.  
			   
			 Ureest niet ghy cleyne schaer//tis mijns vaders wel behaghen 
				Luc.xij.  
			 Te gheuen v na desen tijt//zijn eewich rijck  
			 Seyt die fonteyne claer//ghy sult hier weenen en claghen 
				Io.xvi.  
			 Om mijnen naem veriaghen//wilt v al ghelijck 
				ii.Ti.iij.  
			 Want siet den knecht//is [n]iet met recht 
				Ioan.xiij.xv.  
			 Bouen sinen Heere//dit is Gods leere  
			 Salomon vroet//ghetuycht seer soet 
				Ecclesia.xxj.  
			 Ureest God gheeft hem de eere//blijft ghetrou op dit termijn  
			 Strijt vromelijck o ghy teere 
				Apoca.xiiij.  
			 Die tot int endt volstandich blijft sal salich zijn 
				Mat.x.  
			   
			 Princesse siet//daer alle tempeesten op vallen 
				Esa.liiij.  
			 Ick wil dijn fondamenten schoon vercieren  
			 En versaecht v niet//dijn God is een vader
				van allen 
				Eph.iiij.  
			 Laet v den raet van sinen soon//bestieren  
			 Om ons misdaet//veracht versmaet 
				[Esa].liij.  
			 Gheheel ghebroken//tis ons voorsproken  
			 Aent cruyce bloot//ghesmaeckt den doot 
				Ioan.xix.  
			 Ghelijck een roose ontloken//neempt exempel fijn 
				Ro.xij.  
			 Die boosheyt laet onghewroken 
				Mat.x.  
			 Wie tot int endt volstandich blijft sal salich zijn. 
				i.Cor.i.  
		  
 
		 
		
   
		  7. Na de wijse. Rijck God wie sal ickt claghen.
 
		   
			 AEnsiet die gheerne leeren  
			 Ende die schriftuere verstant  
			 Boosheyt informeren  
			 Heeft nv de ouerhandt  
			 Gods oordeel sal naken 
				Matth.xxiiij.  
			 Als een dief soubijt  
			 Wilt bidden ende waken  
			 Weest op v hoede tis meer dan tijt.  
			  
{==B2v==} {>>pagina-aanduiding<<}
 
			 Wilt nv den slaep ontsluyten  
			 Der sonden commen wt  
			 Als alle die bloemkens spruyten  
			 Soo naeckt des somers virtuyt  
			 Wilt nv schriftuere lesen  
			 Als ghy dees teeckenen siet  
			 Gods oordeel moet v by na wesen  
			 Dies en verschrickt v niet  
			   
			 Esaias prophetie  
			 Dunckt my by na veruult  
			 Den herder die is so blye  
			 Die dat vette schaep heeft ghesmult  
			 Dmagher schaepken wort gheschoren  
			 Tot op sinen naesten draet  
			 T'verstroyde schaep dat blijft verloren  
			 Dat inder woestijnen gaet.  
			   
			 T'ghemeen profijt isser nv verdreuen  
			 Die liefde wort gheheel veriaecht  
			 Eyghen baet is ons ghebleuen  
			 Daer soo menich man na vraecht  
			 Tgheloof is oock gheleghen  
			 Te bedde sieck en cranck  
			 Die waerheyt wort ghesweghen  
			 Fortse haelt nv prijs ende danck.  
			   
			 Die menschen vol abusen  
			 Sy en vreesen voor gheen dangier  
			 Sy timmeren groote huysen  
			 Sy maken goede chier  
			 Wye denckt op Noees ercke 
				Gene.vij.  
			 Daer hy hem heeft in ghesalueert  
			 Alsoot doen ghinck te wercke  
			 Salt zijn eer dit cesseert.  
			   
			 O Godt v hemelsche Uader  
			 Die allen herten kent  
			 Wy bidden v alle gader  
			 Liefde in ons herte prent  
			 Op dat wy niet en moghen hooren 
{==B3r==} {>>pagina-aanduiding<<}
 
			 Gaet ghy vermaledijt  
			 Want ghy hebt mijne wtuercoren  
			 Met spijse noch drincke beurijt.  
			   
			 Dan sullen die quade spreken 
				Mat.xxv.  
			 Wy en hebben v noyt ghesien  
			 Hoe souden wy dan v ghebreken  
			 Uan v connen belyen  
			 Dan spreeckt die Heere vercoren  
			 In mijnen naem soet  
			 En blijft niet al verloren  
			 Wat ghy den alder minsten doet.  
			   
			 Noch spreeckt die Heere verheuen  
			 Ghy die my hebt ghespijst  
			 Ghy sult met my eewich leuen  
			 Compt hier in mijn logijs  
			 O Heere wilt doch beraden  
			 Ons arme sondaer bloot  
			 Neempt ons toch in ghenaden  
			 Door v vijf wonden root.  
		  
 
		 
		
   
		  8. Na de wijse Sy lieten my daer alleene staen.
 
		   
			 AEnsiet uwen roep altesamen  
			 Lieue broeders en susters ghemeyn  
			 Niet veel rijcke na tbetamen  
			 Noch edel van state reyn  
			 En zijnder gheroepen in shemels pleyn  
			 Die lust hebben in die weerelt  
			 En Gods woort achten soo cleyn.  
			   
			 Niet veel wijse na den vleesche 
				i.Cor.i.  
			 En zijnder gheroepen voorwaer  
			 Maer die arme zijn van gheeste 
				Mat.v.  
			 Die sullen verblyden hier naer  
			 En die versteken zijn hier en daer  
			 Heeft Godt al wtuercoren  
			 En wilt niet vreesen ghy cleyne schaer. 
				Luc.xij.  
			   
			 Dinct hoe veel datter waren  
			 Beurijt en behouden voor scha 
{==B3v==} {>>pagina-aanduiding<<}
 
			 Doen Noe zijn achster ghinck varen  
			 En die weerelt verghinck om die qua 
				Ge.vij.  
			 En als die vijf steden van Sodoma  
			 Met den vier verghinghen 
				Gen.xix.  
			 En wasser maer drij door Gods ghena. 
				Exo.xij.  
			   
			 Uan ses hondert duysent personen  
			 En quamender maer twee int lant  
			 Uan belooften seer schoone  
			 Dat was seer triumphant 
				Nu.xiij.  
			 Dwelck is een figuer vaet dit verstant  
			 Al op dat eewich leuen  
			 Dat eewich is en playsant.  
			   
			 Sy en waren niet al aenghename  
			 Die met Gideon soude slaen 
				Rec.vij.  
			 Dan dry hondert eersame  
			 Die wter haere lecten saen  
			 Die beureest waren hietmen thuyswaert gaen  
			 Want si niet en zijn bequame  
			 Om teghen die vianden te staen.  
			   
			 Sacharias wilt dit mercken  
			 Schrijft in zijn derthienste daer 
				Sac.xiij.  
			 Dat Gods volck in twee percken  
			 Sal ghestelt zijn tis openbaer  
			 En dat derdendeel sal noch moeten voorwaer  
			 Gheproeft zijn door den viere  
			 Ghelijck dat gout moet zijn seer claer.  
			   
			 Een stadt vol goeder daden 
				iij.Esdr.vij.  
			 Wees den Inghel Esdras goedertier  
			 En den wech van deser paden  
			 Is maer een smenschen voet breet fier  
			 Op deen si is water en dander si vier  
			 Hoe condt ghy daer in gheraken  
			 Ghy en doorgaet dat nauwe eerst hier.  
			   
			 Noch schrijft Esdras ghepresen 
				iiij.Esdr.viij.  
			 Int vierde boeck int achste voorwaer  
			 Datter vele gheschapen [sal wesen]  
			 Maer weynich behou[den hier n]aer 
{==B4r==} {>>pagina-aanduiding<<}
 
			 En ghelijck datmen vint veel eerde swaer  
			 Den aerden vaten te maken  
			 Maer lutter om gouden dits claer.  
			   
			 Ghelijck die groote vloeden al 
				iiij.Es.ix.  
			 Meerder zijn dan een druppel soet  
			 Soo is der goddeloosen ghetal  
			 Meerder dan Gods kinderen goet  
			 Och hoe claghelijck eest zijt dies wel vroet  
			 O menschen wilt v bekeeren  
			 Ende niet meer sonde en doet.  
			   
			 Oock spreeckt Christus verheuen 
				Mat.vij.  
			 Dat den wech is smal en cleyn 
				Luc.xiij.  
			 Die daer leyt totten leuen  
			 En lutter vinden hem certeyn  
			 Dus wilt v maken van sonden reyn  
			 En leuen na twoort des Heeren  
			 Op dat wy comen by Christum ghemeyn.  
			   
			 Den wech is groot en wyden 
				Mat.vij.  
			 Die ter hellen leyt wilt dit verstaen  
			 Sy gaen der waerts aen alle siden  
			 Soe die schriftuere ons doet vermaen  
			 Want die helle heeft haer wijt open ghedaen  
			 Soo wy in Esayas lesen 
				Esai.v.  
			 En veel zijnder die daer in gaen.  
			   
			 Noch stater claer wilt hooren  
			 Datter veel gheroepen zijn  
			 Maer weynich wtuercoren 
				Matt.xx.xxij.  
			 Spreeckt Christus verstaet wel mijn  
			 Want si niet en trecken al eenen lijn  
			 Maer beminnen die duysterheden  
			 Meer dan die cloare sonne schijn. 
				Ioan.iij.  
			   
			 Schict v na die behoorte  
			 Spreeckt die Heere verstaet dit al  
			 Dat ghy al door die poorte 
				Luc.xiij.  
			 Ingaet die daer is seer smal  
			 Want daer vele na arbeyden sal  
			 En sullender niet connen in comen 
{==B4v==} {>>pagina-aanduiding<<}
 
			 Om dat si niet en zijn van tgetal. 
				Apo.xiij.xxi.  
			   
			 Tis tijt heeft Petrus gheschreuen  
			 Dat doordeel ons sal comen aen 
				i.Pe.iiij.  
			 Eest dat zijt hier hebben beseuen 
				Pro.xi.  
			 Die Gods kinderen zijn eersaem  
			 Ia dat aen rechtueerdighen nau en sal staen  
			 Int tboeck des leuens ghepresen  
			 Hoe salt dan metten ongheloouighen gaen.  
			   
			 Broeders en susters reene  
			 Bidt voor my soo doen ick voor dy  
			 Op dat wy alle ghemeene  
			 Moghen gaen door desen wech vry  
			 Soo sullen wy hier namaels wesen bly  
			 Als wy by een vergharen  
			 Daer niet dan eewighe vruecht en sy.  
		  
 
		 
		
   
		  9. Na de wijse. Het was een Iode doch.
 
		   
			 AL zijn v goeden hier cleene  
			 Ghy kerstenen en weest niet veruaert  
			 Troost v in Godt alleene 
				Psa.cxix.  
			 Want hy en ander gheene  
			 Is die siel ende lijf bewaert.  
			   
			 Die haer tot ghiericheyt keeren 
				ij.Cor.vi.  
			 Sy doen Afgoderie 
				Ephe.v.  
			 Want nyemant en mach twee Heeren 
				Col.iij.  
			 Seyt Christus wel dienen noch eeren  
			 Die malcanderen zijn partie. 
				Luce.xvi.  
			   
			 Waerpt in Godt al v sorghen 
				Matt.vi.  
			 Hy sal v seyt Dauid voorsien 
				Psal.lv.  
			 Sorcht heden niet voor morghen  
			 Want wil ons Godt niet borghen  
			 Wy en zijn niet versekert van dien.  
			   
			 Die voghelen wilt aenmercken 
				Matt.vi.  
			 Vander locht minst ende meest 
				Luce.xij.  
			 Sy en saeyen si en maeyen noch wercken  
			 Godt voet se oorcondich den clercken  
			 Waer vooren zijn wy dan beureest.  
			   
			 Ghy kerstelijcke sinnen 
{==B5r==} {>>pagina-aanduiding<<}
 
			 Merckt doch die Lelien an  
			 Sy en weuen noch si en spinnen 
				Matt.vi.  
			 Maer in Salomons troon binnen  
			 En was noyt huers ghelijck nochtan.  
			   
			 Gheeft alsulcke schoonheyt onghemeten  
			 Dat heden is schoon ende blanck  
			 Ende morghen inden houen wert ghesmeten 
				Matt.vi.  
			 Hoe soude hy ons dan vergheten  
			 Hoe blijft v ghelooue dus cranck.  
			   
			 O menschen broosch als scheruen 
				Luce.ix.  
			 Wat mach v baten dat  
			 Dat ghy crijcht al tswerels eruen  
			 Als ghy laet v siele bederuen  
			 Ende verliest den Hemelschen schat.  
			   
			 Int Euangelie puere 
				Luce.xij.  
			 Staet van eenen rijcke Baroen  
			 Die hadde sulck auentuere  
			 Dat hy meerderen moest zijn schuere  
			 Soude hy zijn vruchten in doen.  
			   
			 Aensiende al zijn tresoren  
			 Tsauens als hy te bedde lach  
			 Hy sprack o siele vercoren  
			 Wilt nv solaes orboren  
			 Want ghy hebt al datmen hebben mach.  
			   
			 Maer hy en heeft Gods voys ghepresen  
			 Niet gehoort die daer riep o arm dwaes  
			 U siele sal mits desen  
			 Nacht noch van v ghenomen wesen  
			 Uoor dit tijttelijck solaes.  
			   
			 Die doot die is ghecomen 
				Luce.xij.  
			 Al inder seluer nacht  
			 En heeft zijn siel wech ghenomen  
			 Wat hielpen zijn rijcdommen  
			 Ende daer toe zijn stercke macht. 
				Ro.xviij.  
			   
			 Soeckt Godt in al zijn paden  
			 Eest dat Godt ons bijstaet  
			 Wie mach ons seyt Paulus schaden 
				Ro.viij. 
{==B5v==} {>>pagina-aanduiding<<}
 
			 Siel ende lijf sal hy versaden  
			 Leeft altijt na sinen raet.  
		  
 
		 
		
   
		  10. Na de wijse: Adieu ick moet v laten. 
 
		   
			 AEnhoort ghy menschen opter aerden 
				Gene.ij.  
			 Die van Godt gheschapen zijt  
			 Wilt nv Gods woort aenueerden  
			 Betert v leuen tis meer dan tijt  
			 Want die vijle, hier wel op let 
				Mat.iij.  
			 Is aen die wortel der boomen gheset 
				Luce.iij.  
			 Daerom elcken boom die hier  
			 Gheen goede vruchten en brenghet met  
			 Sal worden afghehouwen net  
			 Ende gheworpen int eewich vier.  
			   
			 Compt tot my om te drincken 
				Ioan.vij.  
			 Al die met dorste zijt belaen 
				Apo.xxij.  
			 Om niet sal ickt v schincken  
			 Wijn en melck om te versaen  
			 Wie in my ghelooft certeyn  
			 Ghelijck die schriftuer tuycht ghemeyn  
			 Uan diens lijf zullen vloeyen soet  
			 Uloeden des leuende waters reyn  
			 Dit sprack Christus vanden gheest alleyn 
				Ioan.vij.  
			 Die si ontfanghen souden met ootmoet.  
			   
			 Ick ben spreeckt Christus verheuen  
			 Die verrisenisse en dleuen bloot 
				Ioan xi.  
			 Wie in my ghelooft die sal leuen  
			 Ende niet sien den doot  
			 Ende soo wie daer leeft  
			 En in my gheloouet heeft  
			 Die en sal niet steruen eewelijck  
			 Maer wie in mijn geboden sneeft  
			 En hem daer niet toe en begheeft  
			 Die sal deruen mijn eewich rijck. 
				Mat.vij.  
			   
			 Den wech die is seer inghen  
			 Die daer totten leuen leyt 
				Luc.xiij.  
			 Weynich zijnder die daer door dringhen 
				iiij.Esdr.vij.  
			 Soo Christus ons claerlijck seyt 
{==B6r==} {>>pagina-aanduiding<<}
 
			 Maer den wech die is seer breet  
			 Die daer totter hellen leet  
			 En veel zijnder die daer op gaen  
			 Want si niet en bekenden tsecreet  
			 Uanden Heere diet al regeert 
				Mat.xvi.  
			 Daerom sullen si loon na wercken ontfaen. 
				Rom.ij.  
			   
			 Christus haet ons oorboren 
				Mat.xx.xxij.  
			 Ende spreeckt met woorden fijn  
			 Datter weynich zijn wtuercoren  
			 Maer veel die gheroepen zijn 
				Matth.xviij.  
			 Soo wie dat hem niet om en keert  
			 Ghelijck een kint hem seluen verneert 
				Ioan.iij.  
			 Ende van nieus gheboren wert  
			 Die en sal niet worden gheordineert  
			 Byden Heere maer zijn onteert  
			 En sal ontfanghen die eewighe smert.  
			   
			 Ick danck v Uader ende Heere 
				Mat.xi.  
			 Des hemels ende der aerden vroet 
				Luc.x.  
			 Sprack Christus in zijn leere  
			 Dat ghy die verberghen doet  
			 Uoor die wijse des weerelts groot  
			 Die v dienen in eenen schijn deuoot  
			 Maer ghy openbaert metter spoet  
			 Den armen ende ootmoedighen bloot  
			 Die v aenroepen in allen noot  
			 Ia vader want dat is voor v goet.  
			   
			 Ick ben spreeckt Cristus ghepresen 
				Ioan.viij.xij.  
			 Dat licht der weerelt claer  
			 Wie my na volcht sonder vreesen  
			 Die en sal niet wandelen voorwaer  
			 Inder duysternisse blent  
			 Daermen my niet en bekent  
			 Maer hy sal dat licht des leuens sien  
			 Betert v leuen spreeckt Christus ient  
			 Dat hemelrijck is v by ontrent 
				Mat.iiij.  
			 Gheen tijt der boeten en sal hier na gheschien. 
				Marc.i.  
			   
			 Keert tot my altesamen 
				Sa[l].xlv. 
{==B6v==} {>>pagina-aanduiding<<}
 
			 Spreekt Godt int openbaer 
				Iere.xv.  
			 Soo moecht ghy worden bequame 
				Sach i.  
			 Om te beeruen mijn rijcke claer 
				[Mal. iij.]  
			 Wilt aflaten van dat quaet 
				[Amo. v.]  
			 En doet dat goet vroech ende laet 
				Psalm. xxxiiij.  
			 Soeckt vrede tot allen tijden  
			 En weest niet bedroeft noch desperaet  
			 Al ist dat v die weerelt versmaet  
			 Maer wilt v daer in verblyden.  
			   
			 Hoort seyt die Heere verheuen 
				iiij.Esdr.xvi.  
			 Mijn wtuercoren weest bereet  
			 Want den dach is hier beneuen  
			 Der tribulacie wreet  
			 Maer van dien sal ick v saen  
			 Uerlossen hoort doch mijn vermaen  
			 En vreeset noch en wanckelt niet  
			 Want ick die Heere sal v bystaen  
			 Dat v gheen quaet en sal comen aen  
			 Ende helpen v wt alle verdriet.  
			   
			 Salich soo sult ghy wesen 
				Mat.v.  
			 Als ghy veruolghinge lijdt 
				Luc.vi.  
			 Om mijnen naem ghepresen  
			 Ende haten v altijt  
			 Ende lasteren v voor quaet  
			 Daer aenlieghende metter daet  
			 Wilt v verhueghen metter spoet  
			 Want uwen loon dit wel verstaet  
			 Sal wesen groot voor dien ontfaet  
			 Uan minen vader inden hemel goet.  
			   
			 Want also hebben moeten lyden 
				Mat v.  
			 Alle die Propheten ient 
				Luc.vi.  
			 Die gheweest zijn voor uwen tyden 
				Ge.iiij.  
			 Ende hebben minen naem bekent 
				iii.Con.xviij.  
			 Sy zijn veruolcht met vier en swaert  
			 En ghedoot van den boosen aert 
				ij.Cr.xvi.  
			 Ghelijck die scrift ghetuyghet vroet 
				Ierem.xxxviij.  
			 Daeromme en weest oock niet veruaert 
{==B7r==} {>>pagina-aanduiding<<}
 
			 Als ghy minen naem verclaert  
			 Maer troost v in mijn woorden soet.  
			   
			 Ghelijck ghy zijt deelachtich  
			 Des lijdens ende teghenspoet 
				ij.Cor.i.  
			 Soo sult ghy worden veruult crachtich  
			 Met troost ende worden behoet  
			 Al voor die eewighe pijn  
			 En verlossen v wt tlyden dijn  
			 Dat den godloosen sal gheschien  
			 Want haren worme op dat termijn 
				Es.lxvi.  
			 Die en sal niet steruende zijn 
				Marc.ix.  
			 Noch haer vier gheblust na schrifts bedien.  
			   
			 Salich zijn si in desen  
			 Die Gods gheboden houden altijt 
				Ap.xxij.  
			 Want haer macht die sal wesen  
			 Int hout des leuens wijt  
			 Want si lieden sullen inghaen  
			 Door die poorte des leuens saen  
			 Want buyten zijn die honden quaet  
			 Die toouenaers ende die doorslaen  
			 Die hoeriagers en afgoden dienaers plaen  
			 En die loghen beminnen metter daet  
		  
 
		 
		
   
		  11. Een ander.
 
		   
			 AEnhoort o Godt mijn suchten en kermen  
			 Alle mijn ghebeenten zijn onghesont 
				Iob.  
			 Berout en verrot, O God wilt mijns ontfermen  
			 Inwendich ben ick totter doot ghewont  
			 Och Godt verhoort my nv terstont  
			 En maeckt my dijnen Goddelijcken wille cont  
			 Thoocht in my v ombegrijpelijcke ghenaden  
			 Die ghy den bedructen sondaren doet  
			 Och Godt verlost my van allen quaden  
			 Want v bermherticheyt is eewich goet.  
			   
			 Bedroch benaut och God wilt my aenhoren  
			 Want ick ben v hantwerck van v ghemaeckt  
			 Therte verflaut, maeckt my dijn wtuercoren 
{==B7v==} {>>pagina-aanduiding<<}
 
			 Al ben ick O God van duechden naeckt.  
			 Doet dat mijn herte in v liefde blaeckt  
			 Ende dat uwen geest in mijn binnenste daeckt  
			 En rekent niet mijn groote misdaden  
			 Oft ick moet al in der hellen gloet  
			 O God verlost ons van allen quaden 
				Mat.vi.  
			 Want v bermherticheyt is eewich goet.  
			   
			 Die weerelt heeft my heel versteken  
			 Om dat ick v lieuer hadde dan haer  
			 Godt staet my by doet therte van my spreken  
			 Minen mont sal belijden v cracht een paer  
			 Wast wt alle mijn ghebreken swaer  
			 Treckt my dat ick v mach volghen naer  
			 Mijn hongerige siele wilt met v woort versaden  
			 Soo dat ick mach leuen by v vruchten soet  
			 O Godt verlost ons van allen quaden 
				Mat.vi.  
			 Want v bermherticheyt is eewich goet.  
			   
			 Hoe swaer en scherp snijt den bant duer tlange
				dueren  
			 Och God v roede proeft my wel  
			 Mer God ghy zijt by hem lieden die trueren  
			 Inden tijt des noots treckt ghy wt ghequel  
			 Salich zijnse die v niet en zijn rebel  
			 Met louenende dancken uwen name snel  
			 Ghelijck in den hemel als in deertsche paden  
			 Uader uwen wille gheschieden moet  
			 O Godt verlost ons van allen quaden 
				Mat.vi.  
			 Want v bermherticheyt is eewich goet.  
			   
			 Dat v mishaecht in my wilt dat wt planen  
			 Enicheyt in my eenen nieuwen gheest  
			 Ghy ionste draecht al die v woort vermanen  
			 Ghy en sultse niet laten O Godt beureest  
			 Maer beschermen voor des doots tempeest  
			 Ghy hebt ons gheopent dijns hertsen keest  
			 Ghi zijt ons toeulucht o God wilt ons beraden  
			 Op al in al sidy alleene vroet  
			 O Godt verlost ons van allen quaden 
				Mat.vi.  
			 Want v bermherticheyt is eewich goet.  
			  
{==B8r==} {>>pagina-aanduiding<<}
 
			 Ick bidde v hier Uader ic arm geuangen  
			 Dat ghy my nv terstont by staet  
			 Seer goederthier zijt ghy toet mijn verlangen  
			 Den pul des doots heeft my omuaet  
			 Den goddeloosen vyant soect scherpen raet  
			 Om my te benauwen niet zonder daet  
			 Om cleyne cause soecken si my te schaden  
			 Stort in my dijnder ghenaden vloet  
			 O Godt verlost ons van allen quaden 
				Mat.vi.  
			 Want v barmherticheyt is eewich goet.  
			   
			 Oorlof hier mede blijft al in God gepresen  
			 Ende en wilt hem nemmermeer afgaen  
			 Typeren inder siele daer ick was verwesen  
			 Men sach my daer mijn hooft afslaen  
			 Tghemeynte was met compassien beuaen  
			 Ende weenden soo menighen bitteren traen  
			 Al voor mijn arm siele als dat si baden  
			 Om dat si besitten soude Gods rijcke soet  
			 Och God verlost ons van allen quaden 
				Mat.vi.  
			 Want v bermherticheyt is eewich goet.  
		  
 
		 
		
   
		  12. Een ander.
 
		   
			 AL doel ick inder wouden  
			 Elck heeft sinen tijt  
			 Waer sou ick my onthouden  
			 Waer ick Gods woorden quijt  
			 Nv spreeck ick als die bouden  
			 Al wordet van veel benijt  
			 Sijn woort blijft eewelijck sonder ophouden  
			 Dies heeft mijn herte iolijt.  
			   
			 Nv laet ons eens ghedincken  
			 Wat ons van hem is gheschiet  
			 Die ons sinen soone ghinck schincken  
			 En verlosten ons gans om niet  
			 Ghy hadt moeten verdrincken 
				Exodi.  
			 Ende danssen na Pharaons liet  
			 Al wil v die weerelt crincken  
			 Sonder hem zijn si als riet.  
			  
{==B8v==} {>>pagina-aanduiding<<}
 
			 Niemant en mach ons deeren 
				Ro.xviij.  
			 Is nv met ons die Heer  
			 Sijn woorden willen wy leeren  
			 En schouwen der menschen leer  
			 Een licht dat wy begheeren  
			 En worpen wy niet daer neer 
				Mat.v.  
			 Maer settent hooghe op met eeren  
			 Om datmen sou achten te meer.  
			   
			 Al wil v de weerelt dwinghen  
			 En dreyghen met groot ghewelt  
			 Wilt den Heere altijt lof singhen  
			 Want v hayren zijn al ghetelt  
			 Niemant en mach verdringhen  
			 Een bloemken wt dat velt  
			 Ten is by Gods ghehinghen  
			 Aldus heeft hijt ghestelt.  
			   
			 Dus Prinche en wilt niet beuen  
			 Als ghy lijdt om sheeren woort  
			 Wie vrolijck in Christo wil leuen  
			 Die moet veruolch hebben dit hoort  
			 Als Paulus heeft beschreuen  
			 Uerblijt v in des heeren woort  
			 Wat mach v die weerelt gheuen  
			 Als v siel in sonden versmoort.  
		  
 
		 
		
   
		  13. Een ander.
 
		   
			 ALle die Gods woort beminnen  
			 Wilt beghinnen//vruecht ontfaen 
				Ioan.i.  
			 Dlicht is ghecomen ter weerelt binnen  
			 Die de duysterheyt doet vergaen  
			 Na schrifts vermaen  
			 Dies wy gheloouighe coen//op dit saysoen  
			 Al met den herderkens vrucht bestaen. 
				Luce.ij.  
			   
			 Israel wilt nv niet duchten  
			 Uan v suchten//nv cesseert  
			 Doude serpent dat moet nv vluchten  
			 Een kindeken cleyn nv triumpheert 
				Apo.  
			 Ueriubileert 
{==C1r==} {>>pagina-aanduiding<<}
 
			 Hy is de sterre verheuen, wilt vrolijck leuen  
			 Daer Balaam af heeft ghepropheteert  
			   
			 Als crachtich Regent//het doude serpent 
				Gene.  
			 Heeft hy ghebrocht al int verdriet  
			 Duuel, en doot, heeft hy gheschent  
			 En heeft ons al verlost om niet  
			 Dus eer hem biet  
			 Wilt vast betrouwen//sonder verflauwen  
			 Duer hem is ons ghenade gheschiet.  
			   
			 Sijt al tsamen met Cristo besneden 
				Luce.ij.  
			 U boose seden//nv wtroeyt  
			 Hy heeft sinen Uader ghestelt te vreden  
			 Hy is de fonteyne die eewich vloeyt  
			 Dus druck verfoeyt  
			 Hy sal ons beuryen, om ons verblijen  
			 Hy is den wijngaert breet ghegroeyt.  
			   
			 Princelijcke nacie//tot deser spacie  
			 En zijt niet meer van herten swaer  
			 Ghy zijt verlost van uwer dolacie  
			 Gods sone is ons gheboren eenpaer 
				Luce.ij.  
			 Ons middelaer  
			 Dus wilt ontfanghen//sonder verlanghen  
			 Uan ons broeders dnieuwe Iaer.  
		  
 
		 
		
   
		  14. Na die wijse. My droomde te nacht soo swaren droom.
 
		   
			 AEnhoort ghy cristenen ouer al  
			 Aenmerckt wat ons die Heere betoont  
			 Ureest hem die siele en lijf oordeelen sal  
			 Want Godt die Heere en wert niet gehoont  
			 Wilt wel verstaen, hoort mijn vermaen  
			 Hoort Gods woort, en willet gheerne lesen  
			 Hebt gijt ontfaen, tmoet zijn ghedaen  
			 Wilt ghy Gods kinderen wesen.  
			   
			 Trijcke Gods, en is niet inden woorden siet  
			 Als wy altesamen belijden  
			 Maer inde duecht oft cracht, als Paulus bediet  
			 Dat wy ons sinnelijckheyt bestryden 
{==C1v==} {>>pagina-aanduiding<<}
 
			 Gods wercken ongheschent//aldaer ontrent  
			 Die wten ghelooue altijt spruyten  
			 So werden wy bekent//als op Christum gheent  
			 So laten w[i] die liefde wter muyten.  
			   
			 Broeders laet ons waken tot alder tijt  
			 Want Godt wilt zijn ghebeden  
			 Laet ons vasten en bidden wie dat ghy zijt  
			 Want wy worden seer bestreden  
			 Die God sal ons vermaen//als hy die Ioden heeft
				gedaen  
			 Die godtloosen die sullen ons verwinnen  
			 Men liettet plaen//wilen wy niet vergaen  
			 Wy moeten wercken des gheloofs beghinnen.  
			   
			 Sijn wy gheplant//net op een sant  
			 Soo en sal ons wint noch water deeren  
			 Wten vruchten te hant//worden wy becant  
			 En laet ons Gods gracie begheeren  
			 In hem verblijt//tot alder tijt  
			 Hy en sal ons niet verlaten  
			 Wy zijn ghevrijt//van allen sonden quijt  
			 Hebben wy die duecht der caritaten  
			   
			 Laet ons niet zijn den Ipocrijt 
				Matth.  
			 Die Godt al metten monde prijsen  
			 Ons hoort oock toe alsulck verwijt  
			 Eest dat wy die liefde niet en bewijsen  
			 Den armen anderen snel//verstaet my wel  
			 Onse vrienden alleene niet beraden  
			 Ten is gheen spel//en wort niet rebel  
			 Die rijcke brasseryen wilt versmaden.  
			   
			 Ghy Predicanten//die Gods woort planten  
			 Wilt goet exempel gheuen  
			 Die nv wort ghehoort//als nieuwe santen  
			 Uerbetert altijt v leuen  
			 Na Gods ghebot//en wort niet sot  
			 En laet v duechden ouer al lichten  
			 Dit es tslot//soo leert ons Godt  
			 So muechdy veel menschen stichten.  
			   
			 Nv bidt ick v allen die Gods woorden prysen 
{==C2r==} {>>pagina-aanduiding<<}
 
			 En in Gods woort hem alleen verblyden  
			 Eest dat ghy met Christo wilt verrysen  
			 Soo moet ghy met hem lijden  
			 En na zijn vermaen//v cruys ontfaen  
			 En v alleen op hem verlaten  
			 V seluen versmaen//en zijn exempel aengaen  
			 Oft Christus en sal v niet baten.  
			   
			 Och Broeders wilt toch eendrachtich zijn  
			 En onder malcanderen niet kijuen  
			 Die duyuel saeyt nv tquaet fenijn  
			 Al om die liefde te verdrijuen  
			 Weest doch vroet//en volghet goet  
			 Wilt wt die simpelheyt niet vallen  
			 Die Heere is soet//na zijn woorden doet  
			 Want hy heeft verlost ons allen.  
		  
 
		 
		
   
		  15. Een ander.
 
		   
			 BRoeders alleen bemint den Heere  
			 En volcht hem na sonder respijt  
			 Haet alle boosheyt, volcht Cristus leere  
			 Uerroest niet en stelt gheenen tijt  
			 Al wort ghy vander weerelt benijt  
			 En wilter niet op achten  
			 Want dit soo moeten wy verwachten  
			 Tis los voorseyt na schriftuer bedien  
			 Souden wy metten Heere verblien  
			 Sijn glorie sien  
			 Soo moet ons oock veruolch gheschien.  
			   
			 Salich zijt ghy als die menschen v versmaen 
				Mat.v.  
			 Ueruolghen spreecken van v alle quaet 
				Luc.vi.  
			 En daer aen lieghen om Christus naem  
			 Uerblijt verhuecht v, niet en verstaet  
			 Want uwen loon wert in den hoochsten graet  
			 Soo hebben si die Propheten  
			 Ueruolcht, dit moet ghy weten  
			 Die voor uwen tijden waren fijn  
			 Soo moeten wy drincken met pijn  
			 Op dit termijn 
{==C2v==} {>>pagina-aanduiding<<}
 
			 Den seluen dranck souden wy salich zijn. 
				Matth.xxiiij.  
			   
			 Den vygheboom staet nv en groeyt  
			 Dat Euangelium wort nv gepreect 
				Mar.xiij.  
			 Sijn tacxkens sietmen claer ghebloeyt 
				iij.Con.xxij.  
			 En Achab nv Gods woort versteect  
			 Iesabel nv haer valscheyt wreect 
				iij.Con.xxi.  
			 Op Naboth, sonder ghenade  
			 Want hy wort nv verraden 
				Matth.xxvij.  
			 [Pilatus] laet hem hier verleen  
			 Al van die felle Phariseen  
			 Quaet en onreen  
			 O Godt vertroost v hoopken cleen.  
			   
			 Herodes gaet nv in alle steden  
			 Met sinen
				knechten rasende fel 
				Matth.xxvi.  
			 Om te veruolghen Christus leden  
			 En Iudas die speelt nv zijn spel 
				Matth.xxvij.  
			 Dat volck kiest Barrabam seer snel  
			 Het berout Petrus seere  
			 Dat hy verloochent sinen Heere  
			 Dus aenmerct nv elck Gods woort playsant  
			 Ghy sullet vinden waer, aen elcken cant  
			 Bidt om verstant  
			 Godt salt v gheuen seer triumphant.  
			   
			 En wilt niet vreesen die dat lichaem doon 
				Matt.x.  
			 Want si aen die s[i]el niet en hebben daer naer 
				Luc.xij.  
			 Maer veel meer vreest hem tuycht schriftuer
				scoon  
			 Die siel en [lijf] mach altegaer  
			 Werpen in die helle by die boose schaer  
			 Dus belijt Christus woorden altesamen  
			 In die weerelt, soo en sal hy v niet schamen  
			 Uoor sinen vader ghebenedijt  
			 Maer wie Christum niet en belijt  
			 In sweerelts beurijt  
			 Die wert ghebannen wt dat eewich Iolijt.  
			   
			 Princelijcke broeders en weest niet vesiaecht  
			 Al gheeft v die werelt eenen sware stoot  
			 Want al die God hebben behaecht  
{==C3r==} {>>pagina-aanduiding<<}
 
			 Die moesten al [lijden] druck en noot  
			 En blijuen volstantich tot inder doot 
				Matth.xxiiij.  
			 Soe wilt hyse ontfanghen  
			 Ende wasschen van haren wanghen  
			 Tranen lijden en al swerelts bedwanck 
				Apoca.vij.j.ii.  
			 En dan sullen si met blijden sanck  
			 Sonder verlanck  
			 Singhen, al metten enghelen God danck.  
		  
 
		 
		
   
		  16. Na die wijse. vanden Samaritaen.
 
		   
			 BRoeders die nv gheroepen zijt  
			 Ondersoeckt die schriftuernis nv den tijt  
			 Wildy wesen Gods wtuercoren  
			 Soo [maeccy] al na den water subijt  
			 Al na den gheest int eertsche crijt  
			 Met Christum zijn nieu herboren  
			   
			 Wten water herboren willet baten  
			 Dat wy ons sondich leuen moeten laten  
			 Na dat wy die kennisse hebben ontfaen  
			 En wandelen soo voorts in allen staten  
			 Al na den gheest, en het sal ons baten  
			 En des viants stricken sullen wy ontgaen.  
			   
			 Ten [gheeuet] noch wet noch besnijdenisse puer  
			 Anders om alleen eenen nieuwen creatuer  
			 Ghelijck ons Paulus heeft bescreuen  
			 Den ouden Adam moet steruen met zijn natuer  
			 Souden wy verrysen met Christum na scriftuer  
			 Met den Heere in vruechden leuen.  
			   
			 Die sonden en moghen wy onderdanich bliuen  
			 Soude die vereysenisse in ons beclyuen  
			 En leuen met Christum in vreden  
			 Soo moeten wy alle boosheyt van ons drijuen  
			 Die wet Gods al in ons herteken scryuen  
			 Weest vierich in alle v ghebeden.  
			   
			 Wat batet schriftuere ghelesen fijn  
			 Als wy daer duere niet ghebetert en zijn  
			 Hoe derren si dat [pont] aenueerden  
			 Sy en doen gheen profijt tot gheenen termijn 
			 
{==C3v==} {>>pagina-aanduiding<<}
 
			 Dus wil hen naken die eewighe pijn 
				Mat.xxv.  
			 Sy begrauent pont inder eerden. 
			   
			 Die ons dit Liedeken heeft ghestelt  
			 Met den ouden Adam was hy also seere gequelt  
			 Bidt voor hem tot allen tijden  
			 Op dat die liefde Gods in hem toch niet en smelt  
			 Maer zijn herteken tot sinen naasten helt  
			 Soo mach hy hem hier na verblyden. 
		  

		
		
   
		  17. Na de wijse. Ghy Adams generacie.
 
		  
			 BAbel is nv gheuallen   
			 Haer cooplieden crijten so seer 
				Ap.xiiij.xcxiij.  
			 Haer heerlicheyt met allen  
			 Die leyt nv gants te neer 
				Esa.xxi.  
			 Tis openbaer//si en can haer waer 
				Iere.li  
			 Gods volck vercoopen niet  
			 Laet varen die Hoer van Babilon  
			 Sy leyt nv int verdriet. 
			   
			 Die wijn en wort niet ghedroncken  
			 Die si te schincken plach  
			 Christus heeft ons ghesconcken  
			 Een fonteyn op desen dach  
			 Wy drincken om niet//soo Christus ghebiet  
			 Sijn gracie sonder ghelt 
				Esa.iv.  
			 Laet varen die Hoer van Babilon 
				Apo.xxi.xxij.  
			 Haer macht en is niet ghetelt. 
			   
			 Wee v ghy ypocryten  
			 Ghy eet der weduwen huys 
				Matth.xxiij.  
			 U leeringhe sal noch splijten  
			 Want Gods woort is v een cruys 
				Mat.xij.  
			 Dat mercken wy wel//aen v opstel  
			 Ghy maeckt soo grooten misbaer  
			 Laet varen die Hoer van Babilon  
			 En coopt van haer gheen waer. 
			   
			 Compt menschen alle gader 
				Matt.xi.  
			 Die met sonden zijt belaen  
			 Tot Christum onsen Uader  
{==C4r==} {>>pagina-aanduiding<<}
 
			 Hy sal v soo wel ontfaen  
			 Wy dancken hem seer//van zijnder leer  
			 Want si is goet en schoon  
			 Laet varen die Hoer van Babilon  
			 Ontuallen is haer die croon. 
			   
			 Haer cooplieden dat zijn vorsten 
				Ap.xviij.  
			 Sy ghebruycken macht ende ghewelt  
			 Nae bloet eest dat si dorsten  
			 Sy breken dat recht om ghelt  
			 Door Babels raet//doen si groot quaet  
			 Noch willen si haer Gods beroemen  
			 Laet varen die Hoer van Babilon  
			 Want Godt die salse verdoemen. 
			   
			 Dat bloet is in haer gheuonden 
				Ap.xviij.  
			 Dat si te storten plach  
			 God sal versoecken haer sonden  
			 Als compt den laetsten dach  
			 Want si versmoort//dat goddelijck woort  
			 Dat sal si noch wel weten  
			 Laet varen die Hoer van Babilon  
			 Met alle haer valsche Propheten. 
			   
			 Die dooden heeft si al verslaghen 
				Apoc.vi.  
			 Die daer ligghen onder den outaer  
			 En roepen met groeter claghen  
			 O Heer almachtighe vaer  
			 Wilt wreken ons bloet//in corter spoet  
			 Dat Babel heeft doen verghieten  
			 Laet varen die Hoer van Babilon  
			 Gods woort wilt si vernieten. 
			   
			 Blinckende cleederen schoone 
				Apoc.vi.  
			 Haer van Godt ghegheuen zijn  
			 En gheantwoort van Gods throone  
			 O wtuercoren mijn  
			 Wilt v noch lijden//een weynich tijden  
			 Soo wort ghy ghewroecken van desen  
			 Laet varen die Hoer van Babilon  
			 Sy sal vernedert wesen.  
			   
{==C4v==} {>>pagina-aanduiding<<}
 
			 Een weynich ghy v noch lijden sult 
				Apo.vi.  
			 En vertoeuen dien termijn  
			 Tot dat v broeders ghetal is veruult  
			 Die noch ghedoot sullen zijn  
			 Om dat si leeren//dat woort des Heeren  
			 Tgetuyghenisse van Christo soet  
			 Laet varen die Hoer van Babilon  
			 Sy is schuldich in alle dit bloet. 
			   
			 Wee v ghy dochter van Babel  
			 Die nv sittet in rusten groot 
				Ap.xviij.  
			 Al ist met v ter weerelt soo wel  
			 Nv naect eerst uwen noot  
			 Ghy schinct uwen wijn//in heylighen schijn  
			 Onder tdecxsel van Goddelijcheden  
			 Laet varen die Hoer van Babilon  
			 Gods tempel heeft si vertreden. 
			   
			 Ghy Hoere quaet van gheeste 
				Ap.xvij.  
			 Met v drinckvat in die hant  
			 Al triumpheert ghy nv op v beeste  
			 Ghy moet noch inden brant  
			 Want ghy versmoort//met een accoort  
			 Gods heylighen altesamen  
			 Laet varen die Hoer van Babilon  
			 Met alle haer lasterighe namen. 
			   
			 Als een God is si ghecomen 
				ij.Tess.ij.  
			 Soo ons Paulus openbaert  
			 In Gods tempel, sonder schromen  
			 Bouen Keyser en Coninck vermaert  
			 Sy spreeckt seer stout//en onuerstout  
			 Ick en sal gheen weduwe wesen  
			 Laet varen die Hoer van Babilon 
				Ap.xviij.  
			 Sy blijft verdoempt door desen. 
			   
			 Wilt v wt Babel scheyden  
			 Spreeckt die almachtighe Heer 
				Ap.xviij.  
			 Op dat si v niet en verleyden 
				Ier.l.li.  
			 Met alle haer menschen leer  
			 Want wie daer gaet//na haren raet  
{==C5r==} {>>pagina-aanduiding<<}
 
			 Wort deelachtich haerder sonden  
			 Laet varen die Hoer van Babilon  
			 Met alle haer loose vonden. 
			   
			 Babel is nu ter schanden 
				Apo.[xxx.]  
			 Soo ons Apocalipsis verclaert  
			 Inden poel die van solfer branden  
			 Daer die valsche Propheet in vaert  
			 Die teekenen dede//en wonderlijchede  
			 Waer door wy al waren bedroghen  
			 Laet varen die Hoer van Babilon  
			 Haer leeringhe is al gheloghen. 
			   
			 Aenschout dat nieuwe Iherusalem 
				Apo.xxx.  
			 Uanden hemel neder ghedaelt  
			 Hebt lief uwen Godt en betrout in hem 
				Matt.[xx.]  
			 Ghy wort inden wijngaert betaelt  
			 Ghy sult wesen een bruyt//een schoon suyuer
				spruyt  
			 Door Christum nieu verresen  
			 Laet varen die Hoer van Babilon  
			 Soo sult ghy salich wesen. 
			   
			 O Heer v moet van ons allen  
			 Lof prijs en eere gheschien  
			 Dat ghy Babel hebt doen vallen  
			 Want wy uwe claerheyt sien  
			 Weest nv verblijt//tot alder tijt  
			 Ghy alle Gods wtuercoren  
			 Laet varen die Hoer van Babilon  
			 Sy heeft haer macht verloren. 
		  

		
		
   
		  18. Na de wijse. Rijck God wie sal ickt claghen.
 
		  
			 BRoeders wilt v verblijden  
			 Int leuende woort Godts playsant  
			 En wilt al nu ten tijden  
			 Daer na leuen aen elcken cant  
			 Want hy ons heeft gheboden  
			 Te houden minst ende meest  
			 Te dienen gheen vreemde afgoden 
				Exod[i.]  
			 Maer te leuen naer den schriftueren keest. 
			   
{==C5v==} {>>pagina-aanduiding<<}
 
			 Christus ghinck tot sinen iongeren gewagen  
			 In zijn auontmael seer plat 
				Ioh.xv.  
			 Wilt liefde tot malcanderen draghen  
			 Ghelijck ick v lief hebbe ghehadt  
			 En wilt malcanderen beminnen  
			 En gaet in ionsten voort  
			 Daer aen salmen v kinnen  
			 Dat ghy leeft al nae Gods woort. 
			   
			 Wilt met wercken die liefde betoonen  
			 Gheeft aelmoessen groot ende cleijn 
				Iacob.  
			 Want si sullen v hier naer verschoonen  
			 Al voor Gods aenschijn reijn  
			 Want Iacob laet ons weten  
			 Dat die liefde sonder dwerck en is niet  
			 En Paulus in zijn secreten 
				Roma.  
			 Prijset dwerck der liefden siet. 
			   
			 Aenmerct Senturio warachtich 
				Luce.vij.  
			 En het Cananeetsche vrouken daer by 
				Mat.xv.  
			 Den blinden Tobias eendrachtich 
				Tobie.  
			 En Noe metter arcken vry 
				Gen.vij.  
			 En Lot oock niet versweghen 
				Gene.  
			 Des Heeren dienaer excellent  
			 Sy hebben alle ghenade vercreghen  
			 En dat duer haer ghelooue present. 
			   
			 Wilt met Daniel vast betrouwen  
			 Op dat ghy niet en wort verdaen 
				Daniel  
			 Uan die Leeuwen int tsweerelts aenschouwen  
			 Ende wilt op Christus staen  
			 Want hy heeft v bewesen  
			 Met schriftuere alsoo groot  
			 Dat hy aenden cruyce ghepresen 
				Mat.xvij.  
			 Uoor ons is ghestoruen die doot. 
			   
			 Wilt v tot penitencie geuen  
			 Door die bootschap van Ionas goet 
				Iona.  
			 Op dat ghy hier raet moecht leuen  
			 Met die lieden van Nineuen vroet  
			 Want God die is ghenadich  
{==C6r==} {>>pagina-aanduiding<<}
 
			 In allen zijn wercken bloot  
			 Leeft wel ende ghestadich  
			 Uermeerdert Gods lof minioot. 
		  

		
		
   
		  19. Na die wijse. Vanden lustelijcken
			 Mey.
 
		  
			 BRoeders in des weerelts present  
			 Malcanderen wilt liefde bewijsen  
			 Soo sal v den soon seer excellent  
			 Uoor sinen vader prijsen  
			 Hy sterf voor ons den doot 
				Matth.xxvij.  
			 Ende al wt liefden groot  
			 Sijn trou die liet hy blijcken  
			 Hier beneden al in aertrijcken. 
			   
			 Was dat niet liefden minioot  
			 Want wy daer veel af lesen  
			 Hy halp die menighen wter noot  
			 Die crancken heeft hy ghenesen 
				Mat.ij.iij.  
			 Die beswaerden ghinck hy ontlaen  
			 Cruepelen de hy gaen  
			 Men mochtese roepen hooren 
				Mat.vij.  
			 Die stom doof waren ghebooren. 
				Mat.xij. 
			   
			 Hy verwect Lasarum vier daghen doot 
				Ioha.xi.  
			 Dat huys was vol grooten rouwe  
			 Een Princen dochter wt haer selfs noot 
				Mat.ix.  
			 Een maecht een schoon Ionckfrouwe 
				Mar.v.  
			 Uoerby een stadt hiet Naym hy ghinck 
				Luc.viij.  
			 Daer droechmen eenen dooden ionghelinck 
				Luce.vij.  
			 Godt gaf hem weder dat leuen  
			 Die moeder dancte God verheuen. 
			   
			 Dat vrouken die haer leeck by een hont 
				Mat.xv.  
			 Haer dochter die worde ghenesen  
			 En Senturions knecht tot een ander stont 
				Luce.vij.  
			 Dat gheloof was daer ghepresen  
			 Die achtendertich iaer lach lam 
				Ioha.v.  
			 Sijn bedde dat hy seluer nam  
			 En heeft nae huys ghedraghen  
			 Was wonder voor diet saghen. 
			   
			 De Heer die voor ons sterf aent cruys  
{==C6v==} {>>pagina-aanduiding<<}
 
			 Noyt sondaer heeft hy vergheten  
			 Al inden cleynen Sacheus huys 
				Luc.xix.  
			 Daer ghinck den Heer ten eeten  
			 Een blinden by den weghen sadt  
			 Om zijn ghesicht was dat hy badt 
				Johan.ix.  
			 Godt heeft zijn ooghen bestreeken  
			 Die blint was die heeft ghekeken. 
			   
			 Noch suyuerde een verdorde hant  
			 Godt was wonderlijcken in zijn wercken  
			 Noch verdreef hy den helschen vyant 
				Luc.viij.  
			 En hy iaechdense inden vercken 
				Mat.viij.  
			 Uan die malaetschen tien 
				Mar.v.  
			 Soo en quammer niet meer dan een 
				Luc.xvij.  
			 Om Godt te dancken ende te louen  
			 Een Samaritaen verschouen. 
			   
			 Prince Heer mijnen Aduocaet  
			 Dit is tot uwer eeren  
			 In al mijn noot heer compt my te baet  
			 Heer zijt ghy bouen alle Heeren  
			 Mijn arm sondaer onwijs  
			 Gheeft my v Paradijs 
				Luc.xxiij.  

			 Als ghy die Moordenaer deden  
			 Die maer eens en heeft ghebeden. 
		  

		
		
   
		  20. Een ander.
 
		  
			 BRoeders broeders wilt vrolijck zijn  
			 Die Hoer van Babilonijen  
			 Sy schiet nv huer fenijn 
				Daniel.  
			 Met hueren seuen tronijen 
				Apoca.  
			 Gods woort dat doet hem pijn  
			 Dus zijt verblijt//in deser tijt  
			 En wilt Gods woordt ontfaen  
			 Al roupse van Antemonium  
			 Gods woordt sal eewich staen. 
			   
			 Aaron Aaron hoe ist aldus besmet 
				Exod.  
			 Dat Calf is weder verheuen  
			 Ende in Godts stede gheset  
			 Sy worden hier verdreuen  
{==C7r==} {>>pagina-aanduiding<<}
 
			 Diet gheeren hadden belet  
			 Maer doet noch wel//en aenbiet gheen vel  
			 Dat vant Calf is ghedaen  
			 Soe en sal tgout aen v niet cleuen  
			 Gods woort sal eewich staen. 
			   
			 Babel Babel aenbidt ghy noch den draeck 
				Daniel.  
			 Blint met sienden ooghen  
			 Het is wel een groote saeck  
			 Het is te grof gheloghen  
			 Dat volck crijcht nv den smaeck  
			 Den draeck die borst//voor Daniels cost  
			 Gods woort is nv te plaen  
			 Al moet uwen buyck ontberen  
			 Gods woort sal eewich staen. 
			   
			 Belus Belus die ghenoemt is Bel 
				Daniel.  
			 Hoe suldy al verslinden  
			 Dees woluen alsoo fel  
			 Daniel die sal v binden  
			 Ende thoonen v ghestel  
			 Onder dien outaer//daer vindijt alsoo claer 
				Apoca.  
			 Hoe ghy ons hebt verraen  
			 Dat asschen teecken suldy vinden daer  
			 Gods woort sal eewich staen. 
			   
			 Balaam Balaam segt my nv ghy Propheet 
				Num[...].  
			 Wilt ons nv prophenteren  
			 Daer ghy niet af en weet  
			 Hoe wilde ghy Iacop deeren  
			 Daer Balack tseghen bleet  
			 Den Esel die sprect//want hy ons beghect  
			 Wacht v den Enghel die sal slaen  
			 Al hebdy ons dus bedroghen  
			 Gods woort sal eewich staen. 
			   
			 Dagon Dagon der philistijnen God 
				[Reg....]  
			 Wildy ons langher eten  
			 En houden tvolck in spot  
			 U crijtende Profeten  
			 Die maken tvolck al sot  
{==C7v==} {>>pagina-aanduiding<<}
 
			 Sy spouwen vier//siet op haer manier  
			 Hoe si met handen slaen  
			 Al hebdy ons dus bedroghen  
			 Gods woort sal eewich staen. 
			   
			 Pharo Pharo die zee heeft v gheschent  
			 Alle die Gods woort bespotten  
			 Die comen v nv ontrent  
			 Ghy zijt wel groote sotten  
			 Met sienden ooghen blent  
			 Ghy doet verdriet//Gods volck aensiet  
			 Met villen en met braen  
			 Inde zee suldy verrotten  
			 Gods woort sal eewich staen. 
			   
			 Ghy Princen en Princesse die ombesweken  
			 Thoent nv uwen hooghen moet  
			 God die Heere salt op v wreken  
			 Dat ghy stort het onnossel bloet  
			 Laet traenkens van berouwe leken  
			 Der onnosselen doot//acht Christus also groot  
			 Daer hy voor heuet voldaen  
			 Hoe suldy dit versteken  
			 Gods woort sal eewich staen. 
		  

		
		
   
		  21. Na die wijse. Van liefde comt groot lijden.
 
		  
			 BRoeders en weest niet verbolghen  
			 Die nv gheroepen zijt  
			 Om Christus na te volghen  
			 Uerblijt v in deser tijt  
			 En wilt v cruyce blydelijck ontfaen  
			 Om den Heere na te treden  
			 Hy is selfs voor ghegaen. 
			   
			 Het is nv inden tijden  
			 Die schriftuere bewyset claer  
			 Wie Christum wilt belyden  
			 Hem volcht een cruyce naer  
			 Ghelijck aen Isebrant is gheschiet  
{==C8r==} {>>pagina-aanduiding<<}
 
			 Hy stont vast op den Heere  
			 Die weerelt en vermocht hem niet. 
			   
			 Isebrant mocht hy wel heeten  
			 Want het was sinen rechten naem  
			 Waer om dat suldy weeten  
			 God den Heere was hy bequaem  
			 Is [cout] was hy in afgodery  
			 Maer hy brande in Gods liefde  
			 De wercken ghetuychden dat vrij. 
			   
			 Hadde hy die weerelt ghedient  
			 Soo hadde hem die weerelt gheloont  
			 Hy was die armer lieden vrient  
			 Dies is hy by God ghecroont  
			 Hy spysdese lichamelijck soot behoort  
			 En trooste altoos den crancken  
			 Al met dat godlijck woort. 
			   
			 Den Paus en dede hy gheen profijt  
			 Met preken, dus wast hem verboden  
			 Vanden schriftgeleerden wert hy benijt  
			 Sy sochten raet om hem te dooden  
			 Als Paulus heeft in veel brieuen ghescreuen  
			 Ende die ghemeynte haer salicheyt  
			 Daer duer te kennen ghegeuen. 
			   
			 Die gheschoren hebben vercreghen  
			 Mandement voor haer ghelt  
			 Wten houe van Skeysers weghen  
			 En bedreuen groot ghewelt  
			 Sy hielen raet met grooten hoopen  
			 Hoe zijt onnoosel schaepken  
			 Sijn vel af souden stroopen. 
			   
			 Den sestienden dach in Meerte  
			 Soo wert Isebrant gheuaen  
			 Nader schriftgheleerden begheerte  
			 Moeste hy ten steen waert gaen  
			 Waer duere de ghemeynte seer was beruert  
			 Des anderen daechs by nachte  
			 Wert hy na Uiluoorden ghevuert. 
			 
{==C8v==} {>>pagina-aanduiding<<}
 
			 Uan Antwerpen wert noch een ghebracht  
			 Al op dat selue casteel  
			 Hy was gheuaen inder nacht  
			 Het cruyce was hem oock ten deel  
			 By name soo hiet hy Christiaen  
			 Christum is hy by ghebleuen  
			 Inder noot niet afghegaen. 
			   
			 Uan Loeuen quamen scriftgeleerden  
			 Daer dees twee gheuaen saten  
			 En wilden wel dat si haer keerden  
			 Om Gods woorden af te laten  
			 Maer si zijn daer vastelijck by ghebleuen  
			 Alsoe ghy noch sult hooren  
			 Want het coste haer beyde tleuen. 
			   
			 In Iulio de seuenthiensten dach  
			 Wert haer vonnisse af ghelesen  
			 Binnen Uiluoorden soomen sach  
			 Werden si ten brande verwesen  
			 Als si dit hooren bey ghelijck  
			 Vielen si op haer knien  
			 Dancten God van Hemelrijck. 
			   
			 Nadat zijt vonnis hadden ontfaen  
			 Hebben si thien daghen gheleeft  
			 Wat die scriftgeleerden hebben ghedaen  
			 Haer werck getuyghenis gheeft  
			 Isebrant hantschrift hebben si begheert  
			 Wat si daer mede deden  
			 Wert noch hier na vercleert. 
			   
			 Dus waren si te Bruessel ghebracht  
			 Elck op eenen waghen  
			 Soo si met haer hebben ghewracht  
			 Mochten si wel beclaghen  
			 Den onnooselen daer een vier bereyt  
			 En haer ghelijck slachscapen  
			 Alle bey ter doot gheleijt. 
			   
			 Sy en mochten spreken niet een woort  
			 Soe werden si ter doot ghestout  
{==D1r==} {>>pagina-aanduiding<<}
 
			 Seer deerlijck zijn si versmoort  
			 Uerdruct al onder thout  
			 Uerbrant tot poluer in heelen gloet  
			 Ons Heere wilt haer vergheuen  
			 Die sulcke iusticie doet. 
			   
			 Wat si metten hanteecken bedreuen  
			 Dat muecht ghy nv verstaen  
			 Daer voor hebben si gheschreuen  
			 Dat hijt al was af ghegaen  
			 Sy beloghen hem seere ten was soo niet  
			 Hadden si twoort willen versaken  
			 Sy en waren ghestoruen niet. 
			   
			 Dat hebben si doen wtlesen  
			 In Hollant in Brabant me  
			 Ten wert haer niet seer ghepresen  
			 Die sulcken werck oyt ghedee  
			 Dit hadden die scriftgheleerden beuolen  
			 Ghelijck si den wachters deden segghen  
			 Dat Christus was ghestolen. 
			   
			 Int iaer van vierendertich  
			 Is dit te Bruessel gheschiet  
			 Bidt voor die daer zijn cleynhertich  
			 Datse God en wil verlaten niet  
			 Maer zijn gratie gheuen telcken termijn  
			 Dat si volstandich moeten blyuen  
			 Die noch niet ghestoruen en zijn. 
		  

		
		
   
		  22. Na die wijse. Sijt onbeureest//ghy Capiteynen meest.

		  
		  
			 BRoeders hebt doch moet  
			 Al soecktmen hier der onnoselen bloet  
			 Te storten om de waerheyt soet  
			 Al zijn si hier gheacht seer onvroet  
			 Ia ghetorden onder de voet  
			 Al werden die onnosele nv gheplaecht  
			 Uanden boosen menschen onuersaecht  
			 Dat spel sal saen ommekeeren  
{==D1v==} {>>pagina-aanduiding<<}
 
			 Want soo de wijsen man ghewaecht  
			 Sy sullen sien staen die si hebben veriaecht 
				Sapi.v.  
			 Met betrouwen by den Heer der Heeren. 
			   
			 Dan sullen si eerst  
			 Uan benautheyt des gheest  
			 Segghende siet die wy met groote tempeest 
				Sapi.v.  
			 Hebben verdruct meest  
			 Nv staen si by Gods kinderen ghetelt  
			 Die wy hier dooden met ghewelt  
			 En achten haer leuen raseryen  
			 Dese zijnt die wy hebben ghequelt  
			 Ende met nijde ter neder gheuelt  
			 Nv siet men se verblijen. 
			   
			 Het blijckt voorwaer  
			 Dat wy weghen swaer  
			 Hebben ghewandelt maer  
			 Wy zijn ghedwaelt den wech eenpaer  
			 De sonne der waerheyt claer  
			 En is ons noyt opghegaen  
			 Wy zijn moey gheworden hoort dit vermaen  
			 Inden wech der verdoemenissen  
			 De waerheyt en hebben wy noyt verstaen  
			 Dies sullen wy deeuwighe doot ontfaen  
			 En Gods blijschap missen. 
			   
			 Wat hebben ter noot  
			 Al ons rijcdommen groot  
			 Ghebaet al in die doot  
			 Want ghelijck den pijl die een sterck schutter schoot  
			 Snel vliecht duer de locht bloot  
			 Eer subyter dan den roock vergaet  
			 Soo is al ons macht eer ende staet  
			 Uergaen ghelijck der schouwen  
			 Wy ontsinnighen menschen quaet 
				Sapi.v.  
			 Hebben gheuolcht des duyuels raet  
			 Nv blyuen wy in rouwen. 
			   
			 Sulcke woorden fijn  
			 Sullen op dat termijn  
{==D2r==} {>>pagina-aanduiding<<}
 
			 Spreken die inder hellen zijn  
			 Wy zijn vergaen snelder dan den Rijn  
			 Nv blyuen wy int ghepijn  
			 Maer die wy hielden voor dwase lien  
			 Moeten wy byden Heere sien  
			 Als der sonnen strael blincken 
				Mat.xiij.  
			 Haer en sal gheen droefheyt gheschien  
			 Want haer vyanden heeft God doen vlien  
			 Niemant en machse crincken. 
			   
			 Och alder hoochste Princhier  
			 Ghy die de wet al hier  
			 Beproeuen wilt int vier  
			 Als wy zijn benaut of in eenich dangier  
			 Soo roepen wy tot v schier  
			 En ghy helpt ons in corter tijt  
			 Want ghy doet recht, die hier onrecht lijdt  
			 Dus en vreest gheen tribuleeren  
			 Hy heeft ons ghestelt hier inden strijt  
			 Wie dat verwint hy sal subijt  
			 Met den Heere triumpheren. 
		  

		
		
   
		  23. Na die wijse. Met Venus strael ben ick ghewont.
 
		  
			 BEminde kersten broeders goet  
			 Wilt doch om hooren zijn gheneghen  
			 Hoe datmen penitentie doet  
			 En waerse in is gheleghen  
			 Hoe der sonden aflaet wort vercreghen 
			   
			 De penitencie en is al niet  
			 In veel wtwendighe saken  
			 Met Madalena de sonden wtwiet 
				Luce.x.  
			 Duer bidden ende waken  
			 Soo mach v dat rijcke Gods ghenaken. 
			   
			 Ghy vast dat v dat thooft daer af drayt  
			 En wilt v sonden soo wtplanen  
			 Op die v misdaen heeft blijft ghy mispaet  
			 U schuldenaers gaet ghy manen  
{==D2v==} {>>pagina-aanduiding<<}
 
			 Ghy en weent niet dan gheueynsde tranen. 
			   
			 Het vasten is goet en oock oprecht  
			 Men mach het vasten niet blameren  
			 Maer ghy en hoort niet wat Christus secht  
			 Diet vasten meest vseren  
			 En van sonden niet en apstineren. 
			   
			 In vasten in suchten in weenen swaer  
			 Badt Dauid met die Niniuiten 
				Regum.  
			 Maer quam duert gelooue wt liefden daer 
				Ion[a].  
			 Daer in leyt des gheest profiten  
			 Christus en verhoort gheen ypocriten. 
			   
			 Hebt ghy eenich onrechtuaerdich goet  
			 Willet vierdobbel weder keeren  
			 Gheeft deen helft van v goeden metter spoet  
			 Den armen ter Gods eeren 
				Luc.xix.  
			 Soo Sacheus dede om duecht vermeeren. 
			   
			 Als ghy vast het gheene dat ghi verspaert  
			 Willet Christus arme leden draghen  
			 Die ligghen in benautheyt beswaert  
			 Soo muecht ghy God behaghen  
			 En heylich maken alle v vasten daghen. 
			   
			 Leyt in v huys te gaste voort  
			 Den armen en wilt hem spijsen  
			 U bedinghe wort voor God verhoort  
			 Hy sal v vasten prijsen  
			 U licht sal als de morghesterre rijsen. 
			   
			 Prince ghelijck ghy v leden gaeft  
			 Ter sonden pijnt oock die te laten  
			 Om doen met siele met lyue staeft  
			 Wercken van charitaten  
			 Sulcke penitentie sal v baten. 
		  

		
		
   
		  24. Na die wijse. Een amoureus fier ghelaet.
 
		  
			 BRoeders wilt nv verblyden  
			 Met Christo ghebenedijt  
			 Die ons sonder vermijden  
{==D3r==} {>>pagina-aanduiding<<}
 
			 Gheboren is, en beurijt 
				Luce.ij.  
			 Aldus maeckt recht zijn paden  
			 Gheeft hem lof wie dat ghy zijt  
			 Soo suldy duer ghenaden  
			 Sijn salicheyt sien ter tijt. 
			   
			 Die Herders tsamen spraken 
				Luce.ij.  
			 Laet ons nae Bethleem gaen  
			 In liefden si ontstaken  
			 En hoorden dat soet vermaen  
			 Als dat hy was gheboren  
			 Christus het Goddelijck graen  
			 Wy waren al verloren  
			 Sy verbreyden swoort seer saen. 
			   
			 Laet ons louen met sinne  
			 Den Heere seer excellent  
			 Hy is dlicht dat int beghinne 
				Ioan.i.  
			 Gheweest heeft, elcken bekent  
			 En neder ghedaelt ter eerden  
			 Hy is te rechte fundament  
			 Sijn liefde groot van weerden  
			 Heeft tsvyants macht gheschent. 
			   
			 Die Heere wordt besneden 
				Luce.ij.  
			 En alsoo veruult die wet  
			 Den mensch ghebracht in vreden  
			 Iesus ghenoemt naer tghesedt  
			 Van Denghel langhe te voren  
			 Ghenoemt Emanuel (met  
			 Ons, Godt) is hy vercoren  
			 Sijn liefde bewesen net. 
			   
			 Princhen wilt v bereyden  
			 Blijft volstandich totter doot  
			 En laet v niet verleyden  
			 Maer wilt liefde minioot  
			 Malcanderen bewijsen  
			 Looft Godt alleen ter noot  
			 Soo sal v die Uader prijsen  
			 En gheuen zijn rijcke groot. 
		  

		
		
   
{==D3v==} {>>pagina-aanduiding<<}
 
		  25. Na de wijse. Die mey staet nv schoon ghebloeijt.
 
		  
			 CHristelijcke broeders van herten liberael  
			 Weest nv Gods woort altijt obedient  
			 Hebt malcanderen lief dat is het princepael  
			 Want liefde moet wesen van v dat fondament  
			 Soe Christus sprack in present  
			 Daer zijn Apostelen waren ontrent  
			 Hebt malcanderen lief ick beueel v dat 
				Io.xiij.  
			 Soo ick v lief hebbe ghehadt. 
			   
			 Hoort wat Cristus sprac die Heer gebenedijt  
			 Vercondicht mijn woort waer dat ghy henen gaet 
				Matt.x.  
			 Soo wie mijn woort al voor die menschen belijt  
			 Die sal van deser weerelt zijn ghehaet  
			 U daer niet in en verslaet  
			 Mijn gracie v bystaet  
			 Minen Uader sal v behoen  
			 En vreest voor gheen menschen misdoen. 
			   
			 Als ghy van alle menschen zijt versmaet  
			 Lijdt in v herte daeromme gheen verdriet  
			 Die duysternisse heeft altijt dat licht ghehaet 
				Ioan.iij.  
			 Die claerheyt des lichts can si ghedooghen niet  
			 Soomen nv daghelicx siet  
			 Dat daer alsulcx gheschiet  
			 Laet ons Godt bidden al  
			 Ick hope dat eens beteren sal. 
			   
			 Daer om menschen wilt al tot Cristum
				loopen  
			 Hy is die duere diemen totten Uader gaet 
				Ioan x.  
			 Sijn goddelijcke gracie en die staet altijt open  
			 Want hy ons arme sondaren niet en versmaet  
			 Hy is ons Aduocaet  
			 Daer alle onsen troost aenstaet  
			 By sinen hemelschen Uaer  
			 Dat segghe ick v voorwaer. 
			   
			 Ick ben den wech de waerheyt ende dat leuen 
				Ioan.xiiij.  
			 Niemant en comt totten Uader, ten is
				alleen duer my  
{==D4r==} {>>pagina-aanduiding<<}
 
			 Uoor my en derfdy suchten noch oock niet beuen  
			 Want ick alleen bekenne dat herte dijn  
			 Wilt allegader comen tot my  
			 Ick ben v Medecijn  
			 Ick ghenese v sondich fenijn  
			 Al sonder wee oft sonder pijn. 
			   
			 Christus die Heer sprack tot sinen Apostelen soet 
				Mat.x.  
			 Ick sende v als schapen midden onder de woluen hier 
				Luc.x.  
			 Weest voorsichtich als die serpenten vroet  
			 Ende simpel als duyuen goedertier  
			 Wacht v voor die menschen fier  
			 Sy sullen v leyden hoort dit bestier  
			 Uoor Princen en Coninghen groot  
			 En veroordeelen v totter doot. 
			   
			 Noch sprack Christus die leeraer der rechter leer  
			 Ghedenct mijns woorts dat ick v heb verclaert 
				Ioan.xv.  
			 Hoe dat den knecht niet beter en is dan zijn Heer  
			 Noch de discipel bouen sinen meester vermaert 
				Mat.x.  
			 Hebben si my veruolcht versmaet  
			 Soo sullen si v oock weest niet veruaert 
				Io.xiiij.xv.xvi.  
			 Ick sal v senden minen gheest  
			 Om v te troosten alder meest. 
			   
			 D[i]t heb ick tot v gesproken datghy v niet ergheren en sout 
				Ioa.xvi.  
			 Sy sullen v inden banne doende zijn  
			 Den tijt sal comen dat soo wie v doodet stout  
			 Sal meynen te doene eenen dienst den Heere fijn  
			 Maer en vreest niet op dat termijn  
			 Sy en connen v maer een corte pijn  
			 Ghedoen door haren schalcken raet  
			 Die v veruolghen seer opstinaet. 
			   
			 Ghy cleyne schare en weest niet beureest  
			 Tis mijns Uaders behaghen v te gheuen mijn eewich rijck 
				Luc.xij.  
			 Ick sal v seynden den trooster den heylighen
				gheest  
			 Dat hy by v blyue nv ende eewichlijck 
				Io.xiiij. 
			 
{==D4v==} {>>pagina-aanduiding<<}
 
			 Blyuet in my alle ghelijck  
			 Soo sal ick in v tot alder tijt 
				Ioan.xv  
			 Want sonder my en vermuecht ghy niet  
			 Te volbringhen mijn gheboden siet. 
			   
			 O Princelijcke Godt o eewighe wijsheyt  
			 O hemelsche Uader sendt neder uwen gheest  
			 Op dat v Godlijck woort doer ons mach worden verbreyt  
			 Dat daer soo lang verbeten is gheweest  
			 Uan dat ghecroonde beest 
				Apoc.xij.xiij.xvi.xvij.  
			 Daermen soo veel af leest  
			 Die Hoer van Babilonien fel  
			 Men kent haer treken wel. 
		  

		
		
   
		  26. Na de wijse. De vogelkens inder
			 muyten.
 
		  
			 COmpt al van suyden en van oosten  
			 Die met sonden zijt belaen  
			 Ick sal v wel vertroosten  
			 Met mijn vleesch sal ick v versaen 
				Ioan.vi.  
			 Ick ben die fonteyne verheuen  
			 Die dorst heeft die come naer  
			 Die daer wt drinckt sal eewich leuen  
			 Spreeckt Christus die Heer int openbaer. 
			   
			 Ick en ben hier niet ghecomen 
				Luc.ix.  
			 O menschen zijt dies wel vroet  
			 Dat ick v soude verdoemen  
			 Maer verlossen al met mijn bloet  
			 Ick begheer in dijn hert te woonen  
			 Daer en moet gheen ander in  
			 Alleen moet ghy op my stoonen  
			 Oft ghy en compt niet daer ick bin. 
			   
			 Ick ben den wijnstock wtghesproten 
				Ioan.xv.  
			 Spreeckt Christus verstaet mijn woort  
			 Blijft vast in my ghesloten  
			 Ghy sult bringhen goede vruchten voort  
			 Maer laet ghy v verleyden  
			 Dat ghy menschen troost aensiet  
{==D5r==} {>>pagina-aanduiding<<}
 
			 So sult ghy vanden wijnstock worden gescheyden  
			 Alle v vruchten en sullen dooghen niet. 
			   
			 Hebt lief en wtuercoren 
				Mat.v.  
			 Die v ter weerelt doen quaet 
				Luc.vi.  
			 Die v boosheyt legghen te voren  
			 Bidt daer voor tis Christus raet  
			 Want Godt heeft selue ghesproken  
			 Aenden cruyce met luyder stem  
			 Och Uader en latet niet zijn ghewroken 
				Lu.xxiij.  
			 Ick bidde vergheuet hem. 
			   
			 En vreest niet altesamen 
				Mat.x.  
			 Mijn woort voor die werelt belijdt 
				Luc.xij.  
			 Oft ick sal v beschamen  
			 Voor minen Uader ghebenedijt  
			 Aldus en wilt niet vreesen  
			 Maer strijt met herten vro  
			 Laet den knecht ghelijck den meester wesen  
			 Het belieft den Uader alsoo. 
				Mat.x. 
			   
			 Ick ben een goet herder wtermaten 
				Io.xiij.  
			 Ick gae mijn scaepkens voor 
				Ioan.x.  
			 Ick begheer mijn leuen daer voor te laten  
			 Ick ben die rechte door  
			 En laet v niet verleyden  
			 Uan die daer buyten der dueren passeert  
			 Het zijn dieuen en moordenaers beyden  
			 Spreect Christus soo hy ons leert. 
			   
			 Niemant en compt totten Uader 
				Io.xiiij.  
			 Dan door den soone Gods alleen  
			 Hy bidt voor ons alle gader  
			 Weest toch met Christum te vreen  
			 Wilt vast op hem betrouwen  
			 Hy is die verworpenen steen 
				Mat.xxi.  
			 Doet ghijt niet het sal v berouwen  
			 Als ghy van hier sult scheen. 
			   
			 Prince Godt aensiet ons allende  
			 Hier in dit eertsche dal  
			 Wilt uwen gheest hier neder senden  
{==D5v==} {>>pagina-aanduiding<<}
 
			 Die ons vertroosten sal  
			 Soo moeghen wy v die eer gheuen  
			 Al inden hemelschen troon  
			 Door Christum, hy is ons leuen  
			 Wy verwachten van hem die croon. 
		  

		
		
   
		  27. Na die wijse. Het quam een Man van schelde.
 
		  
			 CHristus is verresen  
			 Ghedoyt heeft hy de doot 
				Matth.xxviij.  
			 En ons verdient mits desen  
			 Sijns vaders rijcke groot  
			 Hy heeft die hel//fel//snel  
			 Den viant verwonnen en niemant el. 
			   
			 Wat Eua hadde bedoruen 
				Gene.ij.  
			 En Adam heeft verbuert  
			 Heeft Christus peys verworuen  
			 Tuerbont heeft hy gheschuert  
			 Tviants schacht//cracht//macht  
			 Is heel triumphelijck tonder bracht. 
			   
			 Tserpent dat is vertreden 
				Gene.iij.  
			 Dat deerste lueghen loech  
			 Sijn hooft mit allen den leden  
			 Ueracht dat ons bedroech  
			 Tviants list//mist//quist  
			 Hy blijft verwonnen die maecten twist. 
			   
			 Tviants septer is ghebroken  
			 Sijn croon die is ontwee  
			 Als Sathan wonder wou coken  
			 Brack hem zijn mes int schee  
			 Hy wert bespot//bot//sot  
			 Dat hy hem stelden teghen Godt. 
			   
			 Dat vlees wou Sathan hulpen  
			 De weerelt wou wonder doen  
			 De sonde dat leelijck wulpen  
			 Beriet dat venisoen  
			 Een hielp int crijt//spijt/nijt  
{==D6r==} {>>pagina-aanduiding<<}
 
			 Christus verrysen want den strijt. 
			   
			 Nv laet ons Christum louen  
			 Onsen verlosser, want  
			 Hi ons verwerft hier bouen  
			 Sijns vaders rijck en lant  
			 Dus weest met my//bly//ghy  
			 Cristus triumphe maect ons vry. 
		  

		
		
   
		  28. Na die wijse. In minen ionghe iuecht quam my te
			 voren.
 
		  
			 COmpt al tot Christum die zijt beladen 
				Mat.xi.  
			 Met sonden tsy cleyn oft groot  
			 Neempt gheen wtstel, wilt niet versmaden  
			 Den voys Cristi, noch zijn woorden bloot  
			 Want hy voorwaer//alleen dats claer  
			 Mach sonden swaer  
			 Al wasschen reyn//duer zijn dierbaer bloet  
			 Sijt rasch te voet//met herten goet  
			 Dieuen quaet//en sduuels raet  
			 Al tsamen laet  
			 En wilt aenhooren Gods woort dat edel saet. 
			   
			 Gods woort is crachtich en vol ghenaden  
			 Uoor diet aenhoort en bewaert certeyn 
				Ioan.i.  
			 Want twoort is God//en om ons beraden  
			 Is vleeschs geworden in sweerelts pleyn  
			 Duer sheylich heylich geests cracht//en niet smenschens macht  
			 Hier wel op acht  
			 In Maria naer schrifs bediet  
			 Doch niet meer vliet//tot afgoden siet  
			 Want hy alleene//int dal van weene  
			 En inden hemel reene  
			 Is God warachtich ende anders oock gheene. 
			   
			 Vermaledijt is tallen stonden  
			 Den mensche, soo Ieremias leert  
			 Die niet en hoort gheloouich vermonden  
			 Gods woort in alder tijt gheeert  
			 Dus al moet ghy lijden//wilt v vervlijden 
			 
{==D6v==} {>>pagina-aanduiding<<}
 
			 In sweerelts beurijden  
			 Want salich zijn si vaet Christus raet  
			 Die men hier bindt en in boeyen slaet  
			 Ouer Christus name//die tonser vrame  
			 Heeft gheleden blame  
			 Uan zijn ghebuerschap ick vry dit rame. 
			   
			 Sy zijn seer haestich soo staet bescreuen  
			 Om tbloet te storten openbaer  
			 Iesabel wreet gheen wreeder beseuen 
				Regum.  
			 Ueruolcht Naboth met liste daer  
			 Die Phariseesen verweerde//en scrifs gheleerde  
			 En sweerelts gheeerde  
			 Sijn die veruolghen Gods leeringhe soet  
			 Om deertsche goet//zijn si verwoet  
			 Uerblent van binnen//berooft van sinnen  
			 Godt wiltse beminnen  
			 Op dat si moeghen zijn rijcke ghewinnen. 
			   
			 Blijft doch ghestadich al doeget v pijne  
			 Die veruolgt zijt duer die waerheyt hier  
			 Roept, straft de sonden tallen termijne  
			 Op dat ghy zijt een dispensier  
			 Uan twoort des Heeren//twelck ghy moet leeren  
			 Ende oock vermeeren  
			 In sweerelts ronde, soo Christus belijt  
			 Op dat elck si ghebenedijt  
			 Uan God den Uadere//die alle gadere  
			 Als gheen versmader  
			 Wilt v salich maken duer der liefden adere. 
			   
			 Bouen den meester is niet gheresen  
			 Den knecht, daer om niet truerich zijt  
			 Hebben si den meester veruolgt ter doot verwesen  
			 Ueruolgt sult ghi zijn breet en wijt  
			 Strijt eenen strijt//en vrolijck lijt  
			 Ende v verblijt  
			 In veruolghinghe, tsal haest vergaen  
			 Uoor loon sult ghy Gods rijcke ontfaen  
			 Daer tallen tijden//staet druck besiden  
{==D7r==} {>>pagina-aanduiding<<}
 
			 En ghebenedijden  
			 God die salighe sonder vermijden. 
			   
			 Princelijck woort wilt doch vergheuen  
			 Die veruolghen Gods dienaers nv  
			 Op dat si eewich moghen leuen  
			 Als elck moet comen staen by v  
			 Uoor donbekende//en siende blende  
			 O God sonder ende  
			 Ick hier nv bidde naer v vermaen  
			 Wilt niet versmaden die my houden gheuaen  
			 Soo sal ick onuerscouen//v God daer bouen  
			 Altijt louen  
			 Al moet ick smaken des lijdens proeuen. 
		  

		
		
   
		  29. Na de wijse. Van Munster.
 
		  
			 CHristus Kercke weest wel ghemoet  
			 Al ist hoopken cleene, en weest niet beroert  
			 Merckt wat daer staet gheschreuen  
			 Ueel geroepen en weynich vercoren goet  
			 Niemant en wilt hem tot lijden gheuen. 
			   
			 Int lijden hanckt al ons salicheyt  
			 Christus en heeft anders niet toegheseyt  
			 Dan bedruct te sine tallen tijden  
			 Soo wie mijn iongher wesen wilt  
			 Ueruolghinghe moet hy lyden. 
			   
			 Christus spreeckt met woorden fijn  
			 Wilter yemant mijn discipel zijn  
			 Die moet hem seluen eerst versaken  
			 En nemen zijn cruyce op dit termijn  
			 Die weerelt moet hy laken. 
			   
			 Mijn cleyn cuddeken en weest niet beureest  
			 Al hoordy hier ter weerelt tempeest  
			 Het cruyce wert op gherecht aen alle zijden  
			 En laet v daer duere niet verleen  
			 Maer wilt Christus vromelijck belijden. 
			   
			 Want Cristus ghinck voor inden strijt  
			 Om dat wy souden werden ghelijck  
{==D7v==} {>>pagina-aanduiding<<}
 
			 In patiencie wilt dit versinnen  
			 Die Israelijten winnent met iolijt  
			 Het lant van beloeften nemen si inne. 
			   
			 Sy en sparen, scat, goet noch ghelt  
			 Het rijcke der hemelen lijt ghewelt  
			 Alsoo men siet van daghe te daghen  
			 Het ghetal der broeders wert veruult  
			 Die onder den outaer laghen. 
				Apo.vi. 
			   
			 Als slachscaepkens moeten wy staen bereyt  
			 Ons ghebueren tot eenen spot gheseyt  
			 Tot een gaepspel si wy bedeghen  
			 Aldus worden wy ter doot gheleyt  
			 Alsoo Gods vrienden pleghen. 
			   
			 Salich zijn si die hier lijden pijn  
			 Om minen name, spreect Christus fijn 
				Matth.  
			 Sy sullen het rijcke Gods beeruen  
			 Al worden si vernielt metter dosijn  
			 Men sietse om die waerheyt steruen. 
			   
			 O bermhertighe God, die alle herten kent  
			 Trectse tot v die zijn verblent  
			 Dat si v goetheyt moghen aenschouwen  
			 Die tot uwen woorden worden ghewent  
			 Sy en connen hem van v niet onthouwen. 
			   
			 O Christelijcke maiesteyt  
			 Ghy zijt groot van machte breyt  
			 Nemmermeer en suldy ghy mineeren  
			 Als die kinderen des weerelts maken gheschreyt  
			 Dan sullen wy eewich triumpheren. 
		  

		
		
   
		  30. Na die wijse. Het was een proper meysken.
 
		  
			 DIe den wille des Heeren 
				Luce.xij.  
			 Weet en niet en doet  
			 Wilt hy hem niet bekeeren  
			 Hem naeckt noch teghenspoet  
			 Ueel slaghen sal hy verweruen  
			 Als hy sal moeten steruen  
{==D8r==} {>>pagina-aanduiding<<}
 
			 En eewelijck bederuen  
			 Al in dat helsche gloet. 
			   
			 Die hant aen den ploech slaen  
			 Ende weder omme sien 
				Luce.[ix].  
			 Diens rijcke sal vergaen  
			 In alsoo corten tien  
			 Want si leuen in blame  
			 Tot Gods rijck onbequame  
			 Sy verliesen haren name  
			 Lijden sal haer gheschien. 
			   
			 Hoe dorst ghijt pont aenueerden 
				Mat.xiv.  
			 Uan Godt waert ghy begaeft  
			 Ghy hebbet inder aerden 
				Luce.xix.  
			 Met grooter ancxt begraeft  
			 Maer als die Heer sal vraghen  
			 U van zijn pont ghewaghen  
			 Hoe sult ghy hem behaghen  
			 Als ghy sult zijn versaecht. 
			   
			 Wie zijn leuen wil vinden 
				Mat.x.  
			 In deser weerelt wreet 
				Mar viij  
			 Die salt als den ontsinden 
				Luce.ix.xvij.  
			 Uerliesen twert hem leet  
			 Wie om twoort Gods ghepresen 
				Ioan.xij.  
			 Uerliest sal salich wesen  
			 Sijn lyden wert al ghenesen  
			 Gods rijck is hem vereet. 
			   
			 Dus laet ons tallen tyden 
				Mat.xxvi.  
			 Waken bidden inden gheest  
			 Ende Christus woort belyden 
				Luce.xij.  
			 Uoor die menschen onbeureest  
			 Soo sullen wy hier namaels leuen  
			 Met Christo hooch verheuen  
			 Een croone sal hy ons gheuen 
				Apoc.ij.  
			 In zijn hemels foreest. 
		  

		
		
   
		  31. Na die wijse. Ick roepe v Hemelsche Uader aen.

		  
{==D8v==} {>>pagina-aanduiding<<}
 
		  
			 DAt licht der weerelt is opghestaen  
			 Ghy gheloouighe wilt verblyden  
			 Duyuel helle en doot zijn hem onderdaen  
			 Hy vertroost zijn lekens saen  
			 Wilt nv vruecht ontfaen//die zijn in lijden. 
			   
			 Uoor hem, voor hem die geloouighe hier  
			 Is hi armoedich gheboren  
			 Hy heeft verwonnen dat Babels dier 
				Apoca.  
			 Duer zijn Godlijck bestier  
			 Sijn vianden putertier//sal hy versmoren. 
			   
			 Hy heeft die weerelt alsoo bemint  
			 Men heeft zijt niet willen vaten  
			 Hy heeft ghesonden zijn eyghen kint 
				Iohan.i.  
			 Die duysternis ontrint  
			 Maer si waren verblint//dwoort hebben si
				verlaten 
			   
			 Ghy hoopken cleijn, weest niet versaecht  
			 Al wilt men v veruolghen  
			 Want uwen Uader also behaecht  
			 Hy was voor v gheplaecht  
			 Uan de duysterheyt veriaecht//weest niet
				verbolgen. 
			   
			 Onse ooghen sien nv ons salicheyt 
				Luce.ij.  
			 Wy met Symeon singhen  
			 Die hy zijn lekens heeft bereyt  
			 Daer om niet meer en screyt  
			 Maer den Heere verbeyt//wilt na hem verlinghen. 
			   
			 Hi is der gheloouighe t licht voorwaer  
			 Ghelijck daer staet gheschreuen  
			 Sijn woort heeft hy ons ghegheuen claer  
			 In dit vrolijck salich iaer  
			 Soot blijckt int openbaer//den viant verdreuen. 
			   
			 Sijn bermherticheyt bouen al vloeyt  
			 Seer rijck is zijn ghenade  
			 Duer groote liefde heeft hy ons ghegoeyt  
			 Die laghen in sonden verfoeyt  
			 Heeft ons bespoeyt//seer wijs van rade. 
			   
			 Wt ghenaden ghy salich gheworden zijt  
			 Het is alleen Gods gaue  
{==E1r==} {>>pagina-aanduiding<<}
 
			 Dus ghy gheloouighe zijt verblijt  
			 Die waert van Christus wijt  
			 Sijt nv beurijt//niet meer der sonden slaue. 
			   
			 Dus zijn wy met Cristo leuendich gestelt  
			 Al in een shemels wesen  
			 In ons verdreuen des viants ghewelt  
			 Tgheset des Wets gheuelt  
			 Die waren met tvlees gequelt//heeft hy genesen. 
			   
			 Ghy Princelijcke Broeders reijn  
			 Wilt Godlijcke liefde draghen  
			 Tis den bant der volcomentheyt pleijn  
			 Hoort alle groot en cleijn  
			 Soo suldy ghy certeijn//den Heere behaghen. 
		  

		
		
   
		  32. Een ander.
 
		  
			 DIe Heere is die herder mijn  
			 En my en sal ghebreken niet  
			 Hy laet my weyden sonder pijn  
			 In volder weyden sonder verdriet  
			 Sijn godlijcke gonste hy mi altijt biet  
			 En maect ons doer sinen gheest bequaem  
			 Sijn ooghe op ons allendeghe siet  
			 O God gheheylicht is uwen naem. 
				Matt.vi. 
			   
			 Hy vermaert mijn siele door sinen raet  
			 Om zijns selfs wille alsoo hy seyt  
			 En leytse op die gherechtighe straet  
			 Want hy is ons gherechticheyt  
			 Door hem seluen heeft hijt ons al bereyt  
			 Dat hy uwen tempel heeft afghegaen  
			 Dus is te recht van ons verbreyt  
			 O God gheheylicht is uwen naem. 
				Matt.vi. 
			   
			 Al wandel ick in een duyster dal  
			 Soo en vreese ick niet tot gheender tijt  
			 Want ghy eenen stock zijt voor mijnen val  
			 Ghy Heere eewich ghebenedijt  
			 Den hemel is v al is hy wijt  
			 In alle die eerde en is gheen raem  
{==E1v==} {>>pagina-aanduiding<<}
 
			 Dies wort te recht van ons belijt  
			 O God gheheylicht is uwen naem. 
				Matt.vi. 
			   
			 Aen tafel brengdy my Heere God  
			 Teghen alle mijn vianden int openbaer  
			 Mijn herte luystert na v ghebot  
			 Dat ghy ons schenct seer claer  
			 U goetheyt door gratie gaet ons naer  
			 Al mijn leuen dat is befaem  
			 Nemet broeders voor blyde maer  
			 O God gheheylicht is uwen naem. 
				Matt.vi. 
			   
			 Ghi Princelijcke broeders weest hem niet
				rebel  
			 In allen v wercken zijn woort aenhoort  
			 Blijft in zijn huys soe doedy wel  
			 Ghelooft in hem met recht accoort  
			 Leeft rechtueerdich onghestoort  
			 En loopt niet inder briesschen haen  
			 Al hebben de sommighe zijn woort misboort 
				Matt.vi.  
			 O God gheheylicht is uwen naem. 
		  

		
		
   
		  33. Na die wijse. Mijn sinnekens zijn my ontoghen.
 
		  
			 DIe weerelt heeft my bedroghen  
			 Des lijdt mijn herteken groote pijn  
			 En van die waerheyt ghetoghen  
			 Dies mach mijn siele wel droeuich zijn  
			 Mijn conscientie gaet mi quellen  
			 Ick ben in grooten noot  
			 Want alle creatueren Gods vertellen  
			 Dat my slaet die wet ter doot. 
			   
			 Ick mach wel suchten ende kermen  
			 Opt verbeyde van mijnen Godt  
			 Tot dat hy mi eens wilt ontfermen  
			 Och die weerelt heeft mi bespot  
			 Dies wilick mijn bedden v wasschen  
			 Met tranen op elcken nacht  
			 Ende eten mijn broot in asschen  
			 Gods wet beneemt mijn cracht. 
			   
{==E2r==} {>>pagina-aanduiding<<}
 
			 Ick wil ouerdencken alle mijn iaren  
			 In grooter bitterheyt  
			 Hoe ick hem heb laten varen  
			 Die my den hemel heeft bereyt  
			 Ick heb die creatueren voor hem vercoren  
			 Mijn hert ghetuycht teghen my  
			 Die wet oordeelt my verloren  
			 Doot ende verdoemenis is bi mi. 
			   
			 Ick ben ghecroont al totten inde  
			 Al mijn ghebeenten zijn ghestoort  
			 Helpt Heere in deser alinde  
			 Eer dat mijn siele versmoort  
			 De wateren staen aende kele  
			 Uwen thoren is den swaersten last  
			 Mijn vianden zijn seer vele  
			 Och Heere helpt eer de doot mi verrast. 
			   
			 De doot is mijn gheselle  
			 Mijn bedde en vertroost mi niet  
			 Mijn siele leyt inder helle  
			 Midts droomen crijcht mijn hert verdriet  
			 U pijlen hebben my doorsteken  
			 U weldaet mijn siele verschrickt  
			 Laet v ghenade mi niet ghebreken  
			 Eer dat mijn arme siele verstickt. 
			   
			 Mijn vrienden zijn mi teghen  
			 Uan der weerelt wort ick versmaet  
			 Mijn vianden hebben oorsaeck ghecreghen  
			 Sy veruolghen mi met nijdighen haet  
			 Ick ben mijn ghebueren tot twiste  
			 Troost mi mijn Heere mijn Godt  
			 De viant veruolcht my met liste  
			 Gheeft dat ick mach houden v ghebot. 
			   
			 Heere hoe moecht ghi mi dus veruaren  
			 Ghy kent wat ghy mi hebt ghemaeckt  
			 Wilt v beloofte mijn siele verclaren  
			 Dat mijn gheest die gratie smeeckt  
			 Want si zijn al af gheweken  
{==E2v==} {>>pagina-aanduiding<<}
 
			 Niemant en doeter goet  
			 Ghy kent Heer mijn ghebreken  
			 Ick valle v Heer te voet. 
			   
			 Ick screy met Magdaleene  
			 Met Petrus claech ick seere  
			 En met Cananeescher vrouwe reene  
			 Bidde ick ghenade lieue Heere  
			 Metten Moordenaer aent cruys verheuen  
			 Soo bekenne ick mijn misdaet  
			 Och Heere wilt my mijn sonden vergeuen  
			 U verloren kint doch ontfaet. 
			   
			 Gheeft mi Heere die crachten  
			 Dat ick de sonden mach wederstaen  
			 Soo wil ick op v ghenade wachten  
			 Ende mijn cruys met blijschap ontfaen  
			 Als een nacht raue wil ick my houwen  
			 Eewich als een Pellicaen  
			 En op v Heere alleen betrouwen  
			 Tot dat ghy mijn siele sult ontfaen. 
		  

		
		
   
		  34. Na die wijse. Ey out grijsaert.
 
		  
			 DIe Propheet is ons verhalich//fijn  
			 Door hem hebben wy verstant gecreghen  
			 Hy seyt willen wy salich//zijn  
			 Totten boosen maeckt gheen weghen  
			 Noch by den spotters zijt niet gheleghen  
			 Onseker is haerlieder wet beraest  
			 Die daer toeuerlaet op waent beteghen  
			 Uoorwaer hy is verdwaest. 
			   
			 Al op die Wet des Heeren acht  
			 Soo sal v salicheyt multiplieren  
			 Sijt daer met becommert dach ende nacht  
			 Ghy ghelijct den boom aenden riuieren 
				Psal.i.  
			 Die vruchten brengt menighertieren  
			 Een blat en sal daer niet vergaen  
			 Als dander verbrant zijn metten viere  
			 In vruechden suldy dan ghebloeyet staen. 
			   
{==E3r==} {>>pagina-aanduiding<<}
 
			 Die sonder Wet leeft onbedraeyt  
			 God sal hem van zijn rijcke schueren  
			 Licht als den wint tsant op waeyt 
				Psal.i.  
			 Den godlosen hem sal ghebueren  
			 Sy sullen vergaen in corter vren  
			 De ouertreders werden dan gheschent  
			 By den goeden connen si niet ghedueren  
			 Want si en hebben Godt niet ghekent. 
			   
			 O Israel weest nv verblijt  
			 Ghy hebt eenen ghenadighen Heere  
			 Slaet v handen tsamen maeckt iolijt  
			 Tot Iacops Godt een elck keere  
			 En singt hem lof, sonder cessere  
			 En na zijn wet wtvercoren//leeft  
			 Soo en sal v God laten nemmermeere  
			 Inder eewicheyt hy dat ghesworen//heeft. 
			   
			 Och Israel dits mijn ghebot  
			 Gheuet ghehoor, elck dat onthouwe  
			 En achtet op gheen vremde God  
			 Noch en maeckt gheen beelden van Siluer oft van Gouwe  
			 Aenbidtse niet, noch ick v ontvouwe  
			 Wat dat Ieremias leert  
			 Als ick mijn volck castiden souwe  
			 Totten afgoden zijn si ghekeert. 
			   
			 Die waerheyt wilt voor eenen Prince
				ontfaen  
			 Schriftuerlijck can si dit Liet betoghen  
			 Den sone is van sinen Uader ghegaen  
			 Maer dese afgoden hebben ons bedroghen  
			 Sy en sien noch en hooren al hebben si ooghen  
			 Leeft Danielem arm ende rijck  
			 Die dese beelden maken ende te aenbidden
				poogen  
			 Sy sullen te samen vergaen ghelijck. 
		  

		
		
   
		  35. Na die wijse. Vanden Mey.
 
		  
			 DEn lustelijcken Mey Cristus playsant  
			 Uol alder duechden groene  
			 Is door den heylighen gheesr als nv geplant   
			 In alle gheloouighe coene  
{==E3v==} {>>pagina-aanduiding<<}
 
			 Die tot desen Meye scrijt  
			 Wort van alle sonden quijt  
			 Sijn vruecht en al zijn leuen  
			 Wilt hem Christus minnelijck gheuen. 
			   
			 Het vriesen het sneuwen is nv ghedaen  
			 Die winter en mach ons niet dwinghen  
			 Die wet des ouden Testaments is al vergaen  
			 Die liefde moet al volbringhen  
			 Die vast aen Christus liefde cleeft  
			 Ende lief sinen broeder heeft  
			 Als hem seluen na Paulus leeren  
			 Hy volbrenghet die wet des Heeren. 
			   
			 De voghelkens singhen op dat groene hout  
			 Soo vrolijck onbedwonghen  
			 Dat zijn die Enghelkens menichfout  
			 Ende alle gheloouighe tonghen  
			 Dese singhen glorie fijn  
			 Moet Christo in die hemelen zijn  
			 Paeys mannen ende vrouwen  
			 Die op zijn woort betrouwen. 
			   
			 Die Meyboom Cristus so iuechdich bloeyt  
			 Met duechden menigherhande  
			 Hy heeft ons met sinen dauwe bespoeyt  
			 Sijn bloet tot eenen onderpande  
			 Compt alle die belast zijt ende slaeft 
				Matt.xi.  
			 Tot mi seyt hy ghy wort ghelaeft  
			 Ick sal v ontladen van sonden  
			 Mijn iock is licht beuonden. 
			   
			 Sijn godlijck wort is een gebloeyet rijs  
			 Daer wy op moeten beeten  
			 Dwelck is beseghelt na Gods aduijs  
			 Met Christus bloedich sweeten  
			 Hy heeft den helschen vyant groot  
			 Die sonde ende die eewighe doot  
			 Uerwonnen tot allen daghen  
			 Ende al onsen last ghedraghen. 
			   
			 Compt ter fonteynen die so oueruloedich staet 
			 
{==E4r==} {>>pagina-aanduiding<<}
 
			 Wilt van den water drincken  
			 Het welck tot in dat eewich leuen gaet  
			 Christus wilt ons minnelijck schincken  
			 Want daer vloeyt wt Christus buyck  
			 Leuende water tot onsen ghebruyck  
			 Den heylighen gheest eersame  
			 Schenct hy wt liefden tonser vrame. 
			   
			 Ghelooft si die Meyboom victorieus  
			 Die ons God schanck wt minnen  
			 Wt den gheslachte van Iuda coragieus  
			 Een Leeu niet om verwinnen  
			 Christus den eewighen Mey  
			 Die maect alle herten bley  
			 Met sinen gheeste iuechdich  
			 Die hem versoecken vruechdich. 
			   
			 O Prince Iesu Meyboom ghebenedijt  
			 Soo lustelijck ontploken  
			 Ontfanghet ons in v armkens wijt  
			 Aent cruyce voor ons ontloken  
			 Ghy zijt onsen troost en al ons vruecht  
			 Alleenlijck bi uwer duecht  
			 So worden wy deelachtich  
			 Is ws Uaders rijcke warachtich. 
		  

		
		
   
		  36. Een ander.
 
		  
			 DE winter stranck o wy//is nv gheheel voor bi  
			 Het wout staet nv al vry  
			 Int groene  
			 Uerhuecht nv en zijt bly//mijn vijf sinnekens ghi  
			 Der voghelen ghecry  
			 Iuecht coene  
			 Ghi Helicons vergier//compt met v conste fier  
			 Helpt my den Eglentier  
			 Nu plucken  
			 Schriftura reijn dier//nv ghi zijt present hier  
			 Mijn voorstel sal mi schier  
{==E4v==} {>>pagina-aanduiding<<}
 
			 Ghelucken. 
			   
			 Die zijt Gods instrument//wt liefden deligent  
			 Wilt nv ter tijt present  
			 Den Mey ontfanghen  
			 Het hoot al van tserpent//dat is ooc nv gheschent  
			 Den oppersten Regent  
			 Siet hem nv hanghen  
			 Als ghetrou Pellicaen//ghy dochter van Syon saen  
			 Wilt nv tot hem gaen  
			 Hy blust al v ghescrey  
			 Int ghelooue siet aen//en wilt ionstich ontfaen  
			 Naer ons vermaen  
			 Den alder edelsten Mey. 
			   
			 Hebt nv meer gheenen vaer//siet nv den Mey vruchtbaer  
			 Het is nv al claer  
			 Sijn bladerkens bloeyen  
			 Ghy gheestkens swaer//siet nv een vrolijck iaer  
			 Alle eenpaer  
			 Laet v niet vernoeyen  
			 Singt hem een nieuwe liet//hy blust al ons verdriet  
			 Duer hem soo gheschiet  
			 Ons gratie  
			 Duyuel, doot, weerelt vliet//want ghy den menschen bespiet  
			 Maer tis om niet  
			 U falacie. 
			   
			 Ghy bedroefde weest verblijt//v verlossinghe is subijt  
			 Urolijck belijt  
			 Altijt den Heere  
			 Hy quam voor ons int crijt//den mensche tot
				profijt  
			 Dus wie ghy zijt  
			 Bewijst hem eere  
			 Seer vroom en vayliant//een campyoen triumphant  
			 Onsen meesten vyant  
			 Heeft hy verslaghen  
			 Dus ghebruyct verstant//in desen Mey playsant  
			 Duer liefde, want  
			 Wilt Christum ghewaghen. 
			   
{==E5r==} {>>pagina-aanduiding<<}
 
			 Prinche met verlangen gaet//en weest niet desperaet  
			 Tot desen wijngaert  
			 Hy sal v ghenesen  
			 Want tis v aduocaet//voor den Uader hi staet  
			 Uroech en laet  
			 Middelaer in desen  
			 Want weet niet sonder God//al houdent sommighe voor
				spot  
			 Des duyuels slot  
			 Sal hy ontsluyten alleene  
			 Ghy nueswyse sot//in liefden cout en bot  
			 Die schriftuere tonder hot  
			 Trect dit te beene. 
		  

		
		
   
		  37. Na die wijse. Vanden Maeykorf.
 
		  
			 DEn ouden menschen nv wtdoet  
			 En wilt den ouden aenueerden  
			 Aenmerct Gods gheboden soet  
			 Sijn woorden hout in weerden  
			 Dlicht compt int openbare  
			 Hy heeft ons verlost van deeuwich torment  
			 En heeft vertreden thoot van tserpent  
			 Met desen nieuwen Iaere. 
			   
			 Gods gracie is groot//wy merckent bloot  
			 Die ons allen heeft ghenesen  
			 Al duer zijn doot//wt liefden minioot  
			 Wy die waren verwesen  
			 Ureest niet ghy benaude schare  
			 Dus tot hem soo keert  
			 Alleen hem eert  
			 Met desen nieuwen Iaere. 
			   
			 Dat Lindeken zijn nv zijn telgerkens breyt  
			 Sijn bladerkens waren drooghe  
			 Duer de gracie des Heeren hem wtspreyt  
			 Die sonne climpt soo hooghe  
			 Men mercket nv int clare  
			 Dus v verblijt  
			 Wie dat ghy zijt  
{==E5v==} {>>pagina-aanduiding<<}
 
			 Met desen nieuwen Iaere. 
			   
			 Compt sonder verlaet//wt liefden delicaet  
			 Hy sal v in ghenaden ontfanghen  
			 Als aduocaet//voor den Uader hy staet  
			 Den viant hy heeft gheuanghen  
			 Och broeders oyt blyder maere  
			 Compt alle van oost, west, suijt, en noort  
			 En haelt alleen aen hem confoort  
			 Met desen nieuwen Iare. 
			   
			 Princelijck greijn//wt liefden certeyn  
			 Soo sidy nieu herboren  
			 Looft hem ghemeijn, ghesuyuert reijn  
			 Soo sidy nv vercoren  
			 Laet clincken der vruechden snare  
			 Wy zijn verlost duer Christus bloet  
			 Dus elck nv verblijt zijn moet  
			 Met desen nieuwen Iare. 
		  

		
		
   
		  38. Na die wijse. Ick wil my ghaen verhueghen.
 
		  
			 DIe tijt van onse iaren  
			 Die zijn seer cort en cleyn  
			 Wy moeten van hier varen  
			 Wy allen hier ghemeyn  
			 Daer om certeyn  
			 Soo moeten wy wat besueren  
			 Eenen cleynen tijt  
			 Ten sal niet eewich dueren. 
			   
			 Nu latet v niet verdrieten  
			 Al schijnt Gods armoede soo swaer  
			 Sijn gratie sullen wy ghenieten  
			 Ende connen in zijn glorie claer  
			 Want Godt is onse vaer  
			 Waer om soo willen wy trueren  
			 Het is die laesten tijt  
			 Ten sal niet eewich dueren. 
			   
			 Tot lyden zijn wy gheboren  
{==E6r==} {>>pagina-aanduiding<<}
 
			 Gheworpen onder alle ghewelt  
			 Wy sijn Gods wtuercoren  
			 Als ons schrieftuere vermelt  
			 Lijdt verduldelijck die v quelt  
			 Tis tot deser vren  
			 Dier tijt die is ghetelt  
			 Ten sal niet eewich dueren. 
			   
			 Hoe sorget ghy mensche soo seere  
			 Hoe staet ghy soo vroech op  
			 Meynt ghy nemmermeer  
			 Te hebben goets ghenoech  
			 U hant slaet aen die ploech  
			 Siet na uwe schueren  
			 Daer v herte op leyt  
			 Ten sal niet eewich dueren. 
			   
			 God vader van hier bouen  
			 Die inden hemel sijt  
			 U woorden willen si niet gheloouen  
			 Sy hebbent seer benijt  
			 Met grooter spijt  
			 Sy legghent tusschen twee mueren  
			 Eenen cleynen tijt  
			 Ten sal niet eewich dueren. 
			   
			 Ierusalem is verwonnen  
			 In dry deelen ghekeert  
			 Die huysen zijn gheplonnen  
			 Die vrouwen gheschandeliseert  
			 Dat dereendeel is gheuanghen  
			 Ghestroyt doer alle landen  
			 Sy roepen tot dy  
			 O Heer wilt haer ontfanghen. 
			   
			 Prinche God onse Uader  
			 Die sorghe voor ons draecht  
			 Hi is ons alder bewaerder  
			 Wie isser die ons beclaecht  
			 Alsoo alst behaecht  
			 So wil die Heer ons pueren  
{==E6v==} {>>pagina-aanduiding<<}
 
			 Het schijnt dat hy ons plaecht  
			 Maer ten sal niet eewich dueren. 
		  

		
		
   
		  39. Een ander.
 
		  
			 DEn gheest is ghewillich maer tvlees is cranck  
			 Dat mach ick my wel beclagen  
			 Want ick heb alle mijn leuen lanck  
			 Nader werelt, mijn ionste ghedraghen  
			 Ick en weet niet wat ick sal bestaen  
			 En ick vinde my vol ghebreken  
			 Ick heb haer soo menighen dienst ghedaen  
			 Duer haer wellustighe treken. 
			   
			 Uander weerelt en can ick mi niet gesnyden  
			 Natuere en willes niet gedooghen  
			 Uruecht en solaes, doet my verblijden  
			 Daenschouwen van minen ooghen  
			 Dat vleesch houwet mi int bedwanck  
			 Om dat ick ben onghebonden  
			 Gheen vruecht en dunct my wesen te lanck  
			 Wellust treckt mi tot sonden. 
			   
			 Die kennisse die ick hadde ontfaen  
			 Heb ick inder eerden ghegrauen  
			 Ghelijck de quade knecht heeft ghedaen  
			 En ben gheworden der sonden slauen  
			 Ick diende de weerelt al om haer eer  
			 Dat wort my nv mispresen  
			 O Uader ick en ben niet weerdich meer  
			 Dat ick v sone sou wesen. 
			   
			 Die weerelt hebdy in v ghewelt  
			 Haer machten hebdy al benomen  
			 Met huer ben ick soo seer ghequelt  
			 Van haer en can ick niet ghecomen  
			 Sy is in mi en ick in haer  
			 Alleene hebdyse verwonnen  
			 O Heere den strijt valt my te swaer  
			 Ick en hebs noyt begonnen. 
			   
			 O Heere minen gheest een wapen begeert  
{==E7r==} {>>pagina-aanduiding<<}

			 
			 Al om de weerelt te bestryden  
			 U godtlijck woort tot een vierich sweert  
			 Scherp wesende aen allen syden  
			 Een vast ghelooue tot eenen schilt  
			 Soo mocht ick strijtbaer wesen  
			 En haer verwinnen als ghy wilt  
			 Soo waer ick gans ghenesen. 
			   
			 Prinche der Princhen nv staet my by  
			 Dat ick victorie mach verweruen  
			 Dees drije vianden, die bestormen mi  
			 Mijn siele die willen si al bederuen  
			 De weerelt en de duyuel ongeureest  
			 En mijn eyghen lichaem mede  
			 Sijn altijt rebel teghens den gheest  
			 Dus is mijn siele in onvrede. 
			   
			 Die dit Lieken eerst heeft gheordineert  
			 Sijn herte dat leet bedwonghen  
			 Sijn sinnekens zijn ghecorrumpeert  
			 Wt fantasien heeft hijt ghesonghen  
			 Die weerelt en can hy niet wederstaen  
			 Bidt voor hem tallen tijden  
			 Dat hy rechte kennisse mach ontfaen  
			 Al sou hy daer omme lyden. 
		  

		
		
   
		  40. Na die wijse. Te Mey als alle die voghelen singhen.
 
		  
			 Een nieuwe liedt wy heffen aen  
			 O mensch wilt nv Gods woort ontfaen  
			 En volcht na Gods geboden  
			 En wilt alleen op Christum staen  
			 Wacht v van vreemde goden. 
			   
			 Neempt een exempel aen Israel  
			 Hoe datse Godt oock plaechde fel  
			 Al in die woestenyen 
				Exod.xxxij.  
			 Hier omme en bidt niet aen den Bel  
			 Hy en can v niet bevrijen. 
			   
			 Maer gaet tot Christum dat edel greijn 
				Ioan.xiiij. 
			 
{==E7v==} {>>pagina-aanduiding<<}
 
			 Hy is den wech die waerheyt pleyn 
				Ioan.x.  
			 Die duere en oock dat leuen 
				Mat.xxi.  
			 Compt al tot desen verworpenen steen  
			 Hy en sal v niet begheuen. 
			   
			 Och mensche wilt Godt gehoorsaem zijn  
			 En wacht v toch voor Babels wijn  
			 Daer van si heeft gheschoncken  
			 Die Princen ende Coninghen fijn 
				Ap.xvij.  
			 Die zijn gheworden droncken. 
			   
			 Hier om wilt wt den slape opstaen 
				Ro.xiij.  
			 En wilt niet meer tot Babel gaen 
				Eph.v.  
			 Want si soeckt v te verleyden  
			 Aldus wilt ghy Gods rijck ontfaen  
			 Wt Babel moet ghy scheyden. 
			   
			 Al zijnse ghedoot alle ghelijck 
				Ap.xviij.  
			 Die verlaten hebben Babels rijck 
				Apo.vi.  
			 Hier omme en wilt niet vreesen  
			 Want si sal inder hellen slijck  
			 Noch seer verstooten wesen. 
			   
			 O broeders aensiet dese treken groot  
			 De vrouwe is nv in barensnoot 
				Apo.xij.  
			 Den draeck compt haer te voren  
			 Waer dat kint gheboren bloet  
			 Dat hy dat mocht verschoren. 
			   
			 O dochter van Syon hebt goeden moet  
			 Al is den wech soo smal als eenen voet 
				iiij.Esd.vij.  
			 Die ghy noch sult
				betreen 
				  



			 Die stadt die is vol alder goet  
			 Maer si leyt int verneren. 
			   
			 Bekeert v ghy menschen groot en smal  
			 Die den gherechtighen veruolcht hebt al  
			 Dit v sal worden banghe  
			 Als den dach des Heeren comen sal 
				Esai.ij.  
			 Groot wee sal v beuanghen. 
				Luc.xxi. 
			   
			 Die gherechtighe hoort mijn vermaen 
				Sapi.v.  
			 Sullen in groote volstandicheyt staen  
			 En sullen triumpheren  
{==E8r==} {>>pagina-aanduiding<<}
 
			 Met Christo op den berch Syons plaen 
				iiij.Es.ij.  
			 Daer na staet ons begheeren. 
			   
			 Als dan sal Godt oock scherpen wel 
				Ap.xiiij.  
			 Sijn gramschap tot eender spere fel 
				Sapi.v.  
			 Om te beschermen zijn dienaren  
			 Met die wolcken sal hy comen snel 
				Matth.xxiiij.  
			 In zijn heerlijckheyt openbaren. 
			   
			 Dan sullen die quade spreken schier 
				Apoc.i.  
			 Dit zijnse die wy veruolchden fier  
			 Haer deel is byden Heere 
				Sapi.v.  
			 Wy achten haer leuen raserij hier  
			 Haer eynde sonder eere. 
			   
			 Die dit Liedeken eerstmael dichte  
			 Begheert dat Godt zijn herte verlichte  
			 Dat hy hem mach aencleuen  
			 Op dat hy sinen naesten stichte  
			 En Godt den prijs mach gheuen. 
		  

		
		
   
		  41. Na die wijse. Gequest ben ick.
 
		  
			 EEnen strijt heb ick van binnen  
			 Al in mijns herten gront  
			 Die helle wil mi verslinnen  
			 Nv ende tot alder stont  
			 Waer ick mi keere ick tlijf ghewont  
			 Ick en weet mijns lijdens gheen verdrach  
			 O soete Heere maeckt my ghesont  
			 Ghi zijt alleen die mi troost gheuen mach. 
			   
			 In my zijn veel rebellen  
			 Mijnen gheest is in grooten twist  
			 Hoe dat ickt aen sal stellen  
			 Den tijt is haest verquist  
			 De vyant soe nauwe list  
			 Ick blijf verdoelt nach ende dach  
			 O Heere leert my ick heb ghemist  
			 Ghy zijt alleen die my troost gheuen mach. 
			   
			 Mijn vleesch dat gaet mi porren  
			 Te doene dat niet en behoort  
{==E8v==} {>>pagina-aanduiding<<}
 
			 Mijn wercken die verdorren  
			 Dus blijft mijnen gheest verstoort  
			 Die wet die gaet haer stellen voort  
			 Mijn wercken maken groot gheclach  
			 O Heere verdrijft doch dit discoort  
			 Ghy zijt alleen die my troost gheuen mach. 
			   
			 Die weerelt leyt mi subtijl laghen  
			 Ende seer curioes zijn die menschen  
			 Om malcanderen te behaghen  
			 Met menigherhande inuensen  
			 Maer haren raet is troosteloos  
			 My grouwelt dat ickse oyt aensach  
			 O Heere gheeft my v gratie altoos  
			 Ghy zijt alleen die mi troost gheuen mach. 
			   
			 Mijn reden mijn conscientie  
			 Die is in mi gheheel gheturbeert  
			 Waer van maect lutter mentie  
			 Mijn vleesch dat lust begheert  
			 Liefde wort van my nv cleyn gheeert  
			 Tgheloof is crancker dan een sach  
			 O Heere wilt ghy tis haest verkeert  
			 Ghy zijt alleen die mi troost gheuen mach. 
			   
			 Twifel gheeft mi veel nopen  
			 Ter wijle dat ick in lijden bin  
			 Om te soecken eewich hopen  
			 Maer ick blijf in mijn sin  
			 Sonder v mijn Heer is gheen ghewin  
			 Dat ick mach betalen mijn ghelach  
			 O Heere maeckt doch mijn droefheyt din  
			 Ghi zijt alleen die my troost gheuen mach. 
			   
			 O God Prinche der Princhen  
			 Staet mi bi inden strijt  
			 Tbetrouwen opten minschen  
			 Dat wert vermaledijt  
			 O soete Heer diet al beurijt  
			 Ghy zijt die ons tontfermen plach  
			 Die v alleen als Heere belijdt  
{==F1r==} {>>pagina-aanduiding<<}
 
			 Ghy zijt alleen die my troost gheuen mach. 
		  

		
		
   
		  42. Na die wijse. Tous mes amys.
 
		  
			 EEn elck compt tot my  
			 Die last draecht oueruloedich 
				Mat.xi.  
			 Roept Christus bly  
			 Ick wil v troosten spoedich  
			 Behoedich//saechtmoedich  
			 Wilt hy bedruckte volck ontfaen  
			 Staet hem al aen  
			 Gaet toe, hy neempt op hem al v sonden  
			 Ende en wilt niet gaen  
			 Totten valschen waen  
			 In hem wort troost gheuonden. 
			   
			 Hy is den wach 
				Mat.xi.  
			 Die waerheyt en tleuen  
			 Maeckt geen gheclach  
			 U sonden zijn vergheuen  
			 Om tbeuen  
			 En tsneuen  
			 Der sondaers hy hier neder quam  
			 Die doot aen nam  
			 Dies hy vol de der sonden pijne  
			 Dontschuldich Lam//int tbloet verswam  
			 Om tsondaers troost te sine. 
			   
			 Kent Gode schult  
			 Hy salhem ws ontfermen  
			 Door zijn ghedult  
			 Dan hoort hy tsondaers kermen  
			 Den armen//beschermen  
			 Dats Christus werck, vaet mijn bedien  
			 Wilt tot hem vlien  
			 En wilt v seluen gans versaken  
			 Hy sal v lien  
			 Hem seluen bien  
			 Dat sal v salich maken. 
			   
			 Prinche bewijst  
{==F1v==} {>>pagina-aanduiding<<}
 
			 U duecht naer schriften leeren  
			 Uant quade rijst  
			 En wilt tot liefden keeren  
			 Ter eeren//ons Heeren  
			 Die voor ons aenden cruys volde  
			 Waeckt in ghebee  
			 En leeft als Christen leuen souwen  
			 Sijn bloet hout stee  
			 Dit is ons vree  
			 Stelt daer inne v betrouwen. 
		  

		
		
   
		  43. Na die wijse. Een meysken heb ick soo seer bemint.
 
		  
			 Een nieu liet heffen wy an  
			 Hoort toe ghy Christenen allen  
			 Uan onsen eersten Uader Adam  
			 Hoe dat hy is gheuallen 
				Gen.ij.  
			 Sijn eyghen wijsheyt heeft hem bedroghen  
			 Hy heeft gheuolcht zijns selfs raet  
			 Een mensche die op hem seluen staet  
			 Gods gheest wort hem ontoghen. 
			   
			 Adam was binnen der Paradysen 
				Gene.ij.  
			 Ghestelt van onsen Heere Godt  
			 Den boom des wetenscaps ghinck hy hem wysen  
			 En hy gaf Adam een ghebot  
			 Dat hy daer af niet en soude eten  
			 Adam vernam duer des duyuels raet  
			 Dat hy soude weten goed ende quaet  
			 Doen heeft hy in den appel ghebeten. 
			   
			 Adam is van Gods woort gheweken  
			 Ende alsoo in sonden ghecomen  
			 Doen heeft hy bekent zijns selfs ghebreken  
			 Ende heeft vijch bladeren ghenomen  
			 Maer ten mocht hem gheenen troost gheuen  
			 Sijn herte dat bleef altijt verstoort  
			 Want alleen by des Uaders woort  
			 Daer moet die siele by leuen. 
			   
{==F2r==} {>>pagina-aanduiding<<}
 
			 God die niemant begrypen en can  
			 Die hadde den mensche seer wtuercoren  
			 En sach alle de kinder van Adam an  
			 Dat si moesten zijn verloren  
			 Doen heeft hy hem een belofte ghegheuen  
			 Dat si noch een saet souden crijghen  
			 Dwelck des duyuels hooft noch sal doer ryghen  
			 Daer zijn si vast op ghebleuen. 
			   
			 Die Uader heeft die bruyloft bereyt  
			 Om ons sinen sone te gheuen  
			 Die liefde die hy tot ons leyt  
			 Heeft hem daer toeghedreuen  
			 Dat hy ons voor zijn Bruyt wil trouwen  
			 En maken ons alle zijn goet ghemeyn  
			 Door tghelooue moet dit gheschien  
			 Dat wy zijn beloeften houwen. 
			   
			 Christus is wt zijn glorie ghegaen  
			 En is inden vleesche ghecomen  
			 En heeft die Wet voor ons voldaen  
			 Dus en mach ons niemant verdoemen  
			 Wy waren daer aenghebonden  
			 Want si en heeft ons niet meer ghegheuen  
			 Maer Christus die heeftse nv opghegheuen)  
			 Dan kennisse van onsen sonden. 
			   
			 Ghelijck wy alle duer Adam steruen  
			 Als Paulus heeft bescreuen  
			 Soo worden wy nv door Christus eruen  
			 Kinderen van dat eewighe leuen  
			 Wy zijn door hem ghenesen  
			 Door Adam is die sonde ghecomen  
			 Christus die heeftse weder wech ghenomen  
			 Laet ons dancbaer wesen. 
			   
			 Christus heeft doch selue ghesproken  
			 Eer dat hy ontfinck zijn wonden  
			 Dat zijn lichaem sou worden ghebroken  
			 Ende ghegheuen worden voor onse sonden  
			 Ende mijn bloet wil ick v schincken  
{==F2v==} {>>pagina-aanduiding<<}
 
			 Dit is eenen put vol ghenaden  
			 Soo wie zijn siele nv wil versaden  
			 Hier wt soo moet hy drincken. 
			   
			 Door Christum alleen moeten wy bestaen  
			 Totten Uader te vergaren  
			 Die van elders in zijn rijcke willen gaen  
			 Dat zijn dieuen ende moordenaren  
			 En laet v dit cleyn oock niet beroouen  
			 Die sone des menschen moest zijn verheuen  
			 Op dat si alle souden hebben dat leuen  
			 Die in sinen naem gheloouen. 
			   
			 Wy zijn niet verlost door siluer oft gout  
			 Maer door tbloet ons Heeren 
				i.Pet.i.  
			 Hemel ende aerde is in zijn ghewout  
			 Wat zoude hy van ons begheeren  
			 Wort die hemel voor wercken verworuen  
			 Soo coempt die rechtuaerdicheyt door die Wet  
			 Uan Christo en hadden wy dan niet te bet  
			 Ende waer te vergheefs ghestoruen. 
			   
			 Door tgelooue zijn wy in Cristo rechtueerdich  
			 Ende niet door onse wercken  
			 Maer van ons seluen zijn wy Gods onweerdich  
			 Op ons en soude Godt niet mercken  
			 Maer in sinen sone heeft hy behaghen  
			 Hy is sonder onse verdienst tot ons ghecomen  
			 En heeft onse sonden op hem ghenomen  
			 Ende is aenden cruyce gheslaghen. 
			   
			 Niemant en mach tot Christum comen  
			 Ten waer hem van God ghegheuen  
			 Niemant en wil hem van sinen gelooue beroemen  
			 Maer bewijst v ghelooue metten leuen  
			 En volcht wel na Christus exempel  
			 Leert v seluen altoos versmaen  
			 Ende wilt altoos op Christum staen  
			 Sulcken hert is recht eenen Gods tempel. 
			   
			 Laet ons God louen na zijn gheboden  
			 En niet den menschen aencleuen  
{==F3r==} {>>pagina-aanduiding<<}
 
			 En wilt niet aenbeden vreemde Goden  
			 Want si en moeghen v niet gheuen  
			 God heeft zijn heylighen in grooter weerden  
			 Maer wy en hebben niet dan Iesus naem  
			 Daer wy salicheyt door moghen ontfaen  
			 Inden Hemel noch opter aerden. 
			   
			 Met ons menschen malcanderen vereenen  
			 Ende altoos liefde bewysen  
			 Weduwen ende weesen bystant verleenen  
			 Ende mildelijck den armen spijsen  
			 Wilt alle misdaet vergheuen  
			 Al hebben wy ghesondicht totter doot  
			 Gods bermherticheyt is soo groot  
			 Ghy sult comen int eewich leuen. 
			   
			 Och Cristenen als ghy van hier moet gaen  
			 Uoor wilt ghy doch vreesen  
			 Christus sal voor sinen Uader staen  
			 Om v voorsprake te wesen  
			 Want hy heeft selue ghesproken  
			 Compt alle tot my die beladen zijt  
			 Ick sal v maken al sonden quijt 
				Matt.xi.  
			 En wilt gheen ander soecken. 
			   
			 Ick bidde v alle Christenen fijn  
			 Wilt aen Gods woorden cleuen  
			 En schout quade leeringhen als fenijn  
			 Oft ghy wort daer duer vergheuen  
			 Aenden Phariseus neempt exempel  
			 Uan opgheblasentheyt ghinck hi hem beroemen 
				Lu.xviij.  
			 Ende ginck den Publicaen verdoemen  
			 Die achter lach inden tempel. 
			   
			 Die dit Liedeken heeft ghemaeckt  
			 God wil hem zijn gratie gheuen  
			 Dat hy niet tot houerdie en raect  
			 Want daer om zijn verdreuen  
			 Die Enghelen wt Gods rijcke  
			 En Dauid is daerom gheplaecht 
				Regum  
			 En Adam wten Paradijse gheiaecht 
				Gene.iiij. 
			 
{==F3v==} {>>pagina-aanduiding<<}
 
			 Met sinen kinderen alleghelijcke.  
		  

		
		
   
		  44. Na die wijse. Van Hensburch.
 
		  
			 ELck wil hem bedincken  
			 In desen elendighen tijt  
			 Wacht v voor droncken drincken  
			 Soo wie dat ghy zijt  
			 En wilt niet drincken in die nacht  
			 Al op des Heeren compts hout wacht  
			 Wat gaet die schriftuere belijen  
			 Een dronckaert en sal niet bedijen. 
			   
			 Noe plante de wijngaert rancke  
			 Soo Genesis ons vertreckt 
				Gene.  
			 Daer hy soo veel af drancke  
			 Soo dat hy lach ontdeckt  
			 Ende Lot verstaet de redene mijn 
				Gene.  
			 Die sliep by die dochteren zijn  
			 Uol wijn was hy ghedroncken  
			 Doen Sodoma was versoncken 
			   
			 {H3}Nabal die liet hem dienen 
				Regum.  
			 Een dronckaert alsoo ick las  
			 Die kanne al tusschen zijn beenen  
			 Hoe vrecke dat hy was  
			 Al duer zijn dronckenschap onwijs  
			 Soo weygherde hy Coninck Dauid spijs  
			 Dat hy niet en worde bestreden  
			 Dat heeft Abigael verbeden. 
			   
			 Elck wacht hem voor sondich sneuen  
			 Hier onder des hemels troon 
				Regum.  
			 Amon liet oock zijn leuen 
				Regum.  
			 Al wast een Conincks Soon  
			 Ende Ela Coninck in Israhel  
			 In dronckenschap maecte hy quaet spel  
			 Ueel houerdye ghinck hy vermeten  
			 Ende doen worde hy doot ghesmeten. 
			   
			 Den groeten Coninck Alecxsander  
			 Die sloech zijnen meester doot  
{==F4r==} {>>pagina-aanduiding<<}
 
			 [Kordolamoor] ende meer ander  
			 Twas al in dronckenschap groot  
			 Ende Symon Machebeus mee 
				Macha.  
			 Olyfaernus lach al voor een stee  
			 Al daer ghinck hem ontliuen  
			 Iudit die fluer van wijuen. 
				Iudith. 
			   
			 Roept Heer compt mijn te baten  
			 Tot den Prince in des hemels tent  
			 En drinckt doch al by maten  
			 Dat ghy v Heere bekent  
			 Verstaet doch Paulus reden wel  
			 Wie droncken drincken in ouerspel  
			 Dats hier ter weerelt leuen  
			 Die worden van Godt verdreuen. 
		  

		
		
   
		  45. Na die wijse. Vant schouvagherken.
 
		  
			 EEn goet nieu liet al van beghin 
				Luc.xv.  
			 Dat sal ick gaen verclaren  
			 Uan eenen Uader des huysghesin  
			 Soo ons Lucas gaet openbaren  
			 Twee sonen heeft hy behouden  
			 Den outsten diende hem van passe wel  
			 Den ioncsten was hem seer rebel  
			 Alsoomen mocht beschouwen. 
			   
			 Hy sprack Uader zijt des wel vroet  
			 Wilt my nv ouer gheuen  
			 Al mijn patrimonie goet  
			 Uan dat my is ghebleuen  
			 Gheeft my dat sonder claghen  
			 Het welck die Vader heeft ghedaen  
			 Dat hy soude pelgrimagie gaen  
			 En hem seluen wijsselijck draghen. 
			   
			 Als hy dat gelt hadde ontfaen  
			 Wilt dit exempel onthouden  
			 Hy heeft dat gelt terstont verdaen  
{==F4v==} {>>pagina-aanduiding<<}
 
			 Al met die schoone vrouwen  
			 Als hy zijn ghelt was quijte  
			 Toghen si hem alle zijn cleederen wt  
			 En lieten hem loopen als een schauuyt  
			 Seer pouer van habijte. 
			   
			 Daer na quaem eenen dieren tijt  
			 Dat hy met grooter pijnen  
			 Moeste gaen eten des seker zijt  
			 Wt den back al met die swijnen  
			 Hy sprack met weenende ooghen  
			 Wil ick weder tot minen Uader gaen  
			 Oft hy my wil in ghenade ontfaen  
			 Ootmoedicheyt betooghen. 
			   
			 Daer nae seer haestelijck met dien  
			 Ghinck hy die reyse aenueerden  
			 Ende viel neder op zijn knien  
			 Ootmoedelijck ter eerden  
			 Tot sinen Uader ghepresen  
			 Ick hebbe teghen v soo vele misdaen  
			 Wilt my als een huerlinck ontfaen  
			 Ick en ben niet weert v soon te wesen. 
			   
			 Wanneer die Uader dat verstont  
			 Ghinck hy zijn soon ontfermen  
			 Ende wert verblijt in sinen gront  
			 Ende nam hem in beyde zijn armen  
			 Die Uader riep als doen ten tijden  
			 Mijn soon die lang verloren was  
			 Is nv gheuonden op dit pas  
			 Wilt v met my verbliden. 
			   
			 Langt mijn sone dat beste abijt  
			 Mijn vrienden wil ick nooden  
			 Haelt sinen broeder met iolijt  
			 Dat beste calf sal ick doen dooden  
			 Verblijt v als nv ten stonden  
			 Mijnen verloren sone die ick hebbe verwacht  
			 Dwelck is dat menschelijck gheslacht  
			 Dat Christus heeft gheuonden. 
			   
{==F5r==} {>>pagina-aanduiding<<}
 
			 Den outsten soo hoort mijn vermaen  
			 Ghinck tot sinen Uader ghewaghen  
			 Uoor mi (ick ben v onderdaen)  
			 Hebdy noyt eenen bock gheslaghen  
			 Doen sprack die Uader ghepresen  
			 Van minen goede en hebdy gheen noot  
			 Maer uwen broeder die was doot  
			 Die is als nv verresen. 
			   
			 Al die met sonden zijn belaen  
			 En wilt toch niet wanhopen  
			 Maer wilt tot God den Uader gaen  
			 Sijn gracie staet altijt open  
			 Wilt v misdaet bekermen  
			 Ende laet v sonden wesen leet  
			 Want God is altoos bereet  
			 Om den sondaer te ontfermen. 
		  

		
		
   
		  46. Een ander.
 
		  
			 EEn eewighe vruecht die niet en vergaet  
			 Compt my altijts te voren  
			 Dat is den Heere mijn toeuerlaet  
			 Die my zijn stemme laet hooren  
			 Dan heb ic sulcken vruecht//mijn hert
				dat is verhuecht  
			 Als hy mi comt beschouwen//den Heere duer sinen
				gheest  
			 Weert van my alle tempeest  
			 Op hem alleene staet mijn betrouwen. 
			   
			 Noyt meerder vruecht in mi en was  
			 Dant nv is tot desen tiden  
			 Mijn trueren vergaet my alsoo ras  
			 Godts woort doet my verbliden  
			 Als ic dincke om tewich goet//dan crijge ic sulcken
				moet  
			 Ic en cans niet vertellen//van vruechden en
				Iolijt  
			 En vindick gheenen strijt  
			 Al eest dat si my quellen. 
			   
			 Te rechte heeft wel die Heere gheseyt  
			 Ick en sal v gheen weesen laten  
			 Ick maecke voor v die woonstadt bereyt  
{==F5v==} {>>pagina-aanduiding<<}

			 
			 Die hier mij niet en versaeckt  
			 Maer die mi hier belien//die sal ick tot allen tien  
			 Belijden alle gadere//voor minen hemelsche
				vadere  
			 En vreest niet ghy cleene schaer  
			 Ick ben alleene uwen ontladere. 
			   
			 Hoe sou ick mueghen zijn beswaert  
			 Als ick sulcken troost vinde  
			 Dat hi mi als zijn oogheappel bewaert  
			 Segghende mijn beminde  
			 Mach een moeder huer eyghen kint  
			 Uerlaten dit wel versint//al waert dat zijt ooc
				dede  
			 Ic en sal v nummermeer//verlaten doet na mijn
				leer  
			 Maer bringhen in des hemels stede 
			   
			 Al sulcken troost hebbe ick ontfaen  
			 Gheen vreese en compt mi aen  
			 Dat heeft de liefdes des Heeren ghedaen  
			 Met sinen soeten vermaen  
			 Nv en vrees ick sweert noch gloet  
			 Daer af danck ic den Heere goet//dat hi mi so comt
				stercken  
			 Die op den Heere betrout//veel vruecht dat hi
				aenschout  
			 Soo Godt in hem comt wercken. 
			   
			 Het werck Godts en wort niet ghesien  
			 Met vleeschelijcke ooghen  
			 Het moet al in den gheest gheschien  
			 Anders en macht niet dooghen  
			 Soo wie hier om arbeyt//tes al verlorenheyt  
			 Sy moeten eerst herboren wesen  
			 Duer water geest en vier//al naer Christus manier  
			 In een nieu leuen zijn verresen. 
			   
			 Gheen menschen en cunnen dit gheuroen  
			 Sy moeten haer eerst bekeeren  
			 En haer goet duncken van huer doen  
			 En volghen twoort des Heeren//so Cristus segt voorwaer  
			 Wilt my yemant volghen naer  
			 Die moet hem seluen eerst versaken  
			 En met zijn Cruyce vrij//wt liefden volghen my  
			 Die waerheyt sal hy smaken. 
			   
{==F6r==} {>>pagina-aanduiding<<}
 
			 Als ick in mijn verantwoorden stont  
			 Voor Heeren en valsche Propheten  
			 Doen gaf my die Heere wijsheyt in den mont   
			 Onderkennende haer secreten//daer si tvolc mede
				verleen  
			 Betoechde ic haer al gemeen//die daer by mi saten
				int ronde  
			 Ick vraechde die Gods kinderen fijn  
			 Moeten si alle Gheestelijck zijn  
			 Sy seyde Iase met haren monde. 
			   
			 Hoe compt dat ghy v Gheestelijck heet  
			 En dandere wereltsche scharen  
			 Doen toochdick haer met woorden breet  
			 Dat si secren waren, Cristo sprac vaet mijn
				bediet  
			 Voor de weerelt en bid ick niet  
			 Maer voor die ghy mi hebt ghegheuen  
			 Want si ooc niet en zijn, van der weerelt so ic en bin  
			 Daeromme worde si verdreuen. 
			   
			 Dus bid ick alle vrome lien  
			 Die daer de duecht hantieren  
			 En wil niet op die groote hoopen sien  
			 Met al huer quay manieren, want in Esdras vint men
				staen  
			 Datter veel meer sal vergaen  
			 Dan datter behouden sullen wesen  
			 Gelijc die groten vloet, meerder is dan die
				drupelen soet  
			 Dits Gods woort hooghe ghepresen. 
		  

		
		
   
		  47. Na die wijse. Babel is nv gheuallen.
 
		  
			 GHy Adams generacie  
			 Ghy hebt een cleyne cracht  
			 Compt nv tot deser spacie 
				Apo.iij.  
			 Uerwint des vyants macht  
			 Door Cristum alleen//den warachtighen
				steen 
				Eph.ij.  
			 Der Propheten en Apostelen gront 
				Mat.xxi.  
			 Dus wilt hem vast betrouwen  
			 Ende blijft in zijn verbont. 
			   
			 Uerblijt v o Syon ghepresen  
			 U bruydegom is bereet  
{==F6v==} {>>pagina-aanduiding<<}
 
			 Wt Iesse is hy gheresen 
				Esai.xi.  
			 Een licht ter weerelt breet 
				Io.viij.  
			 Twarachtich broot//wt tvaders schoot 
				Ioan.vi.  
			 Dat is ons leuen claer  
			 Hy heeft die doot verwonnen 
				ij.Tim.i.  
			 Het licht compt openbaer. 
				i.Ioan.ij. 
			   
			 Looft Godt en prijst hem seere  
			 Ghy Iacops wormkens cleen 
				Esai.xli/  
			 En neempt van hem gheenen keere  
			 Hy heeft ons ghewasschen reen  
			 Met zijn bloet voort//doort water int woort 
				Apoc.i.  
			 Sijn ghemeente alsomen leest 
				Ephe.v.  
			 Sijn lichaem
				zijn leden teere 
				i.Cor.xij.  
			 Hy ist diet al gheneest. 
			   
			 O Israel wtuercoren  
			 Neempt uwen roep nv waer  
			 En wilt die stemme nv hooren  
			 Die tot v roept eenpaer  
			 Uoor v is gheset//hier wel op let  
			 Doot ofte leuen present 
				Eccl.xv.  
			 En wilt niet murmureren  
			 En zijt doch niet verblent. 
				Nu.xiiij.xxi. 
			   
			 Doet op v ooghen al tsamen  
			 Ontsprinct nv wt den slaep  
			 Tis nv den tijt bequame 
				Eph.v.  
			 Wort nv een Christen knaep 
				ij.Cor.vi.  
			 Een nieu creatuer//van sonden puer 
				Gal.vi.  
			 Herboren in eenen gheest 
				i.Cor.xij.  
			 Door tghehoor der schriftueren  
			 Smaect nv wel desen keest. 
			   
			 Ureest niet ghy teere leden  
			 Al schijnt ghy verlaten te zijn  
			 Al zijt ghy nv vertreden  
			 Ick sal v verlossen wter pijn  
			 In weynich ghequelt//in vruechden ghestelt  
			 Noyt ooghen en hebbent ghesien 
				i.Cor.ij.  
			 Wat God huer gaet gheuen  
{==F7r==} {>>pagina-aanduiding<<}
 
			 Die hem hier nv belyen. 
			   
			 Blinckende cleederen reene 
				Apo.vi.  
			 Worden haer ghetrocken aen  
			 Salich zijnse die hier weenen 
				Luc.vi.  
			 En die op den berch Syons staen 
				Ap.xiiij.  
			 Sy werden ghecroont//met vruechden gheloont 
				iiij.Es.ij  
			 Haren Sabooth is nv hier by  
			 Haen strijt die is ghestreden  
			 Tlams bloet dat maect haer vry. 
				Apo.vij. 
			   
			 Broeders van Christus seden  
			 Bidt voor my tot alder tijt  
			 Soe doe ick in alle ghebeden  
			 Uoor v sonder respijt  
			 Ueel leden versaemt//een lichaem ghenaemt 
				i.Cor.xij.  
			 Oorlof hier mede het ent  
			 O Heere maect doch veerdich  
			 Uwen naem door my bekent.  
		  

		
		
   
		  48. Na die wijse. Ontwaect wt den slaep wie dat ghy
			 zijt.
 
		  
			 GHy broeders en susters weest verblijt  
			 Als ghy veruolghinge lijt  
			 Om Christus naem ghebenedijt  
			 Want dat rijcke Gods sal v erue wesen  
			 Uermaeckt v met Gods gheest altijt  
			 Want ghy toch salich zijt  
			 Als ghy om dwoort Gods wort benijt  
			 Soo wy Matheus int vijfde lesen  
			 Paulus seyt voorwaer 
				Mat.v.  
			 Twee Timotheum int derde claer  
			 Al die godsalich hier leuen 
				Tim.iij.  
			 Die moet veruolcht worden ende verdreuen. 
			   
			 Niet dan tribulatie voort  
			 Heeft hier die Christen nacie hoort  
			 Als Matheus oorboort 
				Matth.xxiiij.  
			 Staet int vierentwintichste gheschreuen  
			 Met grooter//discoort om Gods woort  
{==F7v==} {>>pagina-aanduiding<<}
 
			 Suldy worden vermoort  
			 Uan alle menschen verstoort  
			 Alleen om Christus naem verheuen  
			 Lucas int neghende staet 
				Luc.ix.  
			 Soo wie zijn leuen laet  
			 Om Christus naem die salt behouwen  
			 Dus en laet ons van Gods woort niet
				verflouwen. 
			   
			 Esaias int negenenvijftichste staet 
				Esa.lix.  
			 Die waerheyt wort versmaet  
			 Ia leyt gheuallen op der straet  
			 Die claerheyt machmen niet int voorscheyen lesen 
			 
			 Die waerheyt wort gheuanghen verstaet  
			 En al die vanden quaden afgaet  
			 En die boosheyt verlaet  
			 Die moet hier alle mans roof wesen  
			 Als Christus spreeckt seer soet  
			 Wort ghy ghehaet metter spoet  
			 Weet dat si my oock haetten en verdreuen  
			 Ioannes int vijftienste vint ghyt gheschreuen. 
				Ioan.xv. 
			   
			 Elaes het waer my groot verdriet  
			 Seyt Paulus te beroemen yet  
			 Dan int cruyce des Heeren siet  
			 Het staet totten Galaten int seste ghepresen 
				Gal.vi.  
			 Is Christus thooft selfs niet  
			 Als Lucas hoort mijn liet 
				Lu.xxiiij.  
			 Int vierentwintichste bediet  
			 Dan door lyden ghegaen is int shemels wesen  
			 Aldus moeten nv na gaen  
			 Sijn leden wilt diet verstaen  
			 Want ons Christus selue gaet leeren  
			 Dat die knecht niet meerder en is dan sinen
				Heeren. 
			   
			 Troost v met Godt en dit versint  
			 Dat hy castijt die hy bemint  
			 Ia gheeselt sinen soon ofte kint  
			 Eer dat hy hem wilt ontfanghen  
			 Als nv die castijnghe compt ontrint  
			 Soo weet dat ghy sinen sone bint  
{==F8r==} {>>pagina-aanduiding<<}
 
			 Totten Hebreen ist gheprint  
			 Int twelfste hoort toch na minen sanghe 
				Hebr.xij.  
			 Elcken sone die de Uader castijt  
			 Wie nv gheen castydinge en lijt  
			 Die si alle deelachtich waren  
			 Dat en zijn geen rechte sonen maer bastaren. 
			   
			 Mer laet ons lyden om dwoort Gods hier  
			 Want om Gods wille ist beter manier  
			 Dan om het quaet te lijden fier  
			 Alsser staet in Petrus int derde 
				Pet.iij.  
			 Want Godt ondersoect ons altijt schier  
			 Met druck veruolghinghe oft vier  
			 Aenhoort toch dit bestier  
			 Oft wy oock in hem sullen volherden  
			 Die nv volstantich blijft fijn  
			 Die sal dan salich zijn  
			 Matheus int vierentwintich gaetet verclaren 
				Matth.xxiiij.  
			 Dus laet ons hierom stryden allegaeren. 
			   
			 Al worden wy veruolghet swaer  
			 Wy lijdent al tis openbaer  
			 Men lastert ons hier en daer  
			 Mer wi bidden alser staet totten Corinten vier 
				Cori.iiij.  
			 Cruys dunct die verloren worden claer  
			 Een soetheyt alst oock blijckt voorwaer  
			 Maer tis die Christen schaer  
			 Oft die salich worden een cracht Gods hier  
			 Alsmen vint gheschreuen staen  
			 Corinten int eerste saen 
				Corin.i.  
			 Actum veertienste dat doet ons blijcken 
				Act.xiiij.  
			 Dat wi door veel verdriets moeten gaen in Gods
				rijcke 
			   
			 Dat Rijcke der hemelen lijt ghewelt  
			 Wie daer ghewelt om stelt  
			 Die crijghet onvermelt  
			 Matheus int elfde daer moechdijt vinden 
				Mat.xi.  
			 Wie tcruys des Heeren tonderuelt  
			 Oft daer niet van en helt  
			 Die wort voor Godt als niet ghetelt  
{==F8v==} {>>pagina-aanduiding<<}
 
			 Als Matheus ons int tiende gaet ontbinden 
				Mat.x.  
			 Wie om dwoort Gods niet en haet  
			 Sijn goet en leuen niet en versmaet  
			 Die en mach niet wesen Gods kint  
			 Lucas int veertienste dat ghijt claer vint 
				Luc.xiiij. 
			   
			 Al is die weerelt nv soo bly  
			 Laet ons met God onsen Prince vry  
			 Lyden een weynich ghestry  
			 Hier na sullen wy verblyden met den Heer  
			 Een vrouwe in deser tijt sien wy  
			 Heeft groote smerten pijnen en ghely  
			 Eer dat si baert hoort my  
			 Maer als si ghebaert heeft  
			 En ghedenct si die pijn niet meer  
			 Soo salt met ons oock zijn  
			 Ioannes sestien staghet fijn 
				Ioan.xvi.  
			 Romeynen int seuenste staet sonder swijcke 
				Ro.vij.  
			 Dat ons lijden by Gods glorie  
			 Niet en is te ghelijcken. 
		  

		
		
   
		  49. Een ander.
 
		  
			 GHy Christenen verstaet wel mijn bediet 
				Luc.xvi.  
			 Die rijcke en acht den armen niet  
			 Wat gaet ons Lucas vertellen  
			 Die rijcke man die leckerlijck adt  
			 Ende die den armen Lasarus vergadt  
			 Die ley nv begrauen inder hellen. 
			   
			 Hy lach gestreckt voor zijn duer om Godt  
			 Die Rijcke hiel daermede sinen spot  
			 Hy en wilde niet ontbeeren  
			 Doen quamen die honden//wilt dit door gronden  
			 Van die tafel gheloopen in corte stonden  
			 Ende leckte Lasarum zijn sweeren. 
			   
			 Die bedelaer is ghestoruen die doot  
			 Uan Gods engelen geuoert in Abrahams schoot  
			 Die Rijcke sterf oock in corter stont  
			 Hy wert gheuoert inder hellen gront  
{==G1r==} {>>pagina-aanduiding<<}
 
			 Daer niet en is dan suchten ende beuen. 
			   
			 Daer hi lach inder pijnen groot  
			 Sach hy Lasarum sitten in Abrahams schoot  
			 Die rijcke en wil dit niet verghessen  
			 Hi badt oft Lasarus mocht comen inder hellen
				gront  
			 En doen een droppel waters in sinen mont  
			 Om zijn tonghe van den heeten brant te lesschen. 
			   
			 Wanneer ghi de schriftuere wel doorsiet  
			 Soo en mochtet hem ghebueren niet  
			 Dit was tot zijnder onvroomen  
			 Seynt hem dan int huys des vaders mijn  
			 Daer noch vijf broeders van mi zijn  
			 Dat si in dese tormenten niet en comen. 
			   
			 Abraham antwoorde hem die daer lach int verdriet 
			 
			 Si hebben Moyses ende Propheten hooren
				si die niet  
			 Men sal Gods woort niet verdoouen  
			 Al waert dat yemant vander doot verrees  
			 Ende die hem dit altemael bewees  
			 Sy en soudens oock niet gheloouen. 
			   
			 Prince Godt hier mede eijnde ick mijn liet  
			 Het is warachtich aldus gheschiet  
			 Lucas die heuet ons gheschreuen  
			 Die bedelaer die daer badt zijn broot  
			 Die rust nv daer bouen in Abrahams schoot  
			 Die rijcke man bleef van Godt verdreuen. 
		  

		
		
   
		  50. Na die wijse. Ick claghe v o Heer al minen noot. 
 
		  
			 GHy die Christum hebt aenghedaen 
				Rom.vi.  
			 Sijt ghy met hem opghestaen 
				Gal.iij.  
			 Ende hebt dat voorghenomen 
				Coll.iij.  
			 Niet weder in doude leuen te gaen 
				Eph.iiij.  
			 Soo laet ons worden volcomen 
				Heb.vi.  
			 Uruchtbaer boomen. 
			   
			 Een yeghelijck boom dit ouerdenckt 
				Matth.iij.vij.  
			 Die gheen goede vruchten voort en brengt  
			 Sal worden afghehouwen 
				Luc.iij. 
			 
{==G1v==} {>>pagina-aanduiding<<}
 
			 Neempt waer die gauen die Godt v schenct  
			 En oeffene die ghetrouwe  
			 Sonder rouwe. 
			   
			 Christus spreeckt hier wel op siet  
			 Sonder my vermoecht ghy niet 
				Ioan.xv.  
			 Laet ons zijn gauen verwachten  
			 Op dat hy ons niet af en snijt  
			 Als wy gheen vruchten en brachten  
			 Door zijn crachten. 
			   
			 Als wy ons al voort quaet behoen  
			 Soo moeten wy ons tot dat goede spoen  
			 Wy en moghen niet ledich wesen  
			 Daer staet die Godt vreest die sal goet doen 
				Ecc.xv.  
			 Als wy in Ecclesiasticus lesen  
			 Acht op desen. 
			   
			 Doet nv aen alle menschen goet  
			 Uoor al thuys der gheloouighen voet 
				Gal.vi.  
			 Spreect Paulus wilt dit vaten  
			 Uoort maect ons Christus Iesus vroet  
			 Dat wy moeten comen te baten 
				Mat.v.  
			 Die ons haten. 
				Luc.vi. 
			   
			 Wie goet weet te doen tot eenigher stont 
				Iac.iiij.  
			 Doet hijt niet het is hem sondt  
			 Laet ons toch niet vertraghen  
			 Quaem die Heer en hy ons slapende vont 
				Matth.xxiiij.  
			 Wy souden seker veel slaghen  
			 Moeten draghen. 
				Luc.xij. 
			   
			 Hier om zijt neerstich in de weer  
			 Hebt altijt acht op Christus leer  
			 Laet v daer niet af leyden  
			 Den hertooch des leuens een lieflijck Heer 
				Act.iij.  
			 Wie sou ons van dien voorseyden 
				Ro.viij.  
			 Moghen scheyden. 
			   
			 Laet ons toch hooren alle zijn stem 
				Heb.iij.iiij.  
			 Want daer zijn woorden des leuens by hem  
			 Ioannes heuet beschreuen 
				Ioan.vi.  
			 Laet ons houden ons lichaem tem  
{==G2r==} {>>pagina-aanduiding<<}
 
			 Dat wy hier na moghen leuen  
			 En worden verheuen. 
			   
			 Uerheuen hier na dats ons begheert  
			 Wie hem hier verheft sal worden verneert 
				Matth.xxiij.  
			 Godt haet de hooueerdighe van gheeste  
			 Die hem die minste hier oordineert 
				Luc.xiiij.xviij.  
			 Die sal in des hemels foreeste  
			 Sijn die meeste. 
			   
			 Hierom en laet de houerdy  
			 Gheensins hebben heerschappy  
			 In uwe woorden oft ghedachten  
			 Dit leerde Tobias sinen sone hoort my 
				Tob.iiij.  
			 Ghy moet hier oock wel op achten  
			 Ghy gheslachten. 
			   
			 Ghy die Christenen zijt ghenaempt  
			 Wandelt soo uwen roep betaempt  
			 Als ons Paulus hout voor ooghen 
				Eph.iiij.  
			 Alsmen totten Ephesien naempt  
			 Wilt v na dijn vermoghen  
			 Alsoo voeghen. 
			   
			 Wy vinden totten Ephesien daer 
				Eph.v.  
			 Uan een ghemeynte alsoo claer  
			 Ghepresen bouen ghesteenten  
			 Christus is het hooft van haer  
			 Ulees been van sinen ghebeenten  
			 Die ghemeenten. 
			   
			 O God Prince der Princen fijn  
			 Wilt uwer ghemeynten beschermer zijn  
			 Wilt daer die dief wtkeeren  
			 Wy staen opt leuende woort van dijn  
			 Ghy weet dat wy niet en begheren  
			 Ualsche leeren.  
		  

		
		
   
		  51. Een ander.
 
		  
			 GHy christenen wilt ontwaken//saen  
			 Uwen naesten wilt ontfermen  
			 Draecht last die totten saken//staen  
{==G2v==} {>>pagina-aanduiding<<}
 
			 Ghy besorghers vanden armen  
			 D[u]er tghelooue, liefde bewijst  
			 Den naecten cleet, den hongherighen spijst  
			 Meest na dwerck sal vraghen  
			 Christus ten laetsten daghen. 
			   
			 U sacraficiedie ben ick moet  
			 Ghy moet v anders bereyden  
			 Alle creatueren die hooren my toe  
			 Die op de berghen weyden  
			 Den dorsteghen laeft, duer goet bescheet  
			 Herbercht hem die nieuwers vluchten en weet  
			 Meest na dwerck sal vraghen  
			 Christus ten laetsten daghen. 
			   
			 V brantoffer en gheer ick niet  
			 Hoort al na Gods vermonden  
			 Bermherticheyt uwen naesten biet  
			 Wt liefden bedect v sonden  
			 Uerlost de gheuangenen wt den banden stranck  
			 Uertroost uwen broeder hy leyt soo cranck  
			 Meest na dwerck sal vraghen  
			 Christus ten laetsten daghen. 
			   
			 Hoort toe ghy menschelijcke iuecht  
			 Wiltse ghebenedyden  
			 Die v haten, doet die duecht  
			 Bemintse die v benyden  
			 Eest dat yemant uwen mantel begheert  
			 Gheeft hem den rock, spreeckt Christus expeert  
			 Meest na dwerck sal vraghen  
			 Christus ten laetsten daghen. 
			   
			 Met vasten doedy v seluen veel ghepijns  
			 Thoot draeyt v ghelijck een coorde  
			 U herte is van binnen vol fenijns  
			 Die Prophete schrijvet met Gods woorde  
			 Schuert v herte, niet v cleederen bloot  
			 Uwen naesten suldy breken v broot  
			 Meest na dwerck sal vraghen  
			 Christus ten laesten daghen.  
		  

		
		
   
{==G3r==} {>>pagina-aanduiding<<}
 
		  52. Na die wijse. Tribulacie en verdriet.
 
		  
			 GHenade ende vrede 
				i.Pet.i.  
			 Uerstroyt hier en in alle steden  
			 In Ponto Galacien my wel verstaet  
			 Salich die hebben gheleden 
				Iaco.v.  
			 Christus is ons voorghetreden  
			 Broeders siet dat ghy die rechte duere in gaet 
				Ioan.x.  
			 Wilt Haman niet vreesen noch ooc skeysers placaet 
				Hest.iij.  
			 Gheen ander fondament wilt legghen hout alleen Christus accoort 
				i.Cor.iij.  
			 Want cruyt noch plaester hoort//en gheneest dan alleen Gods
				woort. 
				Sap.xvi. 
			   
			 Ick peynse in mijn ghedachten  
			 Om dese boose gheslachten  
			 Uan Abels tijden roept het bloet der heylighen wraeck  
			 Sy ontschuldighen met machten  
			 Waren wi in ons vooruaders crachten  
			 En si veruullen die maet//niet branden aen eenen staeck 
				Matth.xxiij.  
			 Sy dienen haren vader die oude slange den draeck 
			 
			 Wacht v voor haer droomen versticte leere en versmoort 
				Luc.xi.
				  
Ioan.viij.  
			 Want cruyt noch plaester hoort//en gheneest dan alleen Gods
				woort. 
				Sap.xvi. 
			   
			 Alle Prophecien  
			 Propheteerden van dit lijen  
			 Met druck met anxt mit veruolginghe groot  
			 Hoort na Petrus bedien  
			 Ualsche secten salmen vlien  
			 Die daer belouen tleuen en zijn selue doot 
				ij.Pe.ij.  
			 Trijck si willen sluyten dees blinde leyders bloot 
				Matth.xxiij.  
			 Die met quaden calck placken leest dese
				reden voort  
			 Want cruyt noch plaester hoort//en gheneest dan alleen Gods
				woort. 
				Eze.xiij.
				  
Sap.xvi.  
			   
			 Die waerheyt leyt op die straet  
			 Die afstaet van het quaet 
				Esa.lix. 
			 
{==G3v==} {>>pagina-aanduiding<<}
 
			 Die scrift is veruult hi moet alle mans roof zijn  
			 Hy wert soo seer ghehaet  
			 Uanden Babilonisschen raet  
			 Die daer wandelen in eenen heylighen schijn  
			 Die met vuyl water verualschen den rechten wijn  
			 Een weynich suerdeech cant al versueren, so Paulus
				oorboort 
				i.Cor.v.  
			 Want cruyt noch plaester hoort//en gheneest dan alleen Gods woort.
				
				Sap.xvi. 
			   
			 Dese boose ypocryten  
			 Die meynen te verbyten  
			 Door haren grouwel des Heeren claer beuel  
			 Sy soecken te ryten  
			 Ende door te smyten  
			 Het zijn woluen aen den auont ende leeuwen rebel 
				Sap.iij.  
			 Om onnoosel bloet te storten so loopen si seer fel  
			 Sy worden moede in desen en zijn daer in
				verstoort  
			 Want cruyt noch plaester hoort//en gheneest dan alleen Gods
				woort. 
				Sa.xvi. 
			   
			 Den Coninck vanden landen  
			 Wil maken den tempel Gods te schanden 
				Dan.xi.  
			 Maer zijn eygen God Maos[im] doet hy grote eere aen 
				Pet.vij.xvij.  
			 Maer God des verstanden  
			 Wort niet gheeert met menschen handen 
				ij.Tes.ij.  
			 Maer het kint der verdoemenisse compt nv ter baen  
			 En set hem in de plaetse daer hy niet en hoort te staen  
			 Het sal haest nemen, en eynde den tijt compt nv aenboort  
			 Want cruyt noch plaester hoort//en gheneest dan alleen Gods
				woort. 
				Sa.xvi. 
		  

		
		
   
		  53. Na die wijse. Veriubileert ghy Venus iongheren.
 
		  
			 GOds edel kinderen wilt doch gedachtich wesen  
			 Wat Cristus heeft voor ons voldaen  
			 Ende ooc de liefde die Cristo heeft bewesen 
			 
{==G4r==} {>>pagina-aanduiding<<}
 
			 Doen hi hem voor ons aenden cruyce liet slaen. 
			   
			 Door Adam waren wy al verloren  
			 Maer Christus heeft ons weder ghehaelt  
			 Door hem soo zijn wy nv nieuwe gheboren  
			 Want Christus heeft ons alder schult betaelt. 
			   
			 Met gout noch siluer noch met ander goede  
			 En heeft ons Christus niet ghecocht  
			 Maer met sinen heylighen dierbaren bloede  
			 Heeft hy ons ter salicheyt als nv ghebrocht. 
			   
			 Och mijn volck wat hebbe ick v bewesen  
			 Wat dinghen hebbe ick v misdaen  
			 Die doot voor v gesmaect aenden cruyce geresen  
			 Dat ghy mijn woort niet en cont verstaen. 
			   
			 Wie wasser oyt soo hooghe gheboren  
			 Die ons mocht helpen wter noot  
			 Doe wy al tsamen waren verloren  
			 Dan Iesus met sinen bitteren doot. 
			   
			 Dus en wilt v herte van hem niet wennen  
			 Want Christus claerlijcken heeft gheseyt  
			 Die mi hier bekent die sal ick oock bekennen  
			 By minen Uader in der eewicheyt. 
			   
			 Hy is een herder dats claer beschreuen  
			 Die voor zijn schapen ghetrouwelijck staet  
			 Want voor zijn schaepkens laet Cristus zijn
				leuen  
			 Dies sullen wi alle volghen na sinen raet. 
			   
			 Dus laet ons hem nauolghen allegader  
			 Een vast betrouwen met herten vry  
			 Want niemant en mach daer comen totten Uader  
			 Spreeckt Christus die Heer dan door my. 
			   
			 Den last van sonden en wil hi niet gewaghen  
			 Soo ons Mattheus dat claer belijdt 
				Mat.xi.  
			 Mijn iock is soet mijn last is licht om draghen  
			 Compt al tot mi die daer beladen zijt. 
			   
			 Ick ben die wech spreect Cristus die waerheyt en dat
				leuen  
			 Ick ben die duere ende inganck  
			 Die door mi ingaet die en sal ick niet begeuen  
			 Soeckt mi so suldy leuen na mijnen danck. 
			   
{==G4v==} {>>pagina-aanduiding<<}
 
			 Noch spreect Christus willet wel versinnen  
			 Willen wy gaen den rechten padt  
			 Dat wy malcanderen sullen beminnen  
			 Ghelijck ons Christus heeft lief ghehadt. 
			   
			 Laet ons sinen gheboden onderhouden  
			 Met broederlijcker liefden alsoot beraemt  
			 En met ghelooue opten Heere vast betrouwen  
			 Soo sullen wy Gods kinderen zijn ghenaemt. 
		  

		
		
   
		  54. Een ander.
 
		  
			 GOds edel kinder die hier soect te behagen  
			 In al v leuen uwen vader goet  
			 Hoort zijn geboden die hi wil sonder clagen  
			 Uan v ghedaen hebben wt liefden soet  
			 Sonder taenmercken verdriet oft voorspoet  
			 Door dese brengt hy v tot v selfs mishaghen  
			 En tot zijn ghenaden lopen doet. 
			   
			 Teerste is v Heere uwen God is een alleene  
			 Gheen ander goden en sullen voor hem staen  
			 Hem suldy aenbeden dienen ende anders gheene 
				Exodi.  
			 En alle goet van zijnder hant ontfaen  
			 Want alle hulpe en troost moet wt hem ghaen  
			 In al ons twifelen moeten wy al ghemeene  
			 Tot hem om raet lopen en ander versmaen. 
			   
			 Tweede is Gods name sult ghy met groter eeren  
			 In uwen mont nemen al sonder spot  
			 In gheenen sake ydelijck sult ghy v daer toe
				keeren  
			 Noch om verganclijck goet sweren by Godt  
			 Al dat ghy doet sal zijn na Gods ghebot  
			 Om sinen edelen name alleene te vermeeren  
			 Niemant elck prijs gheuen voor een lof. 
			   
			 Terde is wilt dencken dat ghi sult heylich
				maken  
			 Den Sabbaot of den dach des rusten soet  
			 Uan v selfs wercken rustende in al v saken  
			 Gods edel wercken doende metter spoet  
			 Met vasten betrouwen op twerck dat God doet  
			 Siende om v selfs verloegenen te gheraken 
			 
{==G5r==} {>>pagina-aanduiding<<}
 
			 Iesum met v cruyce volghende in ootmoet. 
			   
			 Tvierde is eert vader ende moeder eersame  
			 En weest die hulpsamich daer ghy moecht  
			 Al zijn si stranghe tot v en onbequame  
			 Weest haer nochtans gehoorsaem in dye duecht  
			 Om Gods wille al verdraghet met vruecht  
			 Want dit begheert Godt van v tot uwer vrame  
			 Daer voor beloeft hy v des leuens iuecht. 
			   
			 Tvijfste is met wercken noch met den
				wille ooc  
			 Wt nijt of gramschap en staet niemant doot mede  
			 Hebt met uwen naesten altijt pays en vrede  
			 Helpt vrient ende viant heeft hy schade of noot  
			 Want Ihesus selue is die v soo gheboot  
			 Aent cruyce ghestoruen om onse salicheden  
			 Die zijn vianden waren door sonden groot. 
			   
			 Tseste is v naesten goet en suldi niet stelen  
			 Noch met bedroch ontrecken wter hant  
			 Tsi in vercopen oft coopen ofte spelen  
			 Oft int onthouden eenich loon of pant  
			 Noch af winnen met listen huys of lant  
			 Mer hem te helpen en laet v niet veruelen  
			 Sonder taensien of ist vrient oft vyant. 
			   
			 Tseuenste is gheen ouerspel en suldi
				hantieren  
			 Noch in oncuysheyt leuen metter daet  
			 Met al v leuen als een Gods kint regieren  
			 Reyn ende cuysch beleiden uwen staet  
			 In woorden in wercken volghende Gods raet  
			 Sonder yet teghen Gods woorden te versieren  
			 Want daer wt compt die menschen alle quaet. 
			   
			 Tachste is en wilt gheen vals getuyge geuen  
			 Twelck uwen naesten brenct in swaer verdriet  
			 Mer zijt warachtich oprecht in al v leuen  
			 Gheen leughen spreken wat v gheschiet  
			 Maer na v herte gheeft des woorts bediet  
			 Soo suldy God uwen Uader sonder sneuen  
			 Als een goet kint na volghen diet v hiet. 
			   
			 Tnegenste is v herte en sal ooc niet begeeren 
			 
{==G5v==} {>>pagina-aanduiding<<}
 
			 Om te misbruycken een ander mans wijf  
			 Mer om haer eert suldy lieuer verteeren  
			 Mostet so ghebueren v goet en lijf  
			 Want Christus selue seyt dit woort seer stijf  
			 Toncuys aensiender vrouwen brenct sulc deeren  
			 Dat voor Godt ouerspel maect sulcken bedrijf  
			   
			 Tienste is na gheen goet en suldi ooc
				verlangen  
			 Dwelck uwen euen mensche toebehoort  
			 Noch metter herten begerich yt beuanghen  
			 Daer uwen naesten om soude zijn verstoort  
			 Want dit is natuere en oock Gods [evel] woort  
			 Dat elck een ander sal doen sonder verstranghen  
			 Dwelck hy wil dat hem sal ghedaen zijn voort.  
			   
			 Daer om o menschen bidt Godt om zijn genade  
			 Want van v seluen hebdy cleyne macht  
			 Om te volbrenghen al die na Gods gheest rade  
			 Godt moet v helpen door zijns selfe cracht  
			 Door v ghelooue in God dwelck hem verwacht  
			 Al dit ghebueren is dat ghy vroech en spade  
			 In hem betrout en zijn woort niet en veracht. 
		  

		
		
   
		  55. Na die wise Nv alle ontwaect.
 
		  
			 GOds woort prijst claer//int openbaer  
			 Ghy zijt eenpaer//door dwoort Gods herboren 
				1.Pet.1.  
			 Wie niet wort voorwaer//[do]et dit saet eerbaer 
				Ioan.iij.  
			 Herboren gaer//sal eewich zijn verloren  
			 Dit woort Gods maect ons wtuercoren  
			 Dus latet vast aen v beclyuen  
			 Alle vleesch als gras//vergaet seer ras 
				1.Pet.1.  
			 En smelt als was//dwoort Gods sal eewich bliuen. 
				Esai.xl.  
			   
			 Och vroom belijdt//dwoort Gods altijt  
			 En daet voor strijt//ghy Christen schare  
			 Door twoort ghy zijt//ghebenedijt  
			 Dus danct met vlijt//Gods woort eerbare  
			 Dwoort Gods helpt ons alle vare  
{==G6r==} {>>pagina-aanduiding<<}
 
			 Het can v sonden wt wrijuen  
			 Alle vleesch
				als gras//vergaet seer ras  
				1.Pet.1.  
			 En smelt als
				was//dwoort Gods sal eewich bliuen.  
				Esai.xl.   
			 Het woort Gods smal//[aet] houden [stal]  
			 Hier in dit dal//by v allegaren  
			 Godt seyt met schal//salich zijn al  
			 Die mijn woort
				sal//hooren ende dat bewaren  
				Luc.xi.  
			 Dus latet vroech in v vergaren  
			 Wiltet in v herte schryuen  
			 Alle vleesch
				als gras//vergaet seer ras  
				i.Pet.i.  
			 En smelt als
				was//dwoort etc.  
				Esai.xi.   
			 Dat godlijck woort//altoos aenhoort  
			 Blijft niet verstoort//maer wilt zijn vruchten smaken  
			 Met goet accoort//zijn wil oorboort  
			 Op dattet voort//v siele mach salich maken  
			 Och wilt niet
				slapen niet ontwaken  
				i.Tess.v.  
			 Dit woort wilt in v herte dryuen  
			 Alle vleesch
				als gras//vergaet seer ras  
				i.Pet.i.  
			 En smelt als
				was//dwoort etc.  
				Esai.xl.   
			 Siet dwoort
				Gods pleijn//is geest alleijn  
				Ioan.vi.  
			 En tleeft heel reyn//soo stater gheschreuen  
			 Tis tware
				greyn//een licht ghemeyn  
				Mat.xiij.  
			 Den wech certeyn//ten eewighen leuen  
			 Het is een cracht Gods sonder sneuen  
			 Ia dat harnas om
				onse lyuen  
				Eph.vi.  
			 Alle vleesch
				als gras//vergaet seer ras  
				i.Pet.i.  
			 En smelt als
				was//dwoort Gods etc.  
				Esa.xl.   
			 Dwoort Gods
				vermaert//soo schrift verclaert  
				Eph.vi.  
			 Is
				tgeestelijck swaert//in alle tijden  
				Heb.iiij.  
			 Tis scherp van
				aert//twelck onghespaert  
				Apoc.i.  
			 Can onueruaert//aen beyde zijden snijden  
			 Dit woort Gods heeft ons gaen beuryden  
			 Ghelooftet mannen ende wyuen  
			 Alle vleesch
				als gras//vergaet seer ras  
				i.Pet.i.  
			 En smelt als
				was//dwoort Gods etc.  
				Esa.xi.   
				
{==G6v==} {>>pagina-aanduiding<<}

			 Ons dwoort gods goet//verlichten doet  
			 Die herten soet//tmaect dagen van nachten  
			 Twoort ons behoet//tdoot vleesch en bloet  
			 Thout cracht mit spoet//en oordeelt die gedachten  
			 Tmaect salich alle gheslachten  
			 Het can die gheest verstyuen  
			 Alle vleesch
				als gras//vergaet seer ras  
				i.Pet.i.  
			 En smelt als
				was//dwoort Gods sal eewich bliuen.  
				Esai.xl.   
			 Ghy vrienden
				laet//dat godlijck saet  
				Matth.xiij.  
			 In v doen
				baet//oft ghy sult zijn verloren  
			 Weest gheen hoorders quaet//doet na Gods raet  
			 Thout werck en
				daet//dat ghi zijt nieus herboren  
				i.Pet.i.  
			 Niet al die
				roept Heer Heer is wtuercoren  
				Mat.vij.  
			 Maer die Gods wille bedriuen  
			 Alle vleesch
				als gras//vergaet seer ras  
				i.Pet.i.  
			 En smelt als
				was//dwoort Gods sal eewich bliuen.  
				Esai.xl.   
			 Rechtueerdich zijn//wy alle fijn  
			 Op dit termijn//door twoort Gods ghepresen  
			 Gheen geueynstheyt dijn//noch verdienst hoort mijn  
			 Noch heylich schijn//mach v verlossinge wesen  
			 Dwoort Gods alleen can ons ghenesen  
			 Dus laet gheen boosheyt aen v clyuen  
			 Alle vleesch
				als gras//vergaet seer ras  
				i.Pet.i.  
			 En smelt als
				was//dwoort Gods sal eewich blyuen.  
				Esa.xl.   
			 Troost ons o Heer//ons Prince seer  
			 U gheest sendt neer//laet v woort in ons schijnen  
			 Ons recht begeer//is na dijn leer  
			 Laet nemmermeer//ons van v woort verdwijnen  
			 Al lijden wy om v woort veel pijnen  
			 Al wiltmen ons daer om ontlijuen  
			 Alle vleesch
				als gras//vergaet seer ras  
				i.Pet.i.  
			 En smelt als
				was//dwoort Gods sal eewich bliuen.  
				Esa.xl.  

  
			 56. Een ander.

			 GOdt help my dat ick mach heffen aen  
			 Wat ons Matheus
				doet verstaen   
			 Uan eender heydenscher vrouwen  
				Mat.xv.  
				
{==G7r==} {>>pagina-aanduiding<<}

			 Sy is van Chananeen ghecomen  
			 En heeft haer toeulucht tot Christum genomen  
			 Ten heeft haer niet berouwen.   
			 Sy riep Ihesus Dauidts soon aen  
			 Dat was met rechte wel sinen naem  
			 Wt grooter barmherticheden  
			 Sy en heeft terstont gheenen troost ghecreghen  
			 Daer om soo en heeft si niet ghesweghen  
			 Haer vast betrouwen dede haer verbeden.   
			 Sy sprack o Heere ontfermt v mijns  
			 Mijn dochter heeft vanden vyant veel ghepijns  
			 Wilt my doch ter hulpen comen  
			 Ihesus en heeft haer gheen antwoort gegeuen  
			 Nochtans is si volherdich ghebleuen  
			 Het tis na gheschiet tot haerder vromen.   
			 Die dissypelen zijn voor Ihesum getreden  
			 En hebben al voor dat vrouken ghebeden  
			 Dat si hem niet na en soude roepen  
			 Ihesus sprack verstaet dit wel  
			 Ic ben ghesonden tot die schaepkens van Israhel  
			 Om die verloren weder omme te soecken.   
			 Dat vrouken is wederom tot Ihesum gegaen  
			 En heeft haer ghebet ootmoedich ghedaen  
			 Och Heere compt my te helpen  
			 Mijn sonden zijn mi van herten leyt  
			 En toont my v groote barmherticheyt  
			 En wilt mijn quellagie stelpen   
			 Ihesus sprack tot dat vrouken saen  
			 Het en waer niet eerlijck van my ghedaen  
			 Nv wilt dit wel duergronden  
			 Datmen den kinderen huer broot sal nemen  
			 En den vremde volcke sal gheuen  
			 En worpent soo voor die honden.   
			 Dat vrouken sprack laet mi genade geschien  
			 Het is doch dicwils wel meer ghesien  
			 Al aender Heeren tafelen allen  
			 En dat de hondekens eeten broot 
			 
{==G7v==} {>>pagina-aanduiding<<}
 
			 Dat den Heeren kinderen ouerschoot  
			 Die cruymkens die vander Heeren tafel vallen.   
			 Iesus sprack tot dat vrouken milt  
			 U gheschiede alsoo ghy seluer wilt  
			 Ghy hebt een groot betrouwen  
			 Daer omme soo en wilt v niet versaghen  
			 En wilt v misdaet voor Iesum beclaghen  
			 Het en sal v seker niet berouwen. 

   
			 57. Na die wijse. Soot beghint.

			 GHepeyns ghepeyns door fantasie  
			 Hoe ligt ghy my nv so seere en quelt  
			 Tsomwijlen truerich, tsomwijlen blie  
			 O Heer helpt
				ons behouden dat velt  
				ij.Cor.i.  
			 Compt coopt van my al sonder gelt  
			 Wijn en melck
				na schrift verhalen  
				Esai.lv.  
			 Sonder ghelt oft pant ghy en moecht niet falen.   
			 Compt ghy
				belaste ick wil v ontladen  
				Mat.xi.  
			 Spreect Christus de Heer int openbaer  
			 Al met
				mijn vlees wil ick v versaden  
				Ioan.vi.  
			 Die in my ghelooft ende volcht mi naer  
			 Uan
				diens lyue sulken vloeyen claer  
				Ioan.vij.  
			 Wateren des leuens elck merck
				dit snel  
				Ioan.iiij.  
			 Blijft bi Gods woort soo doet ghy wel.   
			 Wie het cruyce niet en wilt aenueerden  
			 En treden inden
				enghen padt  
				Mat.x.  
			 Die en houdt
				Christus niet van weerden  
				Mat.vij.  
			 Hoe sal hy comen in die nieuwe stadt  
			 Want wie niet
				altemael en versaect pladt  
				Ap.xxi.  
			 Ulees, bloet,
				ere, goet, lijf, ende leuen  
				Mat.x.xvi.  
			 Die en sal Christus
				gheen erfdeel gheuen.   
			 Maer die gheen
				deel met God en eruen  
				Mat.viij.  
			 Beter mochten si ongheboren zijn  
			 Als si dat nieu
				Ierusalem sullen deruen  
				Luc.ix.  
			 En gaen al in
				die eewighe pijn  
				Ap.xxi.  
			 Dan sullen si alle weenende zijn  
			 Als si door Gods woort haer oordeel ontfaen 
			 
{==G8r==} {>>pagina-aanduiding<<}
 
			 Die geen beteringhe en hebben ghedaen.   
			 Bekeert v nv spreeckt Christus saen  
			 Want dat
				hemelrijck is nv ghecomen by  
				Mat.iiij.  
			 Ghelooft
				Deuangelium die waerheyt neemt aen  
				Mar.i.  
			 Soo
				sal v die waerheyt maecken vry  
				Ioan.viij.  
			 Doet penitencie dat segghe ick dy  
			 Als Petrus den
				Ioden verclaert  
				Act.ij.  
			 Ende volbrengt
				Gods liefde vermaert.  
				i.Cor.xiij.   
			 Siet wel toe en
				laet v niet verleyden  
			 Als in deerste Corint int seste staet  
			 Uan oncuyssche, en afgoden dienare beyden  
			 Ouerspeelders,
				wreekelinghen, ende schenders quaet  
				Gal.v.
Eph.v.  
			 Dieuen, en
				gierighe en dronckaerts opstinaet  
			 En twistighe, en roouere, en moghen Gods rijck  
			 Niet besitten, nv noch eewichlijck.   
			 O lieue menschen wilt hier op mercken  
			 Want sodanighe
				zijn wy al gheweest  
				i.Cor.vi.  
			 Doen wy noch liepen in boose wercken  
			 Maer want ons
				Christus daer af gheneest  
				Apoc.i.  
			 Door die weder
				gheboorte somen dat leest  
				Eph.v.  
			 So wilt sober
				wesen in bedinghe waecken  
				i.Pet.v.  
			 Den ouden
				mensche moet ghy versaecken.  
				Col.iij.   
			 Weest altemael den Heer beuolen  
			 Al die de nieuwe gheboorte aen staen  
			 Ghelooft Gods woort ghy en sult niet dolen  
			 Door de liefde sult ghy Gods rijck ingaen  
			 Ende van
				Christo die croone ontfaen  
				iiij.Esd.ij.  
			 Hy sal v verblyden
				met melodye  
			 Die nv
				zijt beswaert sullen worden blye.  
				Ioan.xvi. 

   
			 58. Een ander.

			 GHesellekens vander rapenbloemen  
			 Laet ons bedriuen vruecht en spel  
			 Gods gheest die sal noch by ons comen  
			 Hy comt by ons want hy is snel  
			 Hy en macht niet laten, dat weet ick wel 
			 
{==G8v==} {>>pagina-aanduiding<<}
 
			 Hy siet alomme in zijn termijn  
			 Dat scheyden van Gods wtuercoren  
			 Tsceyden van dien dats deeuwyghe pijn.   
			 Ghelijck een bloemken seer wijt ontploken  
			 Soo moet ons herte nv gheschien  
			 Quaey fantasien laet zijn ghebroken  
			 En wilt v inden gheest verblien  
			 En wilt Gods liefde wel ouersien  
			 En schout verkeerde sinnen als fenijn  
			 Dat scheyden van Gods wtuercoren  
			 Tscheyden van dien dats deeuwighe pijn.   
			 Gods woort dat wort nv gans verheuen  
			 Ghelijck een bloem in haer bloeyen staet  
			 In Gods woort soo hanct der sielen leuen  
			 Tis ons soeter dan hoenich graet  
			 Cracht des vlees dit wel vaet  
			 Het licht v schoonder dan een robijn  
			 Dat scheyden van Gods wtuercoren  
			 Tscheyden van dien dats deeuwighe pijn.   
			 Prinche mijn Heeren en wilt niet trueren  
			 Al gheuoeldy in v den grooten strijt  
			 Groote gracie sal v ghebueren  
			 Al hebbens alle duyuels nijt  
			 Ghy wort van alle sonden quijt  
			 Ende Godt sal ons scencken der vruechden wijn  
			 Dat scheyden van Gods wtuercoren  
			 Tscheyden van dien dats deeuwighe pijn. 

  
			 59. Een ander.

			 GHy die niet meer in t'vleesch en zijt  
			 Maer soect des gheests profijt  
			 Inden bequamen tijt  
			 Seer hongherich zijt beseuen  
			 Werct
				spijse die nemmermeer en verslijt  
				Ioan.vi.  
			 Maer blijft ghebenedijt  
			 Int eeuwich leuen beurijt  
			 Dwelck smenschen sone can gheuen  
			 
{==H1r==} {>>pagina-aanduiding<<}

			 Dat is zijn edel woort  
			 Uoor die tgelooft en hoort  
			 En daer in blyuen  
			 Sullen by God beclijuen.   
			 Inden
				beghinne was twoort eerbaer  
				Ioan.i.  
			 En twoort was by God eenpaer  
			 Godt was dat woort voorwaer  
			 In hem was tleuen wtuercoren  
			 En tleuen was tlicht van den menschen claer  
			 Maer die duysternisse swaer  
			 En begrypent hier noch daer  
			 Dan die wt God zijn gheboren  
			 En dit woort in corter stont  
			 Wort vleesch dwelck by ons woont  
			 Seer groot van prijse  
			 Den
				gheloouighen tot eender spijse.  
				Ioan.vi.   
			 Ick ben seyt Christus dat hemels broot  
			 Ghedaelt
				wt svaders schoot  
				Ioan.vi.  
			 Uoor den hongherighen minioot  
			 Die tot my comen met lusten  
			 Gheloouende mijn woort wt liefden groot  
			 En om hongher sweert noch doot  
			 En buyghen in gheender noot  
			 Die en sullen hongheren noch dorsten  
			 Maer leuen met voorspoet  
			 In mijns vaders rijcke soet  
			 Uol van ghenaden  
			 Mijn woort can elcken versaden.   
			 Om mijns
				woorts wille groot ende cleijn  
				Ioan.xv.  
			 Dat ick v sprack ghemeijn  
			 So sidi alle reijn  
			 Dus blijft daer in altesamen  
			 Want blijft ghy in mi ick blijue in v certeijn  
			 Fondeert v op
				desen steijn  
				i.Pet.ij.  
			 Om mijns naems wille alleijn  
			 Uan mijn woort
				en wilt v niet schamen  
				Mar.viij.  
			 Maer dat seer
				stout belijen  
				Luc.ix.  
				
{==H1v==} {>>pagina-aanduiding<<}

			 Het sal uwen gheest verblyen  
			 En spijse mede  
			 Al in der
				eewichede.  
				Sa.xvi.   
			 Cruyt noch plaestere aen gheenen cant  
			 En ghenas o Heere want  
			 Dijn soete woort playsant  
			 Heeft dat ghedaen alleene  
			 Want het is die
				fonteyne vol wijsheyt gheplant  
				Eccl.i.  
			 Een schilt een vierich brant  
			 Den gheloouighen een onderstant  
			 Om nemmermeer van hem te scheene  
			 Wt liefden hier ghedaelt  
			 Die ons schult heeft betaelt  
			 En de doot
				versleghen  
				i.Cor.xv.  
			 Die wy door Adam al vercreghen.   
			 [Hie]rmee die Gods edel woort ontfaen  
			 En daer door vroom wederstaen  
			 Al sweerelts valsch beraen  
			 En haer cleederkens wasschen blyde  
			 Int bloet des
				Lammekens dat edel graen  
				Apo.vij.  
			 Het welcke sal afdwaen  
			 Haer traenkens na tvermaen  
			 Als zijn ghebenedyde  
			 Hongher ende dorst gheschal  
			 Sal hy haer weeren al  
			 Sonder cesseren  
			 Dat Lammeken sal domineren. 

  
			 60. Na die wijse. Ghy amoruese ontwaect.

			 GHy christen menschen ontwaect  
			 Ende Gods woorden smaect  
			 Niet langhe en slaept  
			 Godt roept ons alle ghemeene  
			 Der weerelt vruechden staect  
			 Naer Gods beloeften haect  
			 En v seluen versaect  
			 
{==H2r==} {>>pagina-aanduiding<<}

			 Toont v ghelooue reene  
			 Want Christus is onsen troost alleene.   
			 Weest vrolijck allegaer  
			 Tot desen nieuwen Iaer  
			 Sijt sonder vaer  
			 Alle die in Christo zijt herboren  
			 Sijn iock is
				licht voorwaer  
				Matt.xi.  
			 Uolcht zijn woorden naer  
			 Wt liefden openbaer  
			 En laet v ghelooue hooren  
			 Want Christus bemint zijn wtuercoren.   
			 Uerblijt v alle in dit kindekijn  
			 En wilt nv vrolijck zijn  
			 Ontslaet v alle pijn  
			 Hy sidt byden vader verheuen  
			 Hy is ons medecijn  
			 Hy gheneest ons crancheyt fijn  
			 Met olije ende wijn  
			 Wilt hy alle misdaet vergheuen  
			 Soo sullen wy eewich leuen.   
			 Broeders zijt nv eens sins ghemoet  
			 Want Christus die is ons goet  
			 Dit kindeken soet  
			 Dat die Uader ons heeft ghesonden  
			 Tot onser sonden boet  
			 Sijt simpel ende vroet  
			 Naer Gods woorden doet  
			 Waect en wort wacker gheuonden  
			 Want die Heer en compt niet tot allen stonden.   
			 O alder liefste zijt doch wel bedacht  
			 Ende Christus toecomste wacht  
			 Dach ende nacht  
			 Is alle die weerelt in lijden  
			 Die Propheteii werden volbracht  
			 Die duyuel voor zijn iacht  
			 Christus die toont zijn cracht  
			 Denct om die leste tyden  
			 
{==H2v==} {>>pagina-aanduiding<<}

			 Ghy wtuercoren wilt v in Godt verblyden.   
			 Christen mensche neempt dit in danck  
			 Die in die liefde zijt cranck  
			 Gaet nv den rechten ganck  
			 En versoent Christum alle gaere  
			 In zijn leden al sonder bedwanck  
			 Sy wachten al na den ontfanck  
			 Ick bid v en toeft niet lanck  
			 Sy hebbens noot voorwaere  
			 Uersoeckt Christum tot desen nieuwen Iaere. 

   
			 61. Na die wijse. Help Godt wie mach ghelinghen.

			 GHy Christen broeders te samen  
			 Wilt aenhooren een liedeken recht  
			 Uol hoochprijselijcke namen  
			 Uan den sone Gods ghesecht  
			 Aenschout die schrift al na den gheest  
			 Op dat ghy recht moecht bekennen  
			 Dat hy van
				tbeghin is gheweest.  
				Mich.v.   
			 Inden eersten wilt aenmercken  
			 Hoe
				Christus is dat goddelijck woort  
				Ioan.i.  
			 Daer door zijn
				Uader ghinck wercken  
				Eph.iij.  
			 In den beghin
				soo wy hebben ghehoort  
				Collo.i.  
			 Als Godt hemel
				ende aerde fundeerde reijn  
				Gene.i.  
			 Soo was dit woort by hem verheuen  
			 Een metten Uader
				ghemeijn.  
				Ioan.x.xiiij.xvij.   
			 Wy bekennen
				na schrifts belyden  
			 Elck een met ooren hoort  
			 Hy was van
				eewighen tyden  
				Mich.v.  
			 Wie can
				vertellen zijn gheboort  
				Esai.liij.  
			 Hy is Gods
				euenbeelts alleyn  
				Sap.vij.  
			 Dat schijnsel
				zijnder heerlijckheyt  
				ij.Cor.iiij.  
			 Een spieghel zijns
				wesens reijn.   
			 Wt den mont des
				alderhoochsten verheuen
				Collo.i.  
			 Is dat woort van
				eewicheyt  
				Eccl.xxiiij.  
			 En dat woort was
				by Godt beneuen  
				
{==H3r==} {>>pagina-aanduiding<<}

			 In Godt was dat
				woort so Ioannes seyt  
				Ioan.i.  
			 Hy is alleen
				die wijsheyt Godes groot  
				Bat.iij.  
			 Gheboren
				uan den Uader  
				Eccl.xxiiij.  
			 Om ons te
				verlossen vander doot.   
			 Als de mensch
				Gods gebot had gebroken  
				Gen.iij.  
			 Door des
				listighen duuels raet  
				Sapi.i.  
			 Soo heeft Godt tot hem ghesproken  
			 Ende beloouet
				eenen saet  
				Gen.iij.  
			 Die ons soude verlossen, van tvyants nijdt  
			 En breecken zijn hooft in stucken  
			 Hieromme zijn wy verblijt.   
			 Dit saet vol
				alder eeren  
				Psalm.lxxxix.  
			 Wert Godes
				bruyt hier toegheseyt  
			 Uan tbeghin te
				genereren  
				Esai.xi.  
			 Door die beloften hoort dit bescheyt  
			 Uan gheslacht tot
				geslacht so Matheus verclaert  
				Mat.i.  
			 Ander beloeften
				in figueren  
				Luc.iij.  
			 Is die sone
				gheopenbaert.  
				Ezech.xxxvij.   
			 Dit saet willet
				recht aenschouwen  
			 Wt den gehlooue na den gheest vry  
			 Als eenen waren
				Isaack vol trouwen  
				Ge.xxi.  
			 Nochtans voor
				Abraham was hy  
				Io.viij.  
			 Hy is die wijse Salomon pertinent  
			 Uanden rechten
				Dauid ghecomen  
				Psalm.c.xxxij.  
			 Na der
				beloeften bekent.   
			 Hy wert oock
				Dauid gheheeten  
				Esai.xi.  
			 Als een wortel
				een rechte stam  
				Ezech.xxxvij.  
			 Dauid noemde hem
				een Heer vermeten  
			 Eer hy op aerden
				quam  
				Apo.v.xxij.  
			 Alle Coninghen
				waren van hem een figuer  
			 Dat hy
				eewelijck soude regneren  
				Psal.c.x.  
			 Met sinen
				septer puer.  
				Psalm.ij.xiv.   
			 Dese roede was in
				Syon gheseten  
			 Als een
				plantinghe des Heeren wel  
				Esa.viij.  
			 Hooch edel bouen alle Propheten  
			 De gherechte
				Emanuel  
				Esai.vij.viij.  
			 Hy is dat woort
				der gherechticheyt  
				
{==H3v==} {>>pagina-aanduiding<<}

			 Eenen rechten
				vorst des vreden  
				Esai.ix.  
			 Als Esaias heeft gheseyt.   
			 Desen soon vol
				alder eeren  
				Ioan.i.  
			 Die in
				Godlijcker ghedaente was  
				Phil.ij.  
			 Die ghinck hem seluem verneren  
			 Na des Uaders wille te pas  
			 De ghedaente eens knechts nam hy aen  
			 Om ons exempel te wesen  
			 Sijn
				voetstappen na te gaen.  
				i.Pet.ij.   
			 Een reyne
				maghet ghepresen 
				Esai.[vij].  
			 Uan Godt voorsien en hooch gheacht  
			 Alst consenteerde
				in desen  
				Luc.i.  
			 Ontfinck si door
				des gheests cracht  
				Matt.i.  
			 Sy gheloofde Gods woort en is ghewis  
			 Een kint wt haer
				gheboren  
				Mat.ij.  
			 Ons tot een sone
				hy ghegheuen is.  
				Esa.ix.   
			 Desen soon hooch van weerden  
			 Uan den
				hemel hemelsch somen beuint  
				Ioan.iij.  
			 Die andere
				Adam op eerden  
				i.Cor.xv.  
			 Nochtans en was hy niet eertsch ghesint  
			 Al
				vander eerden en was hy niet  
				Ioan.viij.  
			 Dat woort is
				vleesch gheworden  
				Ioan.i.  
			 Als ons Ioannes bediet.   
			 Als hy hem op
				der werelt verclaerde  
				Mat.viij.  
			 Heeft hy ghetoont zijn Godlijcke macht  
			 Sijn
				vader hem openbaerde  
				Ioan.v.  
			 Als zijn
				beminde sone gheacht  
				Matt.iij.  
			 Dit isser broot
				vanden hemel ghedaelt  
				Mar.i.  
			 Sijn
				vleesch is ons een spijse  
				Ioan.vi.  
			 Onse schult
				heeft hy betaelt.  
				Esai.liij.   
			 Alle
				dat hy van sinen Uader hoorde  
				Ioan.iij.  
			 Ende wat hy te
				voren hadde ghesien  
				Ioa.viij.  
			 Dat selfde hy verantwoorde  
			 Noyt sulcken wonder en sachmen gheschien  
			 Daer en hadde
				noyt mensch Godt aenschout  
				Io.i.vi.  
			 Dan die eenighen soon der vaders  
			 Wel hem die op hem betrout.   
			 
{==H4r==} {>>pagina-aanduiding<<}

			 Die dooden gaf
				hy dat leuen  
				Matt.xi.  
			 En de blinden
				haer ghesicht  
				Luc.vij.  
			 De sonden mocht
				hy vergheuen  
				Matt.ix.  
			 Dees wercken vielen hem licht  
			 Hy is de poort,
				ende rechte baen  
				Ioan.x.xiiij.  
			 Niemant en compt
				totten Uader  
			 Hy en moet door den soone gaen.   
			 Dese soon die
				mach ons leeren  
				Io.xiiij.  
			 Want hy selfs de
				waerheyt is pleyn  
				Ioan.x.  
			 Sijn schaepkens gaet hy informeren  
			 Door sinen
				gheest een vertrooster alleyn  
				Io.xiiij.  
			 Wilt draghen
				sinen last soo hy ons ghebiet  
				Mat.xi.  
			 Hy is een fonteyne des leuens  
			 Sijn gracie
				gheeft hy om niet.  
				Esa.lv.   
			 Onse sonden
				heeft hy ghedraghen  
				Esai.liij.  
			 Veel smerten met grooter noot  
			 Al van tbeghin
				der daghen  
				Apo.xiij.  
			 Is dat Lammeken ghedoot  
			 Uoor ons ouertredinghe heeft hy ghebeen  
			 Doen wy Gods
				vyanden waren  
				Collo.i.  
			 Stelde hy sinen
				Uader te vreen.  
				Eph.ij.   
			 Dits onse salichmaker warachtich  
			 Een rechte
				arm van sinen Uaer  
				Esai.liij.  
			 In hem soo
				woont lijfachtich  
				Collo.ij.  
			 Die volle Godheyt eenpaer  
			 Ioannes
				noempt hem warachtich Godt  
				i.Ioan.v.  
			 Daer toe dat eewich leuen  
			 Dit is die sommighe een spot.   
			 Laet ons de
				Uader door Christum bidden  
				Io.xiiij.  
			 Ende vergaderen
				in sinen naem  
				Matth.xviij.  
			 So is hy by ons
				int midden  
			 Die hem inden
				gheeft aenroepen bequaem  
				Ioan.iiij.  
			 Tot prijs zijns Uaders altijt voorwaer  
			 Soo hem
				Thomas heeft beleden  
				Ioan.xx.  
			 Bekennen wy Christum claer.   
			 Desen sone vol van ghenaden  
			 Gaf sinen
				discipulen de macht  
				Matt.x.  
				
{==H4v==} {>>pagina-aanduiding<<}

			 Sy deden wel
				wonderdaden  
				Mar.iij.  
			 Door sinen naem
				gheacht  
				Luc.ix.  
			 Hy beualse te
				doopen in sinen naem  
				Matth.xxviij.  
			 Alle die hier
				aen gheloouen  
			 Die zijn daer
				oock toe bequaem.  
				Mar.xvi.   
			 Al dat daer meer staet beschreuen  
			 Uan desen soon excellent  
			 Bekennen wy al beneuen  
			 Dat oudt ende nieuwe testament  
			 Hy is God ouer al in eewicheyt  
			 Int neghenste
				tot den Romeynen  
				Rom.ix.  
			 Heeftet Paulus wt gheleyt.   
			 Ten heeft my niet verdroten  
			 Al om te dichten dit liet  
			 Om mijn rechte mede ghenoten  
			 Soo isset wt liefden gheschiet  
			 En nemet ten besten mijn cort ghesang  
			 Soutmen al van Christo verhalen  
			 Mijn liet viel veel te lang. 

   
			 62. Na die wijse. Tribulacie en verdriet.

			 GHy Christelijcke schare  
			 Wilt v in Godt verblyden  
			 Sonder vermyden  
			 Ons ghenaect eenen soeten tijt  
			 Met desen nieuwen Iare  
			 Soo wilt nv vromelijck strijden  
			 Aen alle siden//soo zijn wy nv beurijt  
			 Dus schept doch nv Iolijt  
			 Hier in dit aertsche crijt  
			 Ons is doch nv
				gheboren  
				Luce.ij.  
			 Den Heere ghebenedijt  
			 Hy is die voor ons strijt  
			 Al heues die vyandt spijt.   
			 Ut rechter liefden ient  
			 
			 Heeft ons den Uader ghegheuen 
			 
{==H5r==} {>>pagina-aanduiding<<}
 
			 Sijnen soon verheuen  
			 Daer duer wy hebben ontfaen  
			 Een blyschap exelent  
			 Daer langhe af is ghescreuen  
			 Waer door wi int leuen//vanden doot zijn
				ghestaen  
			 Hy is die rechte baen  
			 Al die door hem in ghaen  
			 Die sullen salich wesen  
			 Hy heeft voor ons voldaen  
			 Want tis doch zijn vermaen  
			 Compt al die
				zijn belaen.  
				Mat.xi.   
			 Alleen zijn woort ghelooft  
			 En schout die Ipocryten  
			 Die eyghen profijten  
			 Sijn soeckende talder stont  
			 Door haer wordt ghy berooft  
			 Want si met appetyten  
			 Gods schaepkens verbyten//door haren boosen gront  
			 Maer houdt Godts verbondt  
			 Al wordy dan door wont  
			 Wilt vast int woort betrouwen  
			 Soo wordy gans ghesont  
			 Al wat Schriftuere vermont  
			 Hout vast in uwen gront.   
			 O Princhelijck ingien  
			 Wilt danckelijck ontfanghen  
			 Sonder verstranghen  
			 Dit vrolijck nieuwe Iaer  
			 En looft den Heere midts dien  
			 In allen soeten sanghen  
			 Wilt altijt aenhangen//zijn heylige woort eerbaer  
			 En hebt doch gheenen vaer  
			 Uoor dongheloouighe schaer  
			 Die v den Heere
				wijsen  
				Matth.xxiiij.  
			 Te suecken hier
				oft daer  
			 Sijn woort blijft alleen waer  
			 En vreest doch niet een haer. 

  
			 
{==H5v==} {>>pagina-aanduiding<<}
 
			 63. Na die wijse. Ontwaect wten slaep wie dat ghy zijt.

			 GHy broeders en susters weest verblijt  
			 Als ghy veruolghinghe lijt  
			 Om Christus naem ghebenedijt  
			 Want dat rijcke Gods sal v erue wesen  
			 Uermaect v met Gods gheest altijt  
			 Want ghy toch salich zijt  
			 Als ghy om
				dwoort Gods wort benijt  
				Luc.vi.  
			 Soo wy
				Matheus int vijfde lesen  
				i.Pet.iiij.  
			 Paulus seyt voorwaer  
			 Twee Timotheum int derde claer  
			 Al die Godsalich hier leuen  
			 Die moet veruolcht worden ende verdreuen.   
			 Niet dan
				tribulatie voort  
			 Heeft hier die Christen nacie hoort  
				Matt.x.  
			 Als Matheus oorboort  
			 Staet int vierentwintichste ghescreuen  
			 Met
				groot discoort//om Gods woort  
				Ioan.xvi.  
			 Suldy worden
				vermoort  
				Ro.viij.  
			 Uan alle menschen verstoort  
			 Alleen om Christus naem verheuen  
			 Lucas int
				neghende staet  
				Mat.xvi.  
			 Soo wie zijn leuen laet  
			 Om Christus
				naem die salt behouwen  
				Mar.viij.  


			 Dus en laet ons van Gods woort niet verflouwen   
			 Esaias int negenenvijftichste staet  
			 Die waerheyt wort versmaet  
			 Ia leyt gheuallen op der straet  
			 Die claerheyt machmen niet int voorschijn lesen  
			 Die waerheyt wort gheuanghen verstaet  
			 En al die vanden quaden afgaet  
			 En die boosheyt verlaet  
			 Die moet hier alle mans roof wesen  
			 Als Christus spreect seer soet  
			 Wort ghy ghehaet metter spoet 
			 
{==H6r==} {>>pagina-aanduiding<<}
 
			 Weet dat si my oock haetten en verdreuen  
			 Ioannes
				int vijftienste vint ghijt gheschreuen.  
				Ioan.xv.   
			 Eylaes het waer my groot verdriet  
			 Seyt Paulus te beroemen yet  
			 [Dan] int cruyce des Heeren siet  
			 Het staet Galaten int seste ghepresen  
				Gala.vi.  
			 Oock Christus thooft selfs niet  
			 Als Lucas hoort mijn liet  
			 Int vierentwintichste bediet  
			 Dan door lyden ghegaen is int shemels wesen  
			 Aldus moeten nv na gaen  
			 Sijn leden wilt dit verstaen  
			 Want ons Christus selue gaet leeren  
			 Dat die knecht
				niet meerder en is dan sinen Heeren.  
				Mat.x.   
			 Troost v met Godt en dit versint  
			 Dat hy castijt
				die hy bemint  
				Pro.iij.  
			 Ia gheesselt
				zijn soon ofte kint  
				Apo.iij.  
			 Eer dat hy hem wilt ontfanghen  
			 Als nv die castijnghe compt ontrint  
			 Soo weet dat ghy zijn sone bint  
			 Totten Hebreen ist gheprint  
			 Int tweelste
				hoort toch na mijn sanghen  
				Heb.xij.  
			 Elcken sone die de Uader castijt  
			 Wie nv gheen castydinghe en lijt  
			 Die si alle deelachtich waren  
			 Dat en zijn geen rechte sonen mer bastaren.   
			 Mer laet ons lyden om dwoort Gods hier  
			 Want om Gods wille ist beter manier  
			 Dan om het quaet te lyden fier  
			 Alsser staet
				een Petrus int derde  
				i.Pet.iij.  
			 Want Godt ondersoect ons altijt schier  
			 Met druck veruolghinghe oft vier  
			 Aenhoort toch dit bestier  
			 Oft wy oock in hem sullen volherden  
			 Die nv volstantich blijft fijn  
				Mat.x.  
			 Die sal dan
				salich zijn  
				Mar.xiij.  
			 Matheus vierentwintich gaetet verclaren  
			 
{==H6v==} {>>pagina-aanduiding<<}

			 Dus laet ons hierom stryden allegaere.   
			 Al worden wy veruolghet swaer  
			 Wy lident al tis openbaer  
			 Men lastert ons hier en daer  
			 Mer wy
				bidden alser staet Corinten vier  
				i.Cor.iiij.  
			 Tcruys dunct die verloren worden claer  
			 Een sotheyt alst oock blijckt voorwaer  
			 Maer tis die Christen schaer  
			 Oft die salich worden een cracht Gods hier  
			 Alsmen vint gheschreuen staen  
			 Corintien int
				eerste saen  
				i.Cor.i.  
			 Actum
				veertienste dat doet ons blijcken  
				Act.xiiij.  
			 Dat wi door veel verdriets moeten gaen in Gods
				rijcken.   
			 Dat rijcke der hemelen lijdt ghewelt  
			 Wie daer
				ghewelt om stelt  
				Luc.xvi.  
			 Die cryghet onuermelt  
			 Mattheus int
				elfste daer moechdijt vinden  
				Mat.xi.  
			 Wie tcruys des Heeren tonderuelt  
			 Oft daer niet
				van en helt  
				Lu.xiiij.  
			 Die wort voor Godt als niet ghetelt  
			 Als Matheus ons
				in tiende gaet ontbinden  
				Mat.x.  
			 Wie om dwoort Gods niet en haet  
			 Sijn goet en leuen niet en versmaet  
			 Die en mach niet wesen Gods kint  
			
			 Lucas int veertienste dat ghijt claer vint.  
				Lu.xiiij.   
			 Al is die weerelt nv soo bly  
			 Laet ons met Godt onsen Prince vry  
			 Lyden een weynich ghestry  
			 Hier na sullen wy verblyen met den Heer  
			 Een vrouwe in deser tijt sien wy  
			 Heeft groote smerten pijnen en ghely  
			 Eer dat si baert hoort my  
			 Maer als si ghebaert heeft en ghedenct si die pijn niet meer  
			 Soo salt met ons oock zijn  
			 Ioannes
				sestien statet fijn  
				Ioan.xvi.  
			 Romeynen in .viij. staet sonder swijcken  
				Rom.viij.  
			 Dat ons lyden by Gods glorie niet en is te ghelijcken. 

  
{==H7r==} {>>pagina-aanduiding<<}
 
			 64. Een ander.

			 GOds liefde is ons gheopenbaert  
			 En heeft ons willen ontfermen  
			 Gods woort is nv te recht verclaert  
			 Ende ghepreeckt den armen  
			 Tis ons een blijde nieumare  
			 Uerblijt v alle die droeuich zijt  
			 Ouer alle die weerelt wijt  
			 Met desen nieuwen Iare.   
			 Uerblijt v alle Gods wtuercoren  
			 Heden in desen tyen  
			 Die anderweruen zijt herboren  
			 En dat door Christus lijen  
			 Sijnen gheest maeckt ons openbaren  
			 Hoe dat wy waren vermalendijt  
			 Maer Christus heeft ons weer beurijt  
			 Nv en tot allen Iaren.   
			 Heft op v herten alle ghemeijn  
			 En wilt v verblijen met sanghen  
			 Wy worden salich al door dat greyn  
			 Dat Maria heeft ontfanghen  
			 En weest in gheenen vare  
			 Soo
				huer die Enghel heeft ghebrieft  
				Luce.i.  
			 Ende Godt den Uader heeft belieft  
			 Met desen nieuwen Iare.   
			 Inde seste maent verstaet  
			 Was Gabriel ghesonnen  
			 Noyt en
				gheschieder meerder daet  
			 Noch en sal zijn begonnen  
				Luce.i.  
			 Tot eender maghet clare  
			 Die Maria was ghenaemt  
			 Tis Godt die alle eere betaempt  
			 Met desen nieuwen Iare.   
			 In Bedtleem soo was hy gheboren  
			 Na
				die propheten belijen  
				Luce.ij.  
			 Ueel menschen die sullen hem verstooren  
			 
{==H7v==} {>>pagina-aanduiding<<}

			 En teghen zijn woorden strijen  
			 En vallen in sonden swaren  
			 Tis ons duer menschen leere ghecomen  
			 Die hebben ons zijn woort benomen  
			 Al ouer vele Iaren.   
			 Wat sal sal tcaf bijt coren doen  
			 Als Esaias heeft
				ghesproken  
				Esaias.  
			 En wilt Gods woort alleen beuroen  
			 Ten mach niet zijn ghebroken  
			 Het comt wter Godtlijcker aren  
			 Hemel en eerder sal vergaen  
			 Maer Gods woort sal blyuen staen  
			 Nv en tot allen Iaren. 

   
			 65. Na die wijse. Die bloemkens staen schoon ende breet.

			 GHy Cristenen en
				wilt v vertoornen niet  
				Psalm.xxxvi.  
			 Int voorspoet der
				godtloosen  
			 Noch en treckt aen v gheen verdriet  
			 Om tweluaren der boosen.   
			 Want als tgras
				soo sullen si vergaen  
			 En haestelijck af ghesneden  
			 Als groene cruyt soo werden si saen  
			 Uerdorret ende al vertreden.   
			 Sedt uwen troost in Godt alleen  
			 Keert alle dinck in duechden  
			 Blijft in v lant wilt alle ween  
			 Al int ghelooue veruruechden.   
			 In Godt hebt altijt uwen lust  
			 Wat hy gheeft het sal wel smaken  
			 In zijn weghen soo weest gherust  
			 Betrout hem hy salt wel maken.   
			 Uwe rechtueerdicheyt als een licht  
			 Sal hy claerlijck openbaren  
			 Ghelijck die middach al verlicht  
			 Sal hy onrecht verclaren.   
			 Hout v aen Godt wat hy v schinct 
			 
{==H8r==} {>>pagina-aanduiding<<}
 
			 En vertorent v niet swijcht al stille  
			 Als uwen vyant voorspoet vinct  
			 Doende na zijnder wille.   
			 En grimmet noch en torent niet  
			 Wilt goet voor arbeyt gheuen  
			 Die Godt wacht in zijn lant bediet  
			 Die quaet doet die wert verdreuen.   
			 Laet noch om [eenen] cleynen tijt  
			 Den godtloosen onderwinden  
			 Hy wert ghesocht breet ende wijt  
			 Maer niemant en sallen vinden.   
			 Maer die saechtmoedighe dat lant  
			 Met paeys besitten sullen  
			 Al souder der godtloosen verbant  
			 Die rasen ende dullen.   
			 Die quaden ouer den goeden raest  
			 Als van sinnen benomen  
			 Maer Godt hout hem voorgoet verdwaest  
			 Want sinen dach die siet hy comen.   
			 Die Godtloose die blooten haer sweert  
			 Ende spannen alle haer boghen  
			 Al om te quellen den goed en weert  
			 Die hem tot duecht wilt poghen.   
			 Haer sweert sal in haer herte gaen  
			 Haer boghen die sullen breken  
			 Alle tquaet dat duer hem wert ghedaen  
			 Sal in haer herte steken.   
			 Den Christen is beter cleyn goet  
			 Dan hoopen goets der boosen  
			 Want Godt altoos den weldoender behoet  
			 Den arm die breect der godtloosen.   
			 Godt weet wanneer hy sal bestaen  
			 Den ontschuldighen te helpen  
			 Sijn erue die sal veel langher staen  
			 Dan zijn gulden scelpen.   
			 Hem wert de sonde noch een verwijt  
			 Al in quader tijt begheuen  
			 
{==H8v==} {>>pagina-aanduiding<<}

			 Maer hem wert inden dieren tijt  
			 Ghenoch ghegheuen om by te leuen   
			 Al warent godtloosen als schat  
			 Seer hooghe al in die weerelt verheuen  
			 Ueel snelder dan een roose blat  
			 Werdense als roock verdreuen.   
			 Die godtloose borcht gheerne tghelt  
			 Dwelck hy gheerne behielde  
			 Die rechtueerdighe is al vrij ghestelt  
			 Barmhertich ende milde.   
			 Die van Godt wert ghebenendijt  
			 Die sal besitten die erue  
			 Maer die daer wert vermalendijt  
			 Tis wel recht dat hyse derue.   
			 Des menschen weghen die zijn gheuoert  
			 Uan Godt in zijn behaghen  
			 Al valt hy hy wort onberoert  
			 In zijn hant wilt hy hem draghen.   
			 Ick ben van ionckheyt worden out  
			 Noyt en heb ick connen vaten  
			 Uan rechtueerdighen arm oft cout  
			 Noch zijn kinderen verlaten.   
			 Hy is barmhertich nacht ende dach  
			 Al in Gods weghen ghetorden  
			 Sijn saet sal oock al sonder gheclach  
			 Ghebenedijt worden.   
			 Wijct vanden quaden doende duecht  
			 Ende blijft alle eewich leuen  
			 O Godt die alle zijn heylighen veruruecht  
			 En wiltse niet begheuen.   
			 Eewich in eewich soo blyuen si  
			 Int quade sullen si verganghen  
			 Die goede dlant besitten vry  
			 Eewich al sonder verlanghen   
			 Die mont der Christen wijsheyt denct  
			 Gheen onrecht en can hy clappen  
			 Want Godt zijn wet int herte hem schenct  
			 
{==I1r==} {>>pagina-aanduiding<<}

			 Ende beweghende zijn stappen.  
			 Den Cristen die godtloose ontsiet  
			 Dat hy hem mochte dooden  
			 Maer Godt die en verdoemt hem niet  
			 Maer hy trect hem wten nooden.   
			 Uerbeyt op Godt in sinen wech  
			 Ghy sult dat lant besitten  
			 Die Godloosen verstoot hy wech  
			 Beschickt ten helschen pitten.   
			 Der godloosen ic eenmael  
			 Sach grouwelijck van doene  
			 Machtich groot rijck als adtmyrael  
			 Ende als den lauwer groene.   
			 Ick ghinck voort ouer ende siet  
			 Ick sach ten allen inden  
			 Ick vraechder na men vanten niet  
			 Hy en was niet te vinden.   
			 Weest ontschuldich ende siet an  
			 Naer die rechtueerdichede  
			 Want dat leste van sulcken man  
			 Is paeys ruste ende vrede   
			 Die Godtloose die sullen vergaen  
			 Tsamen cleen metten grooten  
			 Ten lesten en sal niemant staen  
			 Maer werden wech ghestooten.   
			 Der ghiericheyt ende salicheyt  
			 Is van Godt ende ontfermen  
			 Hy wilse in alle dierbaerheyt  
			 Uan ongheluck beschermen.   
			 Godt salse helpen als hy seyt  
			 In der godtloosen aenschouwen  
			 En brenghen ons allen tot salicheyt  
			 Want si in hem betrouwen. 

   
			 66. Na die wijse. Die Mey is nv inden tijt met sinen groenen
				blaeden.

				
{==I1v==} {>>pagina-aanduiding<<}

			 GHelijck een tortelduyfken hem verhuecht  
			 En in een wout gaet vlieghen  
			 Mijn siel is droeuich sonder vruecht  
			 Tghesicht wil my bedrieghen  
			 Mijn herteken dat schept verdriet  
			 Alst te recht si seluen besiet  
			 Dus wilt minen druck verhooren  
			 Want veel
				gheroepen maer weynich vercoren.  
				Matt.xx.   
			 Ghedenct wat daer gheschreuen staet  
			 Dat by den wech is gheuallen  
			 Die voghelen
				des hemels aten dat saet  
				Mat.xiij.  
			 Dat bediet ons thert vol gallen  
			 Wanneer ons dan die vyant quelt  
			 Soo zijn wy alsoo seer ontstelt  
			 En dat saet blijft dan verloren  
			 Want veel
				geroepen mer weynich wtvercoren.  
				Matt.xx.   
			 Hoe soet vallet saet in deser tijt  
			 Ende wort so vele ontfanghen  
			 Wanneermen daer op merct al sonder respijt  
			 Soo en heeftet gheen voortganghen  
			 Want dat saet dat blijft alleen  
			 Want het valt op eenen herden steen  
			 En die sonne gaeghet versmooren  
			 Want veel
				geroepen mer weynich wtvercoren.  
				Matt.xx.   
			 Noch valt dat saet en groeyt oock wel  
			 In doornen ende in bramen  
			 Want eertment oost soo vergaghet snel  
			 Want het en dient niet te samen  
			 Dan compt die weerelt met haren lust  
			 Wel hem die daer niet op en rust  
			 Ten zijn niet dan dijstelen en doren  
			 Want veel
				gheroepen mer weynich wtvercoren.  
				Matt.xx.   
			 Ghelijck als ons die schriftuer seyt  
			 Soo en zijn wy niet dan asschen  
			 Wel hem Heere die ghy hebt bereyt  
			 Daer sal dat saet in wasschen  
			 Dus bidt hem groot ende cleyn  
			 
{==I2r==} {>>pagina-aanduiding<<}

			 Dat hy ons wil bouwen alleyn  
			 Soo brenghet vruchten te voren  
			 Want veel
				gheroepen mer weynich wtuercoren.  
				Matt.xx.   
			 Prinche diemen niet af en sach gaen  
			 Maria bloem van alle vrouwen  
			 Die v sach onder den cruyce staen  
			 Ende sterf voor ons vol trouwen  
			 Wt liefden die hy ons bewijst  
			 Ende daer na in ghelouen verrijst  
			 Bidt hem hy sal v verhooren  
			 Want veel gheroepen mer weynich wtuercoren. Matt.xx. 

   
			 67. Een ander.

			 GHenade roep ick Heere Godt  
			 Ghenade ende ontfermherticheyt  
			 My druckt soo seere v heylich ghebot  
			 U wet die ons totter gherechticheyt leyt  
			 Sy wil dat ick int nau int breijt  
			 Uan haer een woort niet en soude gaen  
			 Hier omme ist dat mijn herteken screyt  
			 Uan grooten druck moet ick vergaen.   
			 Ick weet si is heylich ende goet  
			 Tot mijnen grooten voordeel ghemaeckt  
			 Soo dat ickse behoef tot alder spoet  
			 Te minnen en te volghen naect  
			 Nochtans ist mi alsoo misraect  
			 Dat ickse verachte, en laetse staen  
			 Ia dat ickse hate wat batet versaect  
			 Uan grooten druck moet ick vergaen.   
			 Si wijst dat ick met herten alleen  
			 Mijn trouwe gansselijck op v set  
			 Op v mijn Uader en anders gheen  
			 Ende ghy sult mi helpen wat mi let  
			 Dit en can ick alsoo net  
			 Ghedoen hoe ick hier om ben begaen  
			 Crijch ick hier van v gheen ontset  
			 Uan grooten druck moet ick vergaen.   
			 
{==I2v==} {>>pagina-aanduiding<<}

			 Sy wil dat ick minen euen mensche  
			 Lief heb soe ick my seluen min  
			 Dat ick hem en doe oft niet en wensche  
			 Noch yet begrijp in mijnen sin  
			 Daer van hy hadde druck oft onghewin  
			 Wt quaden wille by my ghedaen  
			 Hier in weet ick eynde noch beghin  
			 Uan grooten druck moet ick vergaen.   
			 En niet alleen dat ick alle quaet  
			 Hem laet doen oft eenich verdriet  
			 Maer dat ick hebbe naer mijnen staet  
			 In sinen noode en weyghere niet  
			 Te gheuen of te leenen oft anders yet  
			 Hem te troosten oft in staden te staen  
			 Dits Heere dat ghy soo hert ghebiet  
			 Uan grooten druck moet ick vergaen.   
			 Wilt daer om Uader v arm kint  
			 Aensien zijn groote katijuicheyt  
			 Hoe eyghen liefde my maeckt soo blint  
			 Soe vast in sduyuels stricke gheleyt  
			 Die my Heere soo verre van v spreijt  
			 Soe vremt tot minen broederen doet gaen  
			 Al en waer my noyt daer van gheseyt  
			 Uan grooten druck moet ick vergaen.   
			 En daghelijcx loop ick noch blinder toe  
			 Uan v in al vertwyfeltheyt  
			 En worde schier als een os oft coe  
			 Sonder verstant oft eenich bescheyt  
			 Eest dat ghy Heere noch langher beyt  
			 En ick alleen wandele saen  
			 Sonder dat ghy my selue leyt  
			 Uan grooten druck moet ick vergaen.   
			 Uergaen moet ick van grooten druck  
			 Inder eewicheyt bederuen al  
			 Aen my soo en is hulp noch gheluck  
			 Soo veruaere ick in des duyuels val  
			 Met sonden gheladen bouen ghetal  
			 
{==I3r==} {>>pagina-aanduiding<<}

			 En bliue eewich der wet ghevaen 
			 Troost ghy my niet met bly gheschal 
			 Uan grooten druck moet ick vergaen.  
			 Waer blijft ghy troost eer ick bederue 
			 Compt troost mi Uader eer ick sterue 
			 Waer blijft ghy eer ick te gronde ga 
			 Die eewighe doot hier daer ick sta 
			 Ick en roepe niet dan gratie ghena 
			 Ghenade cont ghy my weygheren niet 
			 Ghi hebbet gheroepen vroech en spa 
			 Compt alle tot mi die hebt verdriet.  
			 Compt alle tot my die zijt belaen Matt.xi. 
			 Met swaren arbeyt zijt ghy ghequelt 
			 Ick bent die niemant en wil versaen 
			 Ick bent diet al in rusten stelt 
			 Dit hebt ghi openbaer vertelt 
			 Dit roept ghi ende en swijghet niet 
			 Compt coopt sonder siluer oft ghelt 
			 Compt alle tot my die hebt verdriet.  
			 Hoe seer my Heer [st]aet [uwe wet] 
			 Hoe seer si my tot hellen iaecht 
			 Soo seer is si my weder omme te bet 
			 Door hem die v soo wel behaecht 
			 Die tot my spreeckt weest niet versaecht 
			 Houdt vast op my en twyfelt niet 
			 Ick bent die alleene v smerten draecht 
			 Compt al tot mi die hebt verdriet.  

  68. Na die wijse. O bloyende iuecht, notabel wijs van sinne.

			 
			 GHy dromers gheest//wilt wt den slaep ontspringhen 
			 Minst ende meest//wilt Godt nv lof toe singhen 
			 Ghy zijt beurijt 
			 Uoor tsvyants nijt 
			 Uwen verlosser is gheboren 
			 Als nv ter tijt 
			 
{==I3v==} {>>pagina-aanduiding<<}
 
			 Al van een
				maecht vercoren  
				Luce.ij.  
			 Wy waren al verloren.  
			 Tis al volbracht//dat Baalam heeft gesproken  
			 Op den Kersnacht//is den hemel ontloken  
			 Een licht seer reyn  
			 Int tsweerelts pleyn  
			 Is ons vanden Uader ghecomen  
			 Dwelck heeft certeyn  
			 Die duysternisse haer macht benomen  
			 Dat is tot onser vromen.  
			 Mijn siele gheeft lof//den Heere groot gepresen  
			 Ghy eertsche stof//ghi zijt nv al ghenesen  
			 Weest niet belaen  
			 Met die herders
				wilt gaen  
				Luce.ij.  
			 Aenbidt dat kint tot allen stonden  
			 In Betleem saen  
			 Leet Iesus in doecken ghewonden  
			 Tis al om onse sonden.   
			 Naer Abrehams wet//so is Cristus besneden  
			 Hy heeft
				verplet//die helle en doot vertreden  
				Luce.ij.  
			 Wt liefden goet  
			 Schanck hy sijn bloet  
			 Uoor ons al wt ghenaden  
			 Bidt hem ootmoet  
			 Hy en sal v niet versmaden  
			 Compt al die zijt beladen.   
			 Ghy Israel//looft nv den Heere der Heeren  
			 Doet zijn beuel//wilt v tot hem waert keeren  
			 Uan Syon compt wt  
			 Ghy Christus Bruyt  
			 Aensiet v lief hy is soo schoone  
			 Met een Enghels gheluyt  
			 Quam hy wt tshemels troone  
			 Uoor v soo is zijn croone.   
			 Prince seer groot//bouen allen Princen
				verheuen  
			 Uwen gheest minnioot//sendt hier ons beneuen 
			 
			 Doet ons bijstant 
			 
{==I4r==} {>>pagina-aanduiding<<}
 
			 Seer abondant  
			 Dat wy in sonden niet en verstijuen  
			 U woort playsant  
			 Dat wy te recht moghen beclijuen  
			 En altijt volstantich blijuen.  

  
			 69. Na die wijse. Ick roepe v O Hemelsche Uader aen.

			 
			 GOd heeft ons zijn Euangelium vroet  
			 Ghegheuen om dat te lesen  
			 Maer de weerelt en acht sulcken scat niet soet  
			 Want duer het vleesch en bloet  
			 Soo en compt gheen goet//hier gheresen.   
			 Ten is niet dan boeuerije quaet  
			 Die de weerelt hier gaet bedrijuen  
			 Al ofter gheenen Godt inden hemel en saet  
			 Een elck soo omme gaet  
			 Troost v volck desolaet//Heer mans en wyuen.   
			 Men vraecht nv na gheen oprechte leer  
			 Giericheyt heuet douerhant ghenomen  
			 De woeckerye is nv ter weerelt seer  
			 Uerchiert met grooter eer  
			 Men vermaent van God niet meer//tonser
				onvromen.   
			 Uele beroemen hem van deuangelium
				playsant  
			 Maer weynich daer na leuen  
			 Sy spotten noch voorwaer aen elcken cant  
			 Duer haer groot onuerstant  
			 Met Gods woort vayliant//hoochste verheuen.   
			 Nieu wetten bedencken si alle daghe liet  
			 Het zijn godloose netten  
			 Na ghelt, en goet studeert dit ghediet  
			 Donnoosele lijdt verdriet  
			 Duer tgewelt dat hier gheschiet//Heer wilt op ons letten.   
			 De Cristenen royen si wt, duer quayen raet  
			 Den armen die moet noot lijden  
			 Sy sullent noch beclaghen hier te laet  
			 Dat si dat arm saet  
			 
{==I4v==} {>>pagina-aanduiding<<}

			 Soo wreet en obstinaet//hier comen bestrijden.   
			 Den armen wort verdreuen ouer al  
			 Sijn sweet en bloet wort gheten  
			 Sy crijsschen, si huylen, si maken gheschal  
			 Maer Godt betalen sal  
			 Alle dit ghetal//groot int vermeten.   
			 Men vraecht nv na God den Heere niet meer  
			 Ghepresen wort ydele glorie  
			 Dongherechticheyt heeft ghenomen den keer  
			 Tbedroch is nv groot eer  
			 Lueghen en is schande meer//in elck memorie.   
			 Waer blijft nv broerlijcke liefde groot  
			 Die weerelt is nv vol dieuen  
			 Die trou ende tghelooue is doot  
			 Met een elck cleyn en groot  
			 Een elc slacht nv bloot//als die Dagon
				verhieuen.   
			 Die
				weerelt en wilt haer niet verstaen  
				Regum.  
			 Gods woort noch oock zijn leeren  
			 Sy en hooren verstant noch ander vermaen  
			 Dan eten en drincken saen  
			 Met scattinghe om te gaen//o Heere der Heeren.   
			 Huer grootste conste is bancketeeren hoort  
			 In boeuerijen studeren  
			 Hier inne gaet si wter maten wel voort  
			 Thout al met huer accoort  
			 Ualscheyt datmen oorboort//sonder cesseren.   
			 Die blinckende sonne niet meer en can  
			 Haer claer rayen laten blincken  
			 Maer verliest haer schijn van nv voort an  
			 Dus is te recht elck man  
			 Bedroeft hier van//o God wilt v volc gedincken.   
			 De Mane en sterren zijn beroert hier by  
			 Seer deerlijck zijn si in wesen  
			 Sy souden der boosheyt gheeren wesen vry  
			 Delementen roepen fy  
			 Ouer sweerelts afgodery//o Heere ghepresen.   
			 Daer om compt nv Princelijcken Godt  
			 
{==I5r==} {>>pagina-aanduiding<<}

			 U gheloouighen tot v vlien  
			 Uernielt dat eertrijck dat met v spot  
			 Dat daer hout v volck sot  
			 In dit Babels cot//laet den ioncxsten dach
				geschien.  

  
			 70. Na die wijse. Tribulacie en verdriet.

			 
			 GHy Christenen altesamen wilt v in God verblyden  
			 Want om ons beurijden//heeft God gebenedijt  
			 Sinen sone ghesonden al na Lucas beliden  
			 En wilt v niet mijden//singt lof sanck met iolijt  
			 Al heuet den vyant nijt//wilt ghy sonder respijt  
			 Alleen Cristum aenbidden al in dese weerelt wijt  
			 Dus mensche wie ghy zijt//met Gods woort nv strijt.   
			 Cristus is ghecomen om dat hy den armen  
			 Soude beschermen//wt allen haren noot  
			 Want God heeft ons versoent, al door zijns soons ontfermen  
			 Wilt nv niet kermen//ghi zijt toch cleyn en groot  
			 Uerlost al voor zijn doot//die hi soo minioot  
			 Uoor ons heeft geleden, want hi toch noyt en
				vloot  
			 Maer sinen rugge boot//voor ons naect ende
				bloot.    
			 Aenden cruyce ghehanghen den Heere der Heeren  
			 Wilt tot hem keeren//en hout toch zijn verbont  
			 Niet dan alle goetheyt en condy van hem leeren  
			 Hem altoos eeren//hout hem in uwen gront  
			 Door dwoort wordy ghesont//al sidy seer doorwont  
			 Ende met sonden beladen gaet tot Cristum nv terstont  
			 Hy maeckt ons alle cont//looft hem met uwen
				mont.   
			 Princelijcke broeders wilt op Gods woort bouwen  
			 En wilt niet verflouwen//bewijst toch liefde claer  
			 Bidt God alleen valsche leeringe wilt schouwen  
			 
{==I5v==} {>>pagina-aanduiding<<}

			 Aen Cristum houwen//hy is onsen pylaer  
			 Hy seyt toch openbaer//en vreest niet een haer  
			 Sijn cruys dat wilt ontfanghen, en wilt hem volghen
				naer.  
			 Ghy Cristelijcke schaer//dit is ons nieuwe Iaer.  

  
			 71. Na die wijse. Van den Lustelijcken Mey.

			 
			 GHy Christen geesten weest nv verblijt  
			 En wilt vrolijck ontwaken  
			 Ons is gheboren
				des seker zijt  
				Luce.ij.  
			 Ons verlosser voor alle saken  
			 Dus wilt hem lof prijs, en eere bien  
			 Hy heeft ons allende aenghesien  
			 Daer wy soo deerlijck in laghen  
			 Onsen druck compt hy veriaghen.   
			 Abrahams beloofte is nv volbracht  
			 Wt Iacob is opgheresen  
			 Een sterre na dat hebben ghewacht  
			 Doude Uaders alsoo wy lesen  
			 Heylich heylich is hy tgoddelijck saet  
			 Emanuel een licht
				dwelck niet en vergaet  
				Mat.i.  
			 Dat inde duysternisse is ghecomen  
			 Een licht tot onser vromen.   
			 Adams val heeft hy opgherecht  
			 Dus laet ons sinen lof vermonden  
			 Onse sonden aen thoute des cruycen ghehecht  
			 Ons ghenesende door sine wonden  
			 Hy is dbeghin, dmiddel en deynde me 
			 Alpha et o sinen eewighen vre  
			 Wilt hi ons minnelijck schincken  
			 Laet ons hem te louene ghedincken.   
			 Laet ons loouen den Heere groot  
			 Die hem seluen heeft willen verneren  
			 Te steruene voor ons den doot  
			 Om dat hy onsen pays sou confirmeren  
			 Dwelck hem oprechte liefde riet  
			 
{==I6r==} {>>pagina-aanduiding<<}

			 Dus singt den Heere een loffelijck liet  
			 Al dat leuen heeft vercreghen  
			 Looft den Heere in alle weghen.   
			 Den oppersten Prince seer excellent  
			 Looft met Psalmen en ghebeden  
			 Sijn goddelijck woort zijt obedient  
			 Soo coemdy inde hemelsche steden  
			 Daer vruechde is sonder eynde claer  
			 Die voor elcken bereet is voorwaer  
			 Die ter weerelt zijn woort beleuen  
			 Sal hy zijn rijcke gheuen.  

  
			 72. Na die wijse. Ic segghe adieu.

			 
			 GHi Abrahams saet  
			 Uerblijt duer dit aenhooren  
			 Onse Aduocaet  
			 Ons verlosser
				is nv gheboren  
				Luce.ij.  
			 Hy is ons ontrent//wten hemel excellent  
			 Duer liefde soluent//van den Uader ghesent  
			 Die sal bekent//thooft van tserpent  
			 Uertreden voorwaer//int nieuwe Iaer.   
			 Het woort is
				vleys  
				Ioan.i.  
			 Gheworden alsoo wy lesen  
			 Bouen smenschen ghepeys  
			 Gheschiet, hoort welna desen  
			 Duer Svaders macht//des soons ghedacht  
			 Duer den
				gheest gewracht//wt Dauidts geslacht  
				Mat.i.  
			 Is voort ghebracht//desen soon gheacht  
			 Uaen een maghet claer//int nieuwe Iaer.   
			 Wilt soecken hem  
			 Die doot, duyuel sal verwinnen  
			 Tot Betlehem  
			 Suldy certeijn nv vinnen  
			 Dit kindeken goet//by zijn Moeder soet  
			 Ualt hem te voet//met een heet ootmoet  
			 Alle eere hem doet//die sal storten zijn bloet  
			 Uoor ons alle gaer//int nieuwe Iaer.   
			 
{==I6v==} {>>pagina-aanduiding<<}

			 Desen soon eest Lam  
			 Daer Iohannes oft doet vermonden  
			 Dwelck menscheyt aennam  
			 Om te steruen voor onsen sonden  
			 Alsoo tbescheyt//Esaias seyt  
			 Ons salicheyt//sal hy maken bereyt  
			 Dus niet en beyt//te recht verbreyt  
			 Dese blijde maer//int nieuwe Iaer.   
			 Desen Prinche sal  
			 Sijn ons troost ende berader  
			 De ghenuecht ist al  
			 Daer hy sidt by zijn Uader  
			 Die als Prince alleen//voor ons heeft ghestreen  
			 Duer liefden reen//looft hem ghemeen  
			 Twort v ghebeen//van ons penceen  
			 Wilt hem volghen naer//int nieuwe Iaer.  

  
			 73. Een ander.

			 
			 GOd die voor ons sorghe draecht  
			 Alsoo ons Petrus heeft bescreuen  
			 Hy heeft sinen eenighen sone ghewaecht  
			 Om ons te brenghen van tsteruen int leuen  
			 Wiens doot alleene heeft ons ghenesen  
			 Wiens roode bloet heeft ons verlost  
			 Wiens verrisenisse alsoo wy lesen  
			 Heeft des duyuels macht gheheel tonder brocht.   
			 Gheeft ons hier af tghelooue bloot  
			 Tghelooue dat is v ghegheuen alleene  
			 Wy souden segghen metten Apostelen groot  
			 Sterckt ons gelooue Heere het is soo cleene  
			 Maer dat ghebet en waer niet reene  
			 Het fondament en ysser niet  
			 Want Christus die dat is al sonder meene  
			 Ons voldoender en ghenoeghet niet   
			 Hy heeft nochtans voor ons voldaen  
			 Ende hem inde doot door liefde ghegheuen  
			 Soo datter niet meer en dient toe ghedaen  
			 
{==I7r==} {>>pagina-aanduiding<<}

			 Dan dat wy int gheloue sullen leuen  
			 Maer bouen dyen soo willen wy neuen  
			 Minghen ons eyghen verdiensten groot  
			 Waer door wy ons belouen deeuwich leuen  
			 Ende maken gheheel Gods gratie bloot.   
			 Nochtans als een onweerdich cleet  
			 Sijn al ons rechtuaerdicheden  
			 Niet weerdich met al ons wercken breet  
			 Een huerken taenschouwen dat opperste leuen  
			 En als ons lijden hier beneden  
			 En ghelijct niet by de glorie Godt  
			 Oock in ons lijdende verduldicheden  
			 En hebben wy van ons niet maer van Godt.   
			 Wat willen wy ons beroemen dan  
			 Uan die gaue Gods wiens eere wy roouen  
			 Ghemerckt dat niemant de wet en can  
			 Uolbringhen door zijn eyghen vermoeghen  
			 Ende al waert oock soo ten is gheen loeghen  
			 Die gheheele wet en helpt ons niet  
			 Al hebben wy ghedaen al dat wy mueghen  
			 Noch zijn wy onnutte knechten somen ons bediet.   
			 Laet ons nv met Paulus voort ane  
			 Int cruyce Christi alleene berommen  
			 Want daer en is gheenen anderen name  
			 Dan den naem Christi den mensche toecomen  
			 Daer wy ter salicheyt door moghen comen  
			 Het is alleene ons Aduocaet  
			 Hy is den wech wy en hebben gheen rommen  
			 Tot den Uader alsoo ons bescreuen staet.  
			 Soo moeten wy op tghelooue staen  
			 Want door tghelooue compt ons die bate  
			 Indien op dat wyt wel verstaen  
			 Dat werckende zijn door charitate  
			 Niet iuyste na de selue mate  
			 Des weerelts diemen ons voor ooghen leyt  
			 Want daer den gheest is dit elck wel vate  
			 Daer is die vrijheyt soo Paulus seyt.   
			 
{==I7v==} {>>pagina-aanduiding<<}

			 Prince die ons rechtuaerdich maect  
			 Door ons gehlooue in Christus verrijsen  
			 Wie te vergheefs heeft die doot ghesmaect  
			 Den ghenen die haer rechtuaerdich prijsen  
			 Doet ons ghelooue soo beclijuen  
			 Door liefde tot onsen naesten een paer  
			 Op dat wy v alleen den lof moghen toe schrijuen  
			 Niet achtende op ons wercken een enckel haer.  

  
			 
			 74. Na die wijse. O rat van auentueren.

			 
			 HOort na Paulus ghewaghen  
			 Hy doet ons een schoon vermaen  
			 Dat in de laeste daghen  
			 Seer sorghelijck sal gaen  
			 Periculoos soo wert den tijt  
			 Dus mach elck wel neerstelijck toesien  
			 Dat hem Sathan niet en verbijt  
			 Door zijn subtijlheyt en valsch bedien.   
			 Uan dese
				laeste tyden  
				i.Ti.iiij.  
			 Spreeckt opentlijck Gods gheest  
			 Datter sullen af glyden  
			 Uan tghelooue minst en meest  
			 Aenhanghende de gheesten boos  
			 En de leeringhe des duyuels stout  
			 Die door gheueynstheyt listich loos  
			 Lieghen sullen seer menichfout.   
			 Oock sullen
				si verbieden  
				i.Ti.iiij.  
			 Te trouwen vaet dit bediet  
			 En niet laten gheschieden  
			 Datmen nutten sal sonder verdriet  
			 Spyse die Godt gheschapen heeft  
			 En door zijn gratie daer toe bereyt  
			 Om nutten die hy tghelooue gheeft  
			 Met bedinghe en met dancbaerheyt.   
			 Daer
				sullender oock wesen  
				ij.Ti.iij.  
			 Die veel van haer seluen hoen  
			 
{==I8r==} {>>pagina-aanduiding<<}

			 En gheerne zijn ghepresen  
			 Ghierich, stout, lasteraers coen,  
			 Haer ouders onghehoorsaem me  
			 Houeerdich, ende oock schenders wreet  
			 Niet vrindelijck, mer vol onvre  
			 Oncuysch, verraders wijt en breet.   
			 Stuer,
				spijtich, opgheblasen  
				ij.Ti.iij.  
			 Wilt, ongheestelijck en ondanckbaer  
			 Niet saechtmoedich, die wel asen  
			 Haren buijck, neerdich eenpaer  
			 Want si beminnen meer dan Godt  
			 De wellusten hebben eenen schijn  
			 Uan een Gods leuen door vreemt tabot  
			 Maer zijn cracht si versakende zijn.   
			 Wacht v van sulcken hoopen  
			 Doet Paulus voort ghewach  
			 Uan dese
				zijnt die doorloopen  
				ij.Ti.iij.  
			 De huysen nacht ende dach  
			 En leyden de vroukens gheuaen  
			 Die met veel sonden zijn beswaert  
			 En gheleyt worden qualijck beraen  
			 In veel begheerten blyuende veruaert.   
			 Altijts dees
				menschen leeren  
				ij.Ti.iij.  
			 En si en comen nemmermeer  
			 Tot die kennis ons Heeren  
			 Door dese valsche leer  
			 Maer ghelijck Moysem wederstonden  
			 Iannes en
				Iambres opstinaet  
				Exo.vij.viij.  
			 Soo wederstaen met
				loose vonden  
			 Gods waerheyt dese leeraers quaet.   
			 Uan ghebroken
				sinnen  
				ij.Ti.iij.  
			 Sijnt menichen dus openbaer  
			 Die hem seluen beminnen  
			 In tghelooue verwerpen maer  
			 Sy en sullen tot inden ent  
			 Niet connen houden en blyuen staen  
			 Haer dwaesheyt sal worden bekent  
			 
{==I8v==} {>>pagina-aanduiding<<}

			 En alle menschen sullense versmaen.  
			 Dit en zijn vry gheen cluchten  
			 Elck neem wel hier op merck  
			 Den boom wort aen zijn vruchten  
			 Bekent en den mensch aen zijn werck  
			 Elcken boom brenghet voort sinen aert  
			 Als men zijn vrucht proeft wort hy bekent  
			 In de gracht
				vallen si ghepaert  
				Mat.vij.  
			 Als si malcanderen leyen beyde blent.   
			 Oorlof elck wil
				hem wachten  
				Mat.xv.  
			 Uan alle leeraers ghemeen  
			 Die met woorden en crachten  
			 Uerwerpen Christum den steen  
			 Waer op moet
				worden ghefondeert  
				Ephe.ij.  
			 Want gheen
				leeringhe en mach wesen goet  
				i.Pet.ij.  
			 Die met Gods woort niet accordeert  
			 Al is si schoone, schijnbaer en soet. 

   
			 75. Na die wijse, Een Ridder en een Meysken ionck.

			 
			 HOe wonderlijck zijn de wercken Gods  
			 Onbegripelijck zijn zijn weghen  
			 Hy leyt ter hellen en weder wt  
			 Hy can slaen en ghenesen.   
			 Seer onbekent is den vernuft  
			 Der godlijcker saken  
			 Maer inden Heere set v gherust  
			 Hy weet so wel te maken.   
			 Aenroupt den Heere in uwen noot  
			 In hem wilt v begheuen  
			 Hy is alleen die daer slaet doot  
			 En weder brenghet dleuen.   
			 Int oordeel en zijt niet ghereet  
			 Int doemen en wilt niet raken  
			 Want dat de Heere ghebroken heeft  
			 Dat can hy weder maken.   
			 Seer dom soo is des menschen sin  
			 
{==K1r==} {>>pagina-aanduiding<<}

			 Heel ydel is zijn hantieren  
			 Maer laet den Heere v sorghe zijn  
			 Hy salt so wel regieren.   
			 Betrout den Heere al datter leeft  
			 Neempt hope tot eender eruen  
			 Want so seer als hy gheslaghen heeft  
			 Soo can hy weder saluen.  
			 Ghelooft dat daer ghescreuen, is  
			 Uertraghet tuwer leere  
			 Dat by den mensch onmoghelijck, is  
			 Is moghelijck bi den Heere.   
			 Het was een vrouken van wesen slecht  
			 Die Heere was haer verbeyden  
			 Alleen aen hem houdt si haer recht  
			 Daer en wiltse oock niet af scheyden. 

   
			 76. Na die wijse. Adieu schoon Ianneken.

			 
			 HOort al te gaer//int openbaer  
			 Na Christus woort en volgt hem naer  
			 Elck dat bewaer//gheseyt int claer  
			 Strijt vromelijck al sonder vaer  
			 Want Christus spreeckt int openbaer  
			 Ick ben die
				duere die open staet  
				Ioan.x.  
			 By minen Uaer//een middelaer  
			 Compt
				al tot desen Aduocaet.  
				i.Ioan.i.   
			 Sydi beladen//wilt v beraden  
			 Met Christo, want hy is goedertier  
			 Hy sal v versaden//ende niet versmaden  
			 Als ghy begheert van hem ghenade schier  
			 Ghelijck hy met barmherticheyt hier  
			 Uergaf den
				Moordenaer al zijn misdaet  
				Lu.xxiij.  
			 Hy staet elck in staden//vol ghenaden  
			 Compt
				al tot desen Aduocaet.  
				i.Ioan.i.   
			 Magdelena vol
				rouwen//wil dit onthouwen  
				Luc.vij.  
			 Ootmoedelijck is si voor Christus ghegaen  
			 Met vast betrouwen//sonder verflouwen  
			 
{==K1v==} {>>pagina-aanduiding<<}

			 Sijn voeten wasschende met menighen traen  
			 Seer neerstich met haren hayr te dwaen  
			 Dies si daer wies dat goddelijck saet  
			 Haer wert ontbonden//den last van sonden  
			 Compt
				al tot desen Aduocaet.  
				i.Ioan.i.   
			 Gheen ander afgoden//na menschen gheboden  
			 En heeft dat
				vrouken van Cananeen begheert  
				Mat.xv.  
			 Maer is gheuloden//tot den Coninck der Ioden  
			 Uolherdich voor Christum den Heere weert  
			 O Heere ghy weet wat my deert  
			 Mijn dochter is beseten vanden vyant quaet  
			 Hy was haer ghedachtich//door tgelooue crachtich  
			 Compt
				al tot desen Aduocaet.  
				i.Ioan.i.   
			 Wilt dit versinnen//die wil ghewinnen  
			 Gods eewich rijcke seer excelent  
			 Wilt duecht beghinnen//Christum beminnen  
			 Wt gantscher herten diligent  
			 Al en hebdy
				gout noch gheen paeyment  
				Esai.iv.  
			 Compt coopt om niet, spreeckt die Heer verstaet  
			 Gheen ander hoecken//en wilt versoecken  
			 Compt
				al tot desen Aduocaet.  
				i.Ioan.i.   
			 Elck wil ontcnoopen//zijn sondighe hoopen  
			 Uoor Christum hy sal v wel ontlaen  
			 Waer wildy loopen//oft elders coopen  
			 Als Christus v begheert te ontfaen  
			 Hy spreect compt alle die daer zijt belaen  
			 Matheus int elfste dat gheschreuen staet  
			 Wilt
				van hem niet scheyden//laet v niet verleyden  
			 Compt al tot
				desen aduocaet.  
				i.Ioan.i.   
			 Hi is die wech
				verheuen//waerheyt en leuen  
				Io.xiiij.  
			 Hy is der scapen rechte duer  
				Ioan.x.  
			 Hy heeft zijn leuen//voor haer ghegeuen  
			 Ghegaen is hy als een goet herder vuer  
			 Hy heeft ghebroken den stercken muer  
			 Tusschen ons ende den helschen vyant quaet  
			 Dus alle ghemeene//groot ende cleene  
			 Compt al tot
				desen Aduocaet.  
				i.Ioan.i. 

  
{==K2r==} {>>pagina-aanduiding<<}

			 77. Na die wijse. Alle vogelkens gebruycken haer natuer.

			 
			 HOe arch soo is dat herte  
			 In Ieremias
				siet  
				Ieremi.  
			 Uol qualen en vol smerte  
			 Ist niet een groot verdriet  
			 Men cans gronderen niet  
			 Uan allen duechden berooft  
			 Maer salich is die gene die inden Heere ghelooft.   
			 Die Heere sach vander hoochden  
			 Oft daer niet was egheen  
			 Die na den goeden vraechden  
			 Maer daer en wasser oock niet een  
			 Sy en waren int gheween  
			 In sonden was haer ghedacht  
			 Maer salich is die gene die op den Heere verwacht.  
			 Sy waren af gheweken  
			 Ghereet om te doen quaet  
			 O natuere vol ghebreken  
			 Siet doch hoet met v staet  
			 Neempt hier op een beraet  
			 In sonden sidy ghecnoept  
			 Maer salich is die gene die inden Heere hoept.  
			 Fenijn was onder haer tonghe  
			 Haer kele een open graf  
			 Haren ganck vol onghesonden  
			 Dits claerder dan den dach  
			 Dits dat natuere vermach  
			 Wat segghen wy hier toe nv  
			 Och salich maect hem Heere die hem verlaet op v.  
			 O Heere alder Heeren  
			 Ontfermt v schepsel cranck  
			 En willet renoueren  
			 Al ist in duechden swanck  
			 In v is alle macht  
			 Soo daer gheschreuen staet  
			 
{==K2v==} {>>pagina-aanduiding<<}

			 Dat hy sal salich wesen die hem op v verlaet.  
			 Maer die dit liedeken dichte  
			 Godt gheue haer graen en spoet  
			 Te comen totten lichte  
			 Gods gheest in haren moet  
			 Sy en wenst gheen ander goet  
			 Sy denckt soo menichfout  
			 Hoe salich is die ghene die inden Heere betrout. 

   
			 78. Na die wijse. Met lusten willen wi singen en
				louen dat Roomsche rijck.

			 HOort toe ghy menschen op der eerden  
			 Die van Godt gheschapen zijt  
			 En wilt Gods
				woort aenueerden  
				Ge.i.ij.  
			 Hout op van sonden tis meer dan tijt  
			 Hoort wat
				Christus zijn iongeren ginck bedien  
				Matth.xxiiij.  
			 Als si
				begheerden te weten  
			 Wanneer den Ionxsten dach soude gheschien.   
			 Hoort wat Christus haer bescheyde  
			 En sprack met woorden betaem  
			 Siet dat v
				niemant en verleyde  
				Matth.xxiiij.  
			 Daer salder veel
				comen in minen naem  
			 Segghende dat
				si Christus zijn  
				Mar.xiij.  
			 Siet toe dat v niemant en bedrieghe  
			 Sprack Christus
				tot sinen apostelen fijn.  
				Luc.xxi.   
			 Wanneer ghy sult hooren  
			 Datter gherucht der oorloghen gheschiet  
			 Dit spreect ons Christus te voren  
			 Siet wel toe en verschrickt v niet  
			 Want dit moet gheschieden verstaet wel my  
			 Maer verblijt v dan ghy wtuercoren  
			 Want v verlossinghe is na by.   
			 Pestilencien en
				diere tyden  
				Matth.xxiiij.  
			 Sullender wesen
				doet Christus vermaen  
			 Deen Coninck
				sal teghen dander stryden  
				Mar.xiij.  
			 Dat kint sal teghen den Uader opstaen  
			 En die Uader
				sal tkint leueren inder doot  
				Luc.xxi.  
				
{==K3r==} {>>pagina-aanduiding<<}

			 Want si sullen benyden  
			 Om minen naem spreeckt Christus bloot.   
			 Hoort wat ons Matheus laet weten  
			 Int vierentwintichste doet vermaen  
			 Hoe datter
				veel valsche Propheten  
				Mar.xiij.  
			 In die laeste tyden sullen opstaen  
			 Veel sullenser verleyden soot is aenschijn  
			 Maer wie volstantich blijft wilt hooren  
			 Totten eynde sal
				salich zijn.  
				Matt.x.   
			 Deuangelie des rijcx ghepresen  
			 Sal die weerelt
				ouer al  
				Matth.xxiiij.  
			 Den volcke
				vercondicht wesen  
			 Eer den dach
				des heeren comen sal  
				Mar.xiij.  
			 Maer veel valsche Propheten sullen opstaen  
			 Om dat si in dwalinghe souden leyden  
			 Gods wtuercoren doet Christus vermaen.   
			 Die sonne en sal
				dan niet meer schynen  
				Matth.xxiiij.  
			 Noch die
				mane zijt dies wel vroet  
			 Die sterren
				sullen oock verdwijnen  
				Mar.xiij.  
			 Uan den hemel vallen metter spoet  
			 De menschen sullen weenen voorwaer gheseyt  
			 Dan sal die sone des menschen comen  
			 Met grooter cracht ende heerlicheyt.   
			 Als dan soo sal hy scheyden  
			 Die schapen wt
				die bocken voorwaer  
				Mat.xxv.  
			 Dus elck wil hem bereyden  
			 Dat hem dien dach niet en valle te swaer  
			 Dus waect en bidt wie dat ghy zijt  
			 Ende wilt den Heere verbeyden  
			 Want wy en weten vre noch tijt. 

   
			 79. Na die wijse. Ick was een clercxken ick ghinck ter scholen.

			 
			 HOe suyuer is der liefden gheslachte  
			 Die liefde Gods is excellent  
			 Die wijsheyt woont in haer ghedachte  
			 Metten gheloouighen is si bekent   
			 
{==K3v==} {>>pagina-aanduiding<<}

			 Hebt lief den Heere wt al v crachten  
			 Soeckt uwen broeder v seluen niet  
			 Uan eyghen liefde leert v wel wachten  
			 Want doer die selue quam alt verdriet.   
			 Aensiet die liefde daer Christus mede  
			 Uan bouen hier is neder ghedaelt  
			 Eyghen minne en greep daer gheen stede  
			 Maer broederlijcke liefde heeft hem bestraelt.   
			 Dit was een liefde van reynder nacie  
			 Doer haer soo zijn wy al verhuecht  
			 Hoe suyuer is haer generacie  
			 Den gheest des leuens is haer vruecht.   
			 Deser liefden zijt altijt ghedachtich  
			 Siet nv dat al doer liefde gheschiet  
			 Want al haddy schijnsel va duechden crachtich  
			 Hebdy gheen liefde soo eest al niet.   
			 Niet om gronderen en zijn Gods wercken  
			 Die hy door liefde heeft ghedaen  
			 O Heere wilt ons ghelooue stercken  
			 Soo moeghen wy die rechte liefde verstaen.   
			 Maer die dit liedeken eerstmael dichte  
			 Door liefde was si daer toe ghesint  
			 Die Heer wil haer den gheest verlichten  
			 Een vrolijck lijden druck verwint. 

  
			 80. Na die wijse. Wt den oosten sien ick rijsen.

			 
			 HOort alle die blyschap rapen  
			 In Gods woort delicaet  
			 Hoe dat Christus sendt als schapen  
				Matt.x.  
			 Al zijn
				ghetrouwe knapen  
			 Onder die woluen quaet  
			 Haer gheuende
				troost en raet.  
				Luc.x.   
			 Weest voorsichtich als serpenten  
			 En simpel als
				duyfkens soet  
				Matt.x.  
			 Wacht v van die boose regenten  
			 Want si sullen v in tormenten  
			 
{==K4r==} {>>pagina-aanduiding<<}

			 Leueren en doen storten v bloet  
			 Gheesselen in haer scholen onuroet.   
			 Uoor
				vorsten ende Coninghen mede  
				Matt.x.  
			 Sullen si oock
				leyden by  
				Mar.xiij.  
			 Om minent wille, nae haer sede  
			 Maer al haer
				neerstichede  
				Lu.xxi.  
			 Sal zijn tot een ghetuyghenis vry  
			 Haer en alle
				heydens waer dat si.  
				Matt.x.   
			 Maer als si v
				leueren sullen  
				Marc.xiij.  
			 En sorcht niet hoe
				of wat  
			 Te antwoorden
				die op v brullen  
				Luc.xij.xxi.  
			 Uwes Uaders gheest
				sal v veruullen  
			 En selue spreken al dat  
			 Ghy spreken
				sult, en wort niet mat.  
				Matt.x.   
			 Deen broeder sal
				doen verweruen  
				Marc.xiij.  
			 Den anderen swaren
				noot  
			 En soecken hem
				te verderuen  
				Luc.xxi.  
			 Ia leueren ende doen steruen  
			 Den Uader sal oock ter doot  
			 Leueren zijn eyghen kint deuoot.   
			 Totter doot worden douders verknesen  
			 Uan haer kinders
				quaet als fenijn  
				Matt.x.  
			 En ghy sult van
				alle menschen wesen  
				Marc.xiij.  
			 Ghehaet om minen
				name ghepresen  
			 Maer die
				volstantich sal blyuen fijn  
				Luc.xxi.  
			 Tot den eynde sal salich zijn.   
			 Als si v
				veruolghen oft iaghen  
				Matt.x.  
			 Wt een stadt, vliet sonder veel gheschal  
			 Na een ander sonder versaghen  
			 Uoorwaer ghy en sult niet doorwaghen  
			 Die steden van Israel al  
			 Den sone des meeschen comen sal.   
			 Den discipel en
				gaet niet te bouen  
				Matt.x.  
			 Sijnen meester die hem leert  
			 Den
				knecht mach hem oock wel belouen  
				Ioan.xiij.xv.  
			 Als hy heeft
				ghelijcke prouen  
			 En is als sinen Heere gheeert  
			 
{==K4v==} {>>pagina-aanduiding<<}

			 Waer dat hy hem went of keert.   
			 Hebben si
				Belsebub gheheeten  
				Matt.x.  
			 Den Uader van het huysghesin  
			 Hoe veel meer sullensi dan veeten  
			 Sijn huysghesin, en daer op bleeten  
			 Maer vreesse dies maer te min  
			 Het wort v lieden groot ghewin.   
			 Daer en zijn
				gheen secreten  
				Matt.x.  
			 Sy worden gheopenbaert  
			 Noch niet soo
				heymelijck men salt weten  
				Mar.iiij.  
			 Maeckt dat mijn woorden onghemeten  
			 Die ick v int
				duyster hebbe verclaert 
				Luc.viij.xij.  
			 Uoor alle menschen
				worden vermaert.   
			 Predict oock op
				de daecken  
				Matt.x.  
			 Dat ghy nv in de ooren hoort  
			 Ureest niet die
				tlichaem ontmaken  
				Luc.xij.  
			 Aen die siele en connen si niet gheraecken  
			 Maer vreest hem die met een woort  
			 Siel en lijf in die helle versmoort.   
			 Cooptmen niet
				twee musschen cleyne  
				Matt.x.  
			 Om eenen
				penninck, en gheen van dien  
				Luc.xij.  
			 En vallen op deerde ghemeyne  
			 Sonder uwen vader reyne  
			 Maer nv zijn ghetelt en ouersien  
			 Die haren van v hooft wilt v verblien.   
			 Hieromme en wilt
				niet vreesen  
				Matt.x.  
			 Nv noch op
				gheenen tijt  
				Luc.xij.  
			 Ick sal v niet
				laten als weesen  
				Ioan.xiiij.  
			 Want ghy zijt
				beter dan sneesen  
			 Uan musschen dies seker zijt  
			 Hier met troost v en weest verblijt.   
			 Ick sal belijden
				voor minen Uader  
				Matt.x.  
			 Die inden hemel
				bouen is  
				Luc.xij.  
			 Die mi beliden
				alle gader  
				Apo.iij.  
			 Uoor die menschen, maer den misdader  
			 Die my
				verloochent, sal ick als mes  
				Mar.viij.  
			 Uerworpen, en verloochenen expres.   
			 
{==K5r==} {>>pagina-aanduiding<<}

			 En meynt niet
				dat ick op deerde  
				Matt.x.  
			 Ben ghecomen om
				bringhen vre  
				Luc.xij.  
			 Maer ick ben ghecomen metten sweerde  
			 Om te verwecken tot onweerde  
			 Tkint teghen
				den vader oock me  
				Mic.vij.  
			 Dochter teghens moeder met ghelijcke ze.   
			 U soons wijf sal
				teghen haer mans moeder  
				Matt.x.  
			 Insghelijcx
				oock hebben gheschil  
				Luc.xij.  
			 En hoe den
				mensche wert beter beuroeder  
				Mic.vij.  
			 Uan zijn huysghesin hoet verwoeder  
			 Hem sal haten, en luyde oft stil  
			 Uan hem maken seer groot ghedril.   
			 Soo wie dat meer
				hout weerdich  
				Matt.x.  
			 Uader moeder
				oft eenich kint  
				Luc.xiiij.  
			 Dan mi, en niet op en neempt volueerdich  
			 Sijn cruyce, en my volcht volheerdich  
			 Die en is mijns
				niet weerdich, dit versint  
				Mat.xvi.  
			 Sijn
				leuen verliest hy oock, soo wie dat vint.  
				Ioan.xij.   
			 Maer soo wie dat
				zijn leuen  
				Matt.x.  
			 Om minen wille
				verliest  
				Mar.viij.  
			 Die salt vinden
				want sonder sneuen  
				Luc.ix.  
			 Ick wil
				hem mijn eewich gheuen  
				Ioan.xij.  
			 Wel hem die dat verkiest  
			 En wee hem die op dees leeringhe briest. 

   
			 81. Na die wijse. Het passeerde een aerdich Medecijn.

			 
			 HOort toe nv lieue Christen ghemeijn  
			 Wilt niet mistroostich wesen  
			 Ons is gheboren
				een kindeken cleijn  
				Luce.ij.  
			 Waer duer wi zijn ghenesen  
			 Een maghet heeft ontfangen ghebaret eenen soon  
			 Emanuel is sinen naem int themels troon  
			 Ghenoempt int clare  
			 Want hy heeft vertreden tfeninich serpent  
			 Dat den mensche had gheschent  
			 Met desen nieuwen Iare.   
			 
{==K5v==} {>>pagina-aanduiding<<}

			 Wt den schoot zijns vaders is hy gedaelt  
			 Naer schrifs oorconden  
			 En heeft daer allen onse schulden betaelt  
			 En ghenesen onse wonden  
			 Daer is een roeyken wt Esay op ghestaen  
			 Een spruyt wt zijnder wortel saen  
			 Int openbare  
			 Hy is gheboren wt Dauidts gheslacht  
			 Door zijn goddelijcke cracht  
			 Met desen nieuwen Iare.   
			 Een sterre wt Iacop is opghegaen  
			 Die den wijsen al gheleyden  
			 Die herderkens hebben die boetschap ontfaen  
			 Dies si al met bescheyden  
			 Ghecomen zijn en hebben tkint daer aenghebeen  
			 Het welck voor ons allen is besneen  
			 Uoor een blyde mare  
			 Dus worpt nv wech den ouden Adam quaet  
			 Met alle sinen raet  
			 Met desen nieuwen Iare.   
			 Nv hout altijt aen Christus woort  
			 Ghy Christen gronden  
			 Dwelck vlees gheworden is rechte voort  
			 Naer Iohannes soet vermonden  
			 Schout alle valsche Propheten fel  
			 Die v willen wysen hier of el  
			 Tsi veer oft naere  
			 Blijft vast in Christus woort gheplant  
			 Dwelck ons den Uader sant  
			 Met desen nieuwen Iare. 

   
			 82. Een ander.

			 
			 HEt sweert is wter scheyden  
			 Om te storten onnoosel bloet  
			 Die Phariseen verleyden  
			 Pilatum al metter spoet  
			 Al is Pharao op ons verwoet  
			 
{==K6r==} {>>pagina-aanduiding<<}

			 Godt can ons wel ghenesen  
			 Uoor den onwetenden ist dat ic bidden moet  
			 Al die mijn veruolghers wesen.   
			 Alleen zijn si op my verbolghen  
			 Om dat ick op Christum staen  
			 Daerom willen si my veruolghen  
			 Ick en weet waer henen gaen  
			 Al souden si my ter doot toe braen  
			 Die schriftuere die sal ick lesen  
			 O Heere wilt haer ten besten beraen  
			 Al die mijn veruolghers wesen.   
			 Als ick sadt in die taueerne  
			 Daermen niet dan boosheyt en brout  
			 Doen saghen si my seer gheerne  
			 Wijf en kint liet ick benout  
			 Dit hebben si langhe wel aenschout  
			 Sy en straften my noyt van desen  
			 O Heere v gratie op haerlieden dout  
			 Al die mijn veruolghers wesen.   
			 Egipten moet ick laten  
			 Sy hebben mijns leuens beroempt  
			 Gaen dolen mijnder straten  
			 En verbeyden den dach die coempt  
			 Wie Christum volghen wil ombeschroompt  
			 Wort vander weerelt begresen  
			 O Heere en laetse doch niet verdoempt  
			 Al die mijn veruolghers wesen.   
			 Al ist dat si begheeren  
			 Mijn bloet seer onueruaert  
			 Wie sal mi moghen deeren  
			 Als ghy my o Heere bewaert  
			 U heylich woort heb ick verclaert  
			 Dwelck si my verbieden te lesen  
			 O Heere en laetse toch niet beswaert  
			 Al die mijn veruolghers wesen.   
			 Doen ick ouerspel hanteerde  
			 En leefde na des duyuels raet  
			 
{==K6v==} {>>pagina-aanduiding<<}

			 Int hoeren huys verkeerde  
			 Daer men alle duechden versmaet  
			 Doen ick loonde quaet met quaet  
			 Die weerelt heeft my ghepresen  
			 O Heere vergheeft haerlieden misdaet  
			 Al die mijn veruolghers wesen.   
			 Doen ick schriftuere ghinck versinnen  
			 O mijn Heere ghebenedijt  
			 Wy moeten die weerelt verwinnen  
			 Souden wy comen daer ghy zijt  
			 Ick wil gaen laten des weerelts iolijt  
			 Al sou ick van haer worden becnesen  
			 O Heere schelt haerlieden boosheyt quijt  
			 Al die mijn veruolghers wesen.   
			 Cleyn vergaderinge wilt vromelijck strijden  
			 Blijft
				volstantich tot in dat ent  
				Luc.xij.  
			 Uwen
				Hertooch heeft moeten lijden  
				Mat.x.  
			 Totter doot was
				hy in torment  
				Matth.xxvij.  
			 Dat deden die
				schriftgheleerden blent  
			 Die de
				waerheyt hebben verwesen  
				i.Ac.iij.  
			 O Heere bewaertse toch ongheschent  
			 Al die mijn veruolghers wesen.   

			 Prince Godt wilt ons verstercken  
			 Door v goetheyt o Heere ient  
			 Dat wy v mogen behagen in woorden in wercken  
			 En vreesen oock gheen torment  
			 Al sou het lichaem worden gheschent  
			 Als v licht is in ons gheresen  
			 O Heere maeckt haer uwen wille bekent  
			 Al die mijn veruolghers wesen. 

   
			 83. Na die wijse. Verhuecht cleyn hoopken alle ghelijcke.

			 
			 HEt zijn nv de veruaerlijcke daghen  
			 Daer ons schriftuere af heeft voorseyt  
			 Eenen droeuen tijt wel om te beclaghen  
			 Het sal noch worden deerlijck beschreyt  
			 
{==K7r==} {>>pagina-aanduiding<<}

			 Want daer worter veel verleijt  
			 Na dat vier der eewicheyt.   
			 Wy waerschouwen ende seggent v te voren  
			 Met sanghe doen wijt v vermaen  
			 Wildy na ons waerschouwinghe niet hooren  
			 Soo suldy in v sonden vergaen  
			 Godt de Heer die
				sal v slaen  
				Gene.  
			 Als hy Sodoma heeft ghedaen.   
			 Hier om ghy Broeders altesamen  
			 Die nv als Paulus zijt bedacht  
			 En wilt v
				Deuangelium niet schamen  
				Rom.i.  
			 Maer spreeckt daer af dach ende nacht  
			 Daer staet het is Gods cracht  
			 Wiet versmaeyt, of wiet veracht.   
			 Al zijt ghy om die waerheyt verschouen  
			 En wilt daerom van Godt niet vlien  
			 Wort ghi veracht van die weerelt daer en bouen  
			 Blyschap sal v hier na gheschien  
			 Godt heuet soo voorsien  
			 Dat die sine hier moeten lien.   
			 Het is wel noot dat Gods dienaren  
			 Ter weerelt zijn ghepersequeert  
			 Hoe hebben die Propheten al gheuaren  
			 Die Gods woort hebben ghedeclareert  
			 Sy zijn al ghemartiliseert  
			 Uanden boosen ghemineert.   
			 Abel inden eersten beghinnen  
			 Om dat hy was goet en oprecht  
			 Sijnen Broeder die hem behoorde te minnen  
			 Die haette hem
				soo Genesis secht  
				Ge.i.ij.  
			 Hy nam teghen hem gheuecht  
			 Hy sloech hem doot als een boos knecht.   
			 Men sach die Propheet Helias verdrucken  
			 Hy en
				wiste nau waer loopen noch gaen  
				Regum.  
			 Dat deden die onuerstandighe bucken  
			 Die altijt teghen die waerheyt staen  
			 Sy sullen van dat Godlijck graen  
			 
{==K7v==} {>>pagina-aanduiding<<}

			 Na haer wercken loon ontfaen.   
			 Daer isser van die waerheyt by duysten  
			 Ghedoot niemant en ghincker vry  
			 Christus Iesus
				die si selue cruysten  
				Matth.xxvij.  
			 Dat deden die
				schriftgheleerden fy  
			 Laet ons Christum blyuen by  
			 Wy en zijn niet beter dan hy.  

  
			 84. Na die wijse. Rijck Godt wie sal ickt claghen.

			 
			 HOort menschen al vol zonden  
			 Uerhuecht in uwen gheest  
			 Uwen Medecijn is vonden  
			 En zijt niet meer beureest  
			 Wy in schriftueren lesen  
			 Die doot heeft hy ontfaen  
			 Ia dat meer is oock verresen  
			 Aldus voor ons al voldaen.   
			 Wat is daer meer te doene  
			 Om te weeren ons sondich ghepijn  
			 Maer duer Christus liefde groene  
			 Soo moet elck werckende zijn  
			 Hoort wijse en wel ghesinde  
			 Hy storte voor ons zijn bloet  
			 Ghelijck hi ons beminde  
			 Hem diesghelijcx oock doet.   
			 Die Liefde na Paulus leeren  
			 Weert wel ons sondich verdriet  
			 Sy veruult die wet des Heeren  
			 Sy en soect haer seluen niet  
			 Hy en is niet ledich beuonden  
			 Soo wie Gods liefde draecht  
			 Maer hy werckt tot allen stonden  
			 Een werck dwelck Gode behaecht.   
			 Die liefde is sonder blamen  
			 Wel hem die Gods liefde oorboort  
			 Wet ende ghebodt te samen  
			 
{==K8r==} {>>pagina-aanduiding<<}

			 Begrepen zijn in dit woort  
			 Ghelijck ghy wilt datmen v dede  
			 Oock desghelijcken doet  
			 Christus dit woort voorsede  
			 Tot zijnen Discipulen goet.   
			 Volcht Christum in zijn raden  
			 Wilt hooren na zijn vermaen  
			 Al die beswaert zijn en beladen  
			 Compt tot my ick
				sal v ontfaen  
				Mat.xi.  
			 Hi is den wech en dleuen  
			 Gaet tot hem sonder ducht  
			 Hi wil die sonden al vergheuen  
			 Uan hem die hertelijck versucht.   
			 Een leuende Fonteyne  
			 Is hy, wilt tot hem vlien  
			 Duer zijnen naem alleyne  
			 Moeten buyghen alle knien  
			 Gheenen anderen naem op deerde  
			 En mach ons maken goet  
			 Alle lof, prijs, eere, en weerde  
			 Elck mensche hem gheuen moet.   
			 Princelijck Godt niet falich  
			 Wel hem wiens sonden berout  
			 Ghy maect alleene salich  
			 Elck die in v betrout  
			 Soo wie hier is ghehuldich  
			 Tot sinen naesten beleeft  
			 Al zijn wy Heere v schuldich  
			 Om niet dat ghijt vergheeft.  

  
			 85. Na die wijse. Ou vient cela.

			 
 Die bruydegom Christus. 			 
			 HOe compt dat by  
			 O schoone laet my dat weten  
			 Dat ghy loopt wy en si  
			 Tot die creatueren onghemeten  
			 Nu compt toch alle tot my  
			 
{==K8v==} {>>pagina-aanduiding<<}

			 Hoe ghy ghewont zijt ende ghebeten  
			 Ick sal v maken vrij 
			 En gheuen v te kennen mijn secreten  
			 En wort niet desperaet  
			 Noch cleynmoedich in uwen sinne  
			 Al compt v quaden raet  
			 Ghem eynlijck altoos inne  
			 Maer deckt v onder my  
			 En sterft door die minne.  
			 Die Bruyt. 
			 O Coninck ende Princier  
			 Uol gratien al oueruloedich  
			 Siet doch v dienaers hier  
			 Biddick v met tranen gloedich  
			 In wat quaertier  
			 Ghy triumpheert voorspoedich  
			 Soo denckt doch schier  
			 Om minen dienst ootmoedich  
			 Ick en begheer gheen verdrach  
			 In siecten oft ghesonden  
			 Maer nacht ende dach  
			 U dienersse tallen stonden  
			 Want ghy storft voor my  
			 En ghenaest soo alle mijn wonden.  
			 Die Bruydegom. 
			 Mijn schoone minioot  
			 Waer voor ick quam in lyden  
			 Ghy sult al duer mijn doot  
			 Eewelijck met my verblyden  
			 Al lidy hier grooten noot  
			 Wilt altijt vromelijck strijden  
			 Want ghy sult in minen schoot  
			 Rusten tot allen tijden  
			 Mijn lichaem wert ghedoot  
			 Metter liefden brande  
			 Doot verwich bleeck  
			 Gaf ickt voor een offerande  
			 
{==L1r==} {>>pagina-aanduiding<<}

			 Mijnen hemelschen Uader  
			 Tot eenen onderpande.  
			 Die Bruyt. 
			 Mijn lieflijck greijn  
			 My deert v lamenteren  
			 Gheeft my v liefde reijn  
			 Na uwen wille te regeren  
			 Menich quaet vileijn  
			 Feninich int hanteren  
			 Die willen ons liefde certeijn  
			 Met haerder valscheyt blameren  
			 Dwelck v is mijn broeder leet  
			 U duecht die gheues oorconde  
			 Want ick weet bescheet  
			 Al wt ws hertsen gronde  
			 Ghy storft voor my mijn vrient  
			 En gaeft my alle ghesonde.   
			 Die dit Liedeken eerst sanck.  
			 Wert seer ghequelt van binnen  
			 Sy was oock dicwils cranck  
			 Als een vaetken broosch van sinnen  
			 Christus woort haer dwanck  
			 Uast op hem te verlaten  
			 Hy schenct ons groot miskief  
			 Is hy certeijn onschuldich  
			 Nv gheeft ons gratie lief 
			 In alle lyden te zijne verduldich  
			 Och Christus bidt voor my  
			 Den leuende God driuuldich.  

  
			 86. Na die wijse. Den Lustelijcken Mey.

			 
			 HI is een
				bloeme in dat velt  
				Canti.i.  
			 Een Lelie inden dale  
			 Gelijck een Lelie onder die doornen gestelt  
			 Is minen vrient onder de smale  
			 Ghelijck eenen goeden appelboom  
			 
{==L1v==} {>>pagina-aanduiding<<}

			 Daer de wilde af nemen haeren goom  
			 Is mijn vrient onder die schoonen  
			 Nv laet ons by v woonen.   
			 Inden kelder
				leyde hy my  
				Canti.i.  
			 En verchierde mi met bloemen  
			 Liefde oordineerde hy oock in my  
			 Laeft my het sal my vromen  
			 Want ick ben van liefde cranck  
			 Onder mijn hoot leet zijn slincker hant  
			 Den rechte sal my omuanghen  
			 Nae hem is mijn verlanghen.   
			 Och dochter van Ierusalem subiect  
			 Byden ree en byden hinde  
			 Siet dat ghy mijn vriendinne niet op en wect  
			 Want si is mijn beminde  
			 En dat is de stemme mijns vrients  
			 Hy compt en hulpet onuersiens  
			 Ouer houele en berghen  
			 Ghelijck den ree auont en merghen.   
			 Hy staet achter aen onse want  
			 En kijct doer die tralien van verren  
			 Siet mijn vrient sprack te hant  
			 Staet op en comt sonder merren  
			 Mijn vriendinne en schoone reijn  
			 Die winter is gheleden certeijn  
			 Die bloemen in ons lant verthoonen  
			 Den tijt des wijngaerts snijen is ghecomen.   
			 Wy hebben een tortelduyue ghehoort  
			 Hier in onsen lande  
			 Den vijchboom brenckt zijn vijghen voort  
			 Die bloem des wijngaerts riect menigerhande  
			 Compt mijn vriendinne schoon fier  
			 En vangt ons de cleijn vossen hier  
			 Die den bloeyende wijn gaert bederuen  
			 En doen ons ionghe cnopkens steruen.   
			 Mijn vrient is mijn ick ben zijn  
			 Die onder die Lelien weydet  
			 
{==L2r==} {>>pagina-aanduiding<<}

			 Beschermpt ons doch van alle fenijn  
			 Op dat uwen wech ons leydet  
			 Dat bidden wy al duer v doot  
			 En staet ons by in alder noot  
			 Soo moeghen wy v alle louen  
			 Inder eewicheyt hier bouen  

  
			 87. Na die wijse. Dat ick om een schoon beeldeken soet.

			 
			 HOe blaect mijn herteken o lieflijc vier  
			 Sal ick dit deruen langhe draghen  
			 Ick en can noch mach noyt sulc dangier  
			 Daer zyn ghepasseert gheheel drij iaren  
			 Mijn ooghen diet saghen//wat mijns gheschiet  
			 Uoer een cleijn vruecht soo menich verdriet.   
			 Sijn godlijck
				woort diet al gheneest  
				Canti.  
			 Ongheualscht als Nardus oft conseruen  
			 Gaf my confoort maer tis gheweest  
			 Och Iesus lief sal ick v nv deruen  
			 Soo moet ick steruen//hoort wat bediet  
			 Uoor een cleijn vruecht soo menich verdriet.   
			 Wie soude lijden dit dootwondich grief  
			 Daer elck vre is duysent iaren  
			 Segt mi rasch vrient hebt ghy my lief  
			 Aylacen waer is hy beuaren  
			 Segt sonder sparen//dit niet en besiet  
			 Uoor een cleijn vruecht soo menich verdriet.   
			 Wie sal v cussen mijn mondeken root  
			 Mijn handekens reijn om saluen pooghen  
			 Oft lustich baden inder tranen vloet  
			 Met gulden hayr zijn voeten drooghen  
			 Ick en cans ghedooghen//tis al om niet  
			 Uoor een cleijn vruecht soo menich verdriet.   
			 Ick en wiste noyt wat liefde was  
			 Dan nv ickt derue en niet en mach ghebruycken  
			 Die liefde in mi recht als ick las  
			 Ueel waters en mochte niet in vol cruycken  
			 
{==L2v==} {>>pagina-aanduiding<<}

			 Wat sal ick beluycken//wee die my dus riet  
			 Uoor een cleijn vruecht soo menich verdriet.   
			 Nv Iesus lief mijns hertsen vruecht  
			 Laet mi ghenade van v verweruen  
			 Ick bid v troost my duer v duecht  
			 Oft laet die doot mijn herte duer keruen  
			 Oft ick moet steruen//mijn qualen siet  
			 Uoor een cleyn vruecht soo menich verdriet.  

  
			 88. Een ander.

			 
			 HOort toe ghy menschen op der eerden  
			 Want God die heeft ons veel ghedaen  
			 Wilt Gods woort te rechte aenueerden  
			 Wilt vast op Christum staen  
			 Soo en suldy niet vergaen  
			 Wilt sinen naem belijen  
			 Uoor alle menschen claer  
			 Laet ons tsamen in den Heer verlijen  
			 Al met dit nieuwe Iaer.   
			 Den Uader liet den sone in Maria dalen  
			 En is ghestoruen de doot  
			 Om dat hy soude ons schulden betalen  
			 Wert hy ons vrient ter noot  
			 Dus is hy nv ons hoot  
			 Sijn ledekens wilt hy beuryden  
			 Niemant en mach ons crencken een hayr  
			 Laet ons tesamen inden Heere verblyden  
			 Al met dit nieuwe Iaer.   
			 Wy en hadden niet moegen salich worden  
			 Had Maria Godt niet ghebaert  
			 Wilt nv verhueghen hy heeft vertorden  
			 Sonde, doot soo die schriftuere verclaert  
			 Hy en heeft Sathan niet ghespaert  
			 Hy heeft hem ghesedt ter zijen  
			 En brack de helle sonder vaer  
			 Laet ons tsamen inden Heere verblijen  
			 Al met dit nieuwe Iaer.   
			 
{==L3r==} {>>pagina-aanduiding<<}

			 Hi is certeijn een machtich Heere  
			 Den strijdt voluoert hy sterck  
			 Hy is dbolwerck voor alle menschen teere  
			 Hy is voor ons int perck  
			 Maeckt vanden vyant gheen werck  
			 Hy leert v hant toch strijen  
			 En beschermpt ons allen voorwaer  
			 Laet te samen inden Heere verblijen  
			 Al met dit nieuwe Iaer.   
			 Looft hier den Heer hy is goedertieren  
			 Want hy is louens weert  
			 Hi is ghenadich voor ons arme dieren  
			 Die tgelooue met liefden aenueert  
			 Dus Christenen broeders expeert  
			 Wilt v broeder niet benijen  
			 Als hi is weluarende, maer  
			 Laet ons te samen inden Heere verblijen  
			 Al met dit nieuwe Iaer.   
			 Princelijcke Prinche waer voor willen wy vreesen  
			 Godt is onse salicheyt  
			 Hy can beschermen weduwen ende weesen  
			 Die van valsche leeraers worden verleyt  
			 Alsoo ons Matheus
				seyt  
				Matth.  
			 Maer wilt haer laten betijen  
			 En wilt Christus volghen naer  
			 Laet ons ten samen inden Heere verblijen.  
			 Al met dit nieuwe Iaer.  

  
			 89. Een ander.

			 
			 HOort ghy hemelen hoort  
			 Hoort dat ick sal spreken  
			 Die aerde die hoort die woorden mijns monts  
			 Uader van v woort en laet mi niet ghebreken  
			 Uwen lof vloeye ghelijck den dauwe wt  
			 Ghelyck den reeghen op dat gras oft cruyt  
			 Want ick sal den naem des Heeren aenroepen  
			 
{==L3v==} {>>pagina-aanduiding<<}

			 Gheeft ons Godt die groote heerlicheyt.   
			 Uolmaect zijn die wercken Gods  
			 Want alle zijn weghen zijn recht ende daertoe ghetrouwe 
			 
			 En gheen quaet en is in hem  
			 Rechtueerdich ende redelijck is hy  
			 En vol barmhertichede daer by  
			 Want ons verlossinge is ons Heer van v geschiet  
			 En troost ghy mi niet schoon liefken  
			 Soo blijf ick int verdriet.    
			 Die verkeerde aert heeft tegen v gesondicht  
			 Och Heere het en zijn v kinderen niet  
			 O oft si wijs waren en dat verstonden  
			 Maer lacen neen, want si en kenden v niet  
			 Daer om leefden si int verdriet  
			 Want si niet en wisten dat ghy ons Uader zijt  
			 Die grooten naem des Heeren bliue gebenedijt.  

  
			 90. Een ander.

			 
			 HOort toe broeders al ghemeen  
			 En laet ons vrolijck singhen  
			 Ons is gheboren een kindeken cleen  
			 Die den vyant compt bedwinghen  
			 Wie hoorde oyt blyder mare  
			 Hy heeft vertreden thooft van tserpent  
			 En heeft den viant ende de doot gheschent  
			 Met desen nieuwen Iare.   
			 Godt heeft die weerelt soe bemint  
			 Wt louter charitaten  
			 Hy heeft ons ghegheuen zijn eyghen kint  
			 Wt liefden bouen maten  
			 Tot behulp van elck sondare  
			 Heeft hy ghestort zijn dierbaer bloet  
			 Dies nv elck wel verhuecht zijn moet  
			 Met desen nieuwen Iare.   
			 Dit is het Serpent al van metael  
			 In die woestijne verheuen  
			 Compt ghy ghewonde altemael  
			 
{==L4r==} {>>pagina-aanduiding<<}

			 Al wort confoort ghegheuen  
			 Het is dlicht dwelck schijnet seer claere  
			 Als middelaer voor den Uader hy staet  
			 Alleen v voldoeninghe en Aduocaet  
			 Met desen nieuwen Iare.   
			 Den ouden mensche nv wt doet  
			 En wilt den nieuwen aenueerden  
			 Aenmerckt zijn belooften soet  
			 Sijn woorden houdt in weerden  
			 Compt ghy benaude schare  
			 Uan Oost, West, en Noort  
			 En haelt alleen aen hem confoort  
			 Met desen nieuwen Iare.   
			 Die wercken des vleesch nv wt roeyt  
			 Die zijn des gheests partye  
			 Als gulsicheyt ouerspel verfoeyt  
			 Gramschap ende hoouerdye  
			 Elck in duechden hem niet en spare  
			 Maer elck loop nv vlytich tot hem  
			 Hy is gheboren
				in Bedleem  
				Luce.ij.  
			 Met desen nieuwen Iare.   
			 Bemint uwen vyant doet hem goet  
			 Die v niet ter weerelt benijen  
			 God die Heere duer zijn gratie soet  
			 Die sal v namaels verblijen  
			 Laet lichten v licht int openbare  
			 Al heeft die duysternisse douerhant  
			 Betrout in uwen voorvechter vayliant  
			 Met desen nieuwen Iare.   
			 Prinche alle die lijdt hier noot  
			 Wilt op den Heere betrouwen  
			 Aenmerckt dat Gods gratie is groot  
			 Op desen hoecksteen wilt bouwen  
			 Want zijn iock en is niet sware  
			 Wilt alle gauen van hem in dancke ontfaen  
			 Hy heuet ons wt liefde ghedaen  
			 Met desen nieuwen Iare.  

  
			 
{==L4v==} {>>pagina-aanduiding<<}

			 91. Een ander.

			 
			 HOort toe Christen broeders fijn  
			 Naer mijn vermonden  
			 Uerblijt v en wilt niet meer truerich zijn  
			 Die doot die is verslonden  
			 Want Christus duer zijn lijden groot  
			 Heeft ons gheholpen wter noot  
			 Uan des duyuels verseeren  
			 Wt zijnder ghenaden heeft hy ons beurijt  
			 Dus looft ende danct altijt  
			 Den naem ons Heeren.   
			 Rijst wt den slaep den nacht is voorby  
			 Die daer rust in sonden  
			 Keert v tot Godt soo wert ghy bly  
			 Uan uwen last ontbonden  
			 Legt af dijn Godloose wercken quaet  
			 En volcht voort na Christus raet  
			 Wilt Godt altijt prijsen  
			 Om dat hy v dient tijt heeft ghespaert  
			 Doen ghy noch leuende waert  
			 Nae der Heydenscher wijsen.   
			 Uliedt die vreeschelijcke lusten nv  
			 Die teghen den gheest vechten  
			 Hebt van alle boosheyt gheenen grou  
			 Wilt wesen Christus knechten  
			 Want die om hem niet al en verlaet  
			 Huys, acker alst gheschreuen staet  
			 Ia zijn eyghen leuen  
			 Die en is niet weerdich dat hy soude sien  
			 Soo grooten vrede ende vruecht by dien  
			 Die ons de Heer wil gheuen.   
			 Die nv wil beeruen Gods rijcke soet  
			 Hy moet hier al verlaten  
			 En sweerelts ghenuechte onder de voet  
			 Treden en die seer haten  
			 Want alle datmen ter weerelt siet  
			 
{==L5r==} {>>pagina-aanduiding<<}

			 Is lust der ooghen en anders niet  
			 Hooghen moet ende rijcdom van goede  
			 Dese sullen alle ghelijck hoy vergaen  
			 Dus wilt dit verstaen  
			 En doet als de vroede.   
			 En soeckt gheen hulpe noch salicheyt  
			 Dan alleen aen Christus ghepresen  
			 Hy is den wech die totten Uader leyt  
			 Duer hem zijn wy alle ghenesen  
			 Want hy heeft gheheel des vyants macht  
			 Met zijn lyden tonder ghebracht  
			 Nv hebben wy vrede  
			 Duer Christum die is ons Aduocaet  
			 En voor den Uader staet  
			 In shemels stede.   
			 Prinche Godt Heer en Coninck fier  
			 Wilt v lekens nv stercken  
			 In uwer waerheyt o hoochste Princier  
			 Uwen gheest laet in ons wercken  
			 In ons herte opperste regent  
			 En maeckt ons uwen wech bekent  
			 Soo sullen wy recht louen  
			 Al die daer voet al datter leeft  
			 Dus elck lof en eere gheeft  
			 Den Heere hier bouen.  

  
			 92. Na die wijse. Ick had een ghestadich minneken.

			 
			 HOe wordy aldus moede  
			 Als v die Heere proeft?  
			 Ghedoocht zijn hant int goede  
			 Sijn rijck is v beloeft  
			 Hy weet wat v behoeft  
			 Bringhet int ghedincken  
			 Wat hy v goets wil schincken  
			 De Heer si hooch ghelooft.   
			 Ghedinckt wie daer beloefde  
			 
{==L5v==} {>>pagina-aanduiding<<}

			 Al gaedy cruepel en manck  
			 Te troosten die bedroefde  
			 Daer is den rechten ganck  
			 Uan hem is minen sanck  
			 Wie daer is beladen  
			 Die Heer wil hem beraden  
			 Dies heb hy lof en danck.   
			 Aenhoort doch die Propheten  
			 Tis claerder dan sonnen schijn  
			 Hy en sal ons niet vergheten  
			 Hoe mocht dat sueter zijn  
			 Hy is die medecijn  
			 Uan allen creatueren  
			 Dus segt tot allen vren  
			 Ghelooft moet hy zijn.   
			 Wtgaende wt den hooghen  
			 Soo heeft hy ons besocht  
			 Liefde doet hem gedooghen  
			 Dat hy ons soo dier cocht  
			 Uan hem staeter noch  
			 Dat hy door Christus bede  
			 Ons wil gheuen vrede  
			 Dies si hem danck en lof.   
			 O Heere alder Heeren  
			 Alle gheesten zijn v condt  
			 Willet ons doch leeren  
			 O Heere maeckt ons ghesont  
			 Gheeft ons den rechten gront  
			 Op dat wy v niet tot smerten  
			 Uloecken metter herten  
			 En louen metten mont.  

  
			 93. Na die wijse. Wilt nv belyen met Melodijen.

			 
			 HEt zijn nv soo periculuese tijden  
			 Het is wel recht dat elck toe siet  
			 Wilt v van valsche leeringhe mijden  
			 
{==L6r==} {>>pagina-aanduiding<<}

			 Het
				leeft noch dat Eua verriet  
				Gene.[ij].  
			 Wacht v voor die Ipocrijten  
			 Die Gods leeringhe veele schaen  
			 Schoon sprekende sullen si v byten  
			 En met listen si v verraen.   
			 Aensiet in alle uwe ghewercken  
			 Christus uwen exempel soet  
			 Schout leeringhe van valsche clercken  
			 Die leeren wat hem duncken goet  
			 Wacht v voor de etc.   
			 Al schijnet dat si veele leeren  
			 Sprekende woorden vol ghewichts  
			 Weet dat de duyuel hem can verkeeren  
			 In eenen Inghel des lichts  
			 Wacht v voor de etc.   
			 Sy sullen comen in schaps cleeren  
			 Binnen werden si
				woluen quaet  
				Matth.  
			 Wildy dese kennen leeren  
			 Hoort en doet na Christus raet  
			 Wacht v voor de etc.   
			 Men can van gheenen doornen lesen  
			 Druyuen want hy gheen en draecht 
			 Noch van dijstelen vijghen ghepresen 
			
			 Dus siet wel toe alsmen v vraecht  
			 Wacht v voor de etc.   
			 Merckt hoe Amasa heeft gheuaren  
			 Doen hem
				Ioab schoon toesprack  
				Regum.   
			 Met een vrindelijck ghebaren  
			 Uredelijck hy hem doot stack  
			 Wacht v voor de etc.   
			 Dien selue Ioab wilde spreken  
			 Abner met een Iudas poort  
			 Dwelck hy dede met loose treken  
			 Want hy heeft hem oock vermoort  
			 Wacht v voor de etc.    
			 Aensiet by wat subtylen rade  
			 Thamar wert gheuioleert  
			 
{==L6v==} {>>pagina-aanduiding<<}

			 Uan Amon
				diese versmade  
				Regum.  
			 Doen sinen wellust was ghepasseert  
			 Wacht v voor de etc.    
			 Laet v oock comen te voren  
			 Hoe Sampson quam int ghepijn  
			 Doen zijn haer wert afgheschoren  
			 Uan Dalida seer listich fijn  
			 Wacht v voor de
				etc.  
				Iudich.    
			 Prinche al is Iudas in midden geborsten  
			 Sijn gheslacht en is noch niet doot  
			 Die Gods volck bringen voor Heeren en vorsten  
			 Die welck men doot met nidicheyt groot  
			 Wacht v voor die Ipocrijten  
			 Die Gods leeringhe veele schaen  
			 Schoon sprekende sullen si v byten  
			 En met listen si v verraen. 

   
			 94. Na die wijse. Mocht ick met lust singhen.

			 
			 HElp Godt my mach ghelinghen  
			 Du edelen schepper mijn  
			 Den selfsten te volbringhen  
			 Ende louen den Heere fijn  
			 Dat ick mach vrolijck heffen aen  
			 Uan dinen woorden en lijden te singhen  
			 O Heere wilt ghy ons bystaen.  
			 By v woort willen wy bliuen  
			 Nae Esayas doet
				vermaen  
				Esaie.  
			 In zijn boeck doet schrijuen  
			 Eer die weerelt soude vergaen  
			 Ende wat God oyt voor ons ghewracht  
			 Soude hy dat laten bederuen  
			 Het waer bouen natuer en cracht.  
			 Ihesus dat woort des Uaders  
			 Is comen si v vertelt  
			 Met grooter wonder daders  
			 Uercocht om snoode ghelt  
			 
{==L7r==} {>>pagina-aanduiding<<}

			 Duer Iudam sinen iongheren een  
			 Wert hy vercocht verraden  
			 Ihesus dat Lam Gods reen.  
			 Na dat si hadden ghegheten  
			 Met namen dat Paeslam  
			 Christus en wilde niet vergheten  
			 Dat broot in zijnder hant nam  
			 Sprack etet het is dat lichaem mijn  
			 Dat voor v wort ghegheuen  
			 Tot verghiffenis der sonden dijn.  
			 Gaf hem daer oock te drincken  
			 In wijn zijn bloet soo root  
			 Sijn doot daer by te ghedincken  
			 Soot is beschreuen bloot  
			 Wie weerdich etet van dit broot  
			 Ende van desen kelck mach drincken  
			 En sal niet sien den doot.  
			 Ihesus die wiesch haer voeten  
			 Als doen ter seluer stont  
			 Leerdese niet onversoeten  
			 Wt sinen Godtlijcken mont  
			 Hebt lief malcanderen tot alder tijt  
			 Daer by salmen bekennen  
			 Dat ghy mijn iongheren zijt.  
			 Christus al inder gaerden  
			 Doen hy ghebeden hadt  
			 Die Ioden hem daer waerden  
			 Al op den seluen pat  
			 Ende brachten hem voor den rechter daer  
			 Daer hy ghegeesselt ende ghecroont  
			 Ende totter doot veroordelt waer.  
			 Noch aenden Cruyce ghehanghen  
			 Die hooghe gheboren Uorst  
			 Na ons dede hem verlanghen  
			 Daer omme sprack hy my dorst  
			 Met name onse salicheyt  
			 Daer om heeft hy ontfanghen  
			 
{==L7v==} {>>pagina-aanduiding<<}

			 Hier opter eerden die menscheyt.  
			 Met sinen hoofde gheneghen  
			 Hy sinen gheest op gaf  
			 Soo Iohannes heeft
				beschreuen  
				Ioan.  
			 Ende wert ghenomen af  
			 Uanden cruyce int graf wert hy gheleyt  
			 Aen den derden dach opstanden  
			 Als hy voor hadde gheseyt.  
			 Ende nae den seluen daghen  
			 Christus zijn iongheren heeft gheleert  
			 Alleen zijn woort te draghen  
			 Te preken in de
				weerelt vermeert  
				Marc.vltimo.  
			 Soo wie ghelooft
				en is ghedoopt  
			 Die heeft dat eeuwighe leuen  
			 Tis hem duer Christus ghecocht.  
			 Recht laet ons allen bidden  
			 Christus ons ouerheyt  
			 Dat wy hier soo moeten lijden  
			 In deser allendicheyt  
			 Dat ons Godt wil ghenadich zijn  
			 Heeft Hendrick Moldenaer ghesonghen  
			 Al inden leuen zijn. 

   
			 95. Na die wijse. Ick weet een bloemken aen gheen groen
				heyden.

				
			 HOort en siet//van droefheyt een nieu liet  
			 Ionck en out wie dat ghy zijt  
			 [Dien] hoort nv niet//dan oorloge en verdriet  
			 Uan hongher groot ghecrijt  
			 Hier om so wilt aenbeden//den Heer met
				neersticheden  
			 In desen dieren tijt.  
			 Wie sacher oyt//de neeringhe so verstroyt  
			 Als nv breet ende wijt  
			 Ueel zijn beroyt//van de waerheyt men nv schoyt  
			 Om ghewin si bruycken nijt  
			 Hier voor so wilt v wachten//so salt den Heer
				versachten  
			 In desen dieren tijt.  
			 
{==L8r==} {>>pagina-aanduiding<<}

			 Niemant gaet voort//in sonden dus versmoort  
			 Maer betert v subijt  
			 Op dat Gods woort, bescudden mocht de moort  
			 Die menich huysman lijt  
			 Want God is goederthieren//aenbidt hem met
				manieren  
			 In desen dieren tijt.  
			 Al ons misdaet//van ons soo snoy en quaet  
			 Sendt Godt al sonder respijt  
			 In uwen raet//die nauwelijck verstaet  
			 Gods woort ghebenendijt  
			 Dus wilt als nv beginnen//de boosheyt te verwinnen  
			 In desen dieren tijt.  
			 Hier om tis noot//den armen deylt v broot  
			 Met aelmisse haer verblijt  
			 Wt liefden groot//soo laet de sonden snoot  
			 Die crancke niet en mijt  
			 So sal v God ontfermen//aenhooren ooc v
				kermen  
			 In desen dieren tijt  
			 O Prinche goet//diet al verhueghen doet  
			 Maeckt ons dees droefheyt quijt  
			 Sendt metter spoet//in onsen Keyser moet  
			 Al is hy inden strijt  
			 Dat hi tot peys wilt spreken//zijn vianden niet
				wreken  
			 In desen dieren tijt.  

  
			 96. Na die wijse. Broeders die nv gheroepen zijt. 96.

			 
			 HOort al te samen
				een vermaen  
				Luc.x.  
			 Wat wy in die schriften vinden staen  
			 Sal ick v gaen verclaren  
			 Op dat ghy niemant en verdoemt  
			 Oft van gheenen wercken en beroempt  
			 Alsoo ons Lucas doet openbaren.  
			 Twee zijn daer gegaen inden tempel hoort  
			 Om te bidden spreect Christus verstatet woort  
			 Deen was een Pharizee van desen  
			 En dander was een Publicaen  
			 
{==L8v==} {>>pagina-aanduiding<<}

			 Oft een sondich mensche soo wy verstaen  
			 Alsoo wy int Euangelie lesen.  
			 De Pharisee sprack dit wel beuroet  
			 Heere ick gheef thiende van alle mijn goet  
			 Ende heeft hem seluen ghepresen  
			 Ick en ben ouerspeelder noch moordenaer quaet  
			 Als ander menschen opstinaet  
			 Ende heeft op den Publicaen ghewesen.  
			 Mer lacen den sondighen Publicaen  
			 En dorste zijn ooghen niet opslaen  
			 Maer badt met groot verlanghen  
			 O Heer alamchtich ghebenedijt  
			 My arme sondaer ghenadich zijt  
			 Die is rechtueerdich wten tempel gheganghen.  
			 Hier by weten wi een cleijn vermaen  
			 Dat niemant op zijn eyghen werck en sal staen  
			 Aen Pharizeen neempt exempel  
			 Die hem obgheblasen ghinck beroemen  
			 En wilde den Publicaen verdoemen  
			 Die daer achter hem lach inden tempel.  
			 Ten ghelt ons wet of besnijdenis puere  
			 Dan alleenlijck een nieu creatuere  
			 Als Paulus doet vermonden  
			 Den ouden Adam moet steruen met zijn natuere  
			 Souden wy verrisen met Cristum na scriftuere  
			 Onderdanich zijn niet meer der sonden.  
			 Wat batet Scriftuere ghelesen fijn  
			 Als wy daer duere niet ghebetert en sijn  
			 Hoe derren wy dat pont aenueerden  
			 Sy en doen gheen profijt tot gheenen termijn  
			 Dus wil hem naken die eewighe pijn  
			 Sij begrauent pont inder eerden.  
			 Iacob die bescrijft ons bloot  
			 Dat ghelooue sonder werck is doot  
			 Maer het werck daer hy af wil spreken  
			 Dat Godt van ons wil hebben ghedaen  
			 Is dat wy weduwen en weesen bystaen  
			 
{==M1r==} {>>pagina-aanduiding<<}

			 En den armen die hant toesteken.  
			 Een scrift geleerde inder wet wilt dit beuroen  
			 Sprack tot Cristus wat sou ick doen  
			 Om int rijcke Gods te comen  
			 Cristus sprack hebt lief uwen Heer v God  
			 Doet uwen naesten dits tweeste ghebot  
			 Als v seluen het sal v vromen.  
			 Die schriftgheleerde sprac tot Cristus fijn  
			 Ic en weet niet wie mijnen naesten mach zijn  
			 Hoort wat Christus ghinck ghewaghen  
			 Het reysde een man van Ierico dit ghelooft  
			 Na Ierusalem daer hy worde berooft  
			 Onder de moordenaers half doot gheslaghen.  
			 Tghebuerde in een corte tijt  
			 Dat daer een Priester ende een Leuijt  
			 Den seluen wech quamen lijden  
			 Sy saghen hem aen mer zijn voorby gegaen  
			 Maer corts daer na een Samaritaen  
			 Wert ontsteken met barmherticheyt.  
			 Olye ende wijn in zijn wonden goot  
			 Ende verbant hem zijn wonden wt liefden groot  
			 Ende brocht hem op zijn peert sonder falen  
			 Inder herberghe ende heeft den weert gheseyt  
			 Daer zijn .ij. penningen wat ghy meer verleyt  
			 Als ick weder om come sal ick v betalen.  
			 Cristus sprack de schriftgeleerde na dien  
			 Wie mach die naeste wesen van drijen  
			 Hy antwoorde Cristus soot mach blijcken  
			 Ende sprack tot Christus saen  
			 Die barmherticheyt heeft ghedaen  
			 Gaet doet dier ghelijcken.  
			 Princelijcke broeders wilt dit verstaen  
			 Christus by desen Samaritaen  
			 En soect gheen ander exploten  
			 Want hy olie der bermherticheyt in ons goot  
			 Als wy laghen ghewont ter doot  
			 Heeft zijn bloet voor ons vergoten.  

  
			 
{==M1v==} {>>pagina-aanduiding<<}

			 97. Een ander.

			 
			 HOort al tsamen die met Cristum wil leuen 
			 
			 Hoe dat Christus ghebenedijt  
			 Om ons te verlossen so der staet gescreuen  
			 Is ghegaen in eenen bitteren strijdt  
			 Alsoo ons de schriftuere belijdt  
			 Iudas waren xxx. penninghen ghegheuen  
			 Dat hy Iesum zoude leueren des seker zijt.  
			 De discipelen seyden tot Cristo laet ons
				weten  
			 Waer dat ghy wilt dat wy zullen gaen  
			 Het Paeslam bereyden op dat ghijt moecht eten  
			 Om dat altesamen soude zijn voldaen  
			 Twee discipelen hoort mijn vermaen  
			 Ghinghen inde stat dat Paeslam bereyden  
			 Alsoo si van Christo hadden verstaen.  
			 Tsauonts als si waren aen die tafel geseten  
			 Soo dede Christus daer een vermaen  
			 Uoorwaer segh ick v ende laet v weten  
			 Een van v allen sal my verraen  
			 Een yeghelijck was met druck beuaen  
			 Elck seyde ben ickt Heere latet ons weten  
			 Ende waren seere daer in belaen  
			 Iesus antwoorde wilt my hooren spreken  
			 Hy is hier mede int ghetal  
			 Die met mi zijn hant inde schotel sal steken  
			 Die ist die mi verraden sal  
			 Ghelijck van hem geschreuen is een voor al  
			 Maer wes hem die comt in sulck ghebreken  
			 Die de zone des menschen leueren sal.  
			 Ben ict niet meester heeft Iudas gesproken  
			 Christus sprack ghy hebtet gheseyt  
			 Iesus nam dat broot en heuet ghebroken  
			 Dat hy zijn discipelen bereyt  
			 Neempt eet dit is mijn lichaem voor v ghespreyt 
			 Ende hy nam den kelck d[a]nckennde schoonn ontloken 
			 Da[t] nieuwen testament in mijn bloede bereyt.  
			 
{==M2r==} {>>pagina-aanduiding<<}

			 Christus ghinc na de berch van Oliueten  
			 Om dat altesamen soude zijn volbracht  
			 Hy sprack tot zijn apostelen int secreten  
			 Ghy sult mi al versaken in dese nacht  
			 Peeter sprack een woort seer groot  
			 Al waert dat si v altemael verlieten  
			 Soo sal ick bi v bliuen tot in mijn doot.  
			 Iesus sprac voorwaer wilt dit wel smaken  
			 Ten is niet in dijn eyghen cracht  
			 Uoorwaer seg ick v ghi sult mi noch versaken  
			 Eer den haen craeyt, driemael in deser nacht  
			 Sijn discipelen heeft hy met hem ghebracht  
			 Segghende wilt nv een weynich met mi waken  
			 De huere compt daer ick naer hebbe ghewacht.  
			 Inden berch van Oliueten is Cristus
				getreden  
			 Uan anxste sweete water en bloet  
			 Daer heeft hy zijnen hemelschen vader aengebeden  
			 Ghestrect op deerde met grooter ootmoet  
			 Abba mijn hemelsche Uader goet  
			 Uan my neempt desen kelck van bitterheden  
			 Maer vader uwen wille hier met my doet.  
			 Dit was de huere die Cristus soude naken  
			 Sijn apostelen die hy slapende vant  
			 Muecht ghy niet een huere met my waken  
			 De gheest is ghewillich maer tvleesch is cranck  
			 Slaept ende rust nv vrij en vranck  
			 Het is ghenoech de huer is ghecommen  
			 Dat ick sal gheleuert worden eer yet lanck  
			 Aldus is Cristus inden strijt gecommen  
			 De persse heeft hy alleen ghetreden  
			 ende heeft al de weerelt sonden op hem genomen  
			 Ende sinen Uader gestelt te vreden  
			 Duer zijn bitter doot die hy heeft gheleden  
			 Laet ons op hem betrouwen het sal ons vromen  
			 En betooghen dat wi zijn een van Cristus leden. 

  
			 98. Na de wijse. O rat van auentueren.

			 
{==M2v==} {>>pagina-aanduiding<<}

			 
			 HOort toe ghy kersten samen  
			 En wilt niet zijn beswaert  
			 Alle die Gods woort beminnen  
			 Hoe
				ons Iohannes verclaert  
				Ioan.viij.  
			 Int achste capittel beschreuen  
			 Hoe Iesus smorghens vroech  
			 Ghecommen is inden tempel  
			 Leerende tvolck menich goet exempel  
			 Die Phariseen haddens spijt ghenoech.  
			 Die Phariseen quaet van ghedachten  
			 Uoor Iesus op dat pas  
			 Een vrouken dat si brachten  
			 Die in ouerspel beuonden was  
			 Sy seyden meester dese vrou is beuonden  
			 In ouerspel met boosen gheschal  
			 Dus wilt hier vonnisse ouergheuen  
			 In Moyses wet daer staet gheschreuen  
			 Datmen dusdanighe steenen sal.  
			 Om Iesus tachterhalen  
			 Hebben si desen list gheleyt  
			 Want hy met soeter talen  
			 Altoos sprack van barmherticheyt  
			 Om Iesum tonder soecken  
			 Of hy zoude hebben gheseyt  
			 Datmense soude steenen  
			 Dit was haerlieder meenen  
			 Dat en ware gheen barmherticheyt.  
			 Christus de Heere vol weerden  
			 Die boogh hem neder saen  
			 Ende schreef inder eerden  
			 Wat si selue hadden misdaen  
			 Sy saghen daer int ronde  
			 Op malcanderen al ghemeen  
			 Hoort wat hem Christus oorconde  
			 Die van v is sonder sonde  
			 Die werpe den eersten steen.  
			 Hier by moghen wy bedieden  
			 
{==M3r==} {>>pagina-aanduiding<<}

			 Dat een eyghelijck wel verstaet  
			 Sijn houeken suyuer sal wieden  
			 Eer hy in eens anders gaet  
			 En wilt gheen vonnisse gheuen  
			 Daer ghy selue in beschuldich zijt  
			 Want si saghen daer gheschreuen  
			 Haer misdaet die si hadden bedreuen  
			 Twelck ons Deuangelije belijt.  
			 Die Phariseen ghemeene  
			 Sijn al tsamen wech ghegaen  
			 En lieten daer alleene  
			 Het vrouken voor Christus staen  
			 Christus al sonder sparen  
			 Die vraechde tvrouken saen  
			 Waer dat si waren gheuaren  
			 Al die haer quamen beswaren  
			 Ende haer beschuldicht haen.  
			 Heeft v yemant verdomt van desen  
			 Heeft Christus dat vrouken gheuraecht  
			 Och niemant Heere ghepresen  
			 Sprack dat vrouken seere versaecht  
			 Soo en wille ick v niet verdommen  
			 Sprack tot haer Christus die Heer  
			 En dient gheen vremde afgoden  
			 Gaet leeft naer mijn gheboden  
			 En sondicht voortaen niet meer.  
			 Die barmherticheyt ons Heeren  
			 Moghen wy hier by verstaen  
			 Elck die hem wil bekeeren  
			 Al is hy met sonden belaen  
			 Wilt hy voort duechdelijcke leuen  
			 Hy wert met Christus beurijt  
			 Maer en wilt gehen oordeel gheuen  
			 Daer een ander om soude sneuen  
			 Op dat ghy oock niet gheoordeelt en zijt.  

  
			 99. Een ander.

			 
{==M3v==} {>>pagina-aanduiding<<}

			 
			 HOort toe met vierigher herten veruult  
			 Ghy Christen broeders vercoren  
			 Wat dinghen ghy gheloouen sult  
			 Die geerne twoort Gods orboren  
			 Wy sullen al sonder flouwen  
			 Ons ooghen inden hemel slaen  
			 Ende in ons eyghen consciencie gaen  
			 Op God stellen ons betrouwen.  
			 O Christen broeders alle gader  
			 Eerst soo moeten wy al ghelijck  
			 Ghelouen in Christum onsen vader  
			 Schepper van hemelrijck ende aertrijck  
			 In Ihesum Christum verheuen  
			 Noch moet ghy gheloouen alder meest  
			 Dat hy ontfanghen is vanden heylighen gheest  
			 Daer wy altesamen by leuen.  
			 Iesus ons alder schepper goet  
			 Die hadde wtuercoren  
			 Maria die suyuer maghet soet  
			 Daer hy af wilde zijn gheboren  
			 Want si is reyn ende puere  
			 Ghelijck die bloem was si fijn  
			 Daer Christus af wilde gheboren zijn  
			 Twelck ons bewijst die schriftuere.  
			 Die menschelijcke natuer heeft hi aen
				genomen  
			 Christus die Heere ghebenedijt  
			 Ende heeft ghegaen tot onser vromen  
			 Uoor ons in eenen bitteren strijt  
			 Ghepinicht ghepassijt alle zijn leden  
			 Onder Pontio Pylato al met spot  
			 Dus laet ons aenbidden eenen Godt  
			 Die voor ons heeft ghestreden.  
			 Het rijck zijns vaders heeft hy ons verworuen  
			 Om smenschelijc geslacht te salueren  
			 Is hy ghecruyst ende ghestoruen  
			 Begrauen wilt dit informeren  
			 Want niemant groot oft cleene  
			 
{==M4r==} {>>pagina-aanduiding<<}

			 En mach ons helpen wter noot  
			 Doen wy laghen doot  
			 Dan Christus die Heer alleene.  
			 Met zijnder godlijcker cracht  
			 Heeft hy tvyants banden doen vellen  
			 Om te verlossen dat menschelijcke gheslacht  
			 Is hy neder ghedaelt ter hellen  
			 Die daer laghen in swaer ellenden  
			 Sy riepen ghemeenlijck o God o  
			 Benedicamus domino  
			 Want si den Heere bekenden.  
			 Daer na is Cristus die Heer warachtich  
			 Ten hemel gheuaren met zijn godlijcheyt  
			 Ter rechterhant zijn vaders almachtich  
			 Daer hy ons heeft allen dach gheleyt  
			 En comen wi in hem betrouwen  
			 En ons leuen afgaen  
			 Nyemant en sal buyten staen  
			 Maer dat eewighe rijck beschouwen.  
			 Laet ons Christum aenbidden al  
			 Die is ons meest van nooden  
			 Want hy comen gheuen sal  
			 Oordeel ouer leuen ende dooden  
			 En wilt dit ghelooue niet begheuen  
			 Mer wilt dit ouerdachtich zijn  
			 Want Gods woorden warachtich zijn  
			 Daer wy alle by moeten leuen.  
			 Ureest uwen Godt dit is tslot  
			 Die Princen al inden throone  
			 Hout zijn ghebot schout tviants lot  
			 O Christen broeders ydoone  
			 En wilt v niet laten verleyden  
			 Want Christus spreect in dit beuanck  
			 Ick ben die dore ende die inganck  
			 Wilt v tot hem bereyden.  

  
			 100. Na die wijse. Hoe luyde sang die leeraer op der tinnen.

			 
{==M4v==} {>>pagina-aanduiding<<}

			 
			 HOe deerlijc roep den geest op god aluoren  
			 O God aensiet mijn swaer torment  
			 Want ick gae heel verloren  
			 Tvleesch is altijts teghen my ghewent  
			 Wee my allendich mensche verblent  
			 Dat ick noyt was gheboren.  
			 Als tvleesch den geest dus hoorde claghen en
				suchten  
			 Het sprac schaft eenen hupschen moet  
			 Waer vooren wilt ghy duchten  
			 Ick hebbe wel ghelt en daer toe ghoet  
			 Ick ben moy edel sterck ende vroet  
			 Dus moet elck voor my vluchten.  
			 Doen sprack den gheest o vleesch cesseert van
				desen  
			 Wy hem verheft wert vernedert snel  
			 Soo wy in Lucas
				lesen  
				Luce.  
			 Spieghelt aen Lucifer fel  
			 Die om een houeerdich ghepeins rebel  
			 Eewelijck verdoemt moet wesen.  
			 Tvleesch sprack ic moet nochtans mi seluen prijsen  
			 Want die hem seluen gheen eere en ian  
			 Wie sal hem eere bewijsen  
			 Die niet vreck en is tsi wijf of man  
			 Ende zijn eyghen profijt niet soecken en can  
			 Mach nv ter weerelt niet rijsen.  
			 Doen sprac den gheest merckt aen Iesus vol
				genaden  
			 Die hem ootmoedelijc dooden liet  
			 En cruycen metten quaden  
			 Hy en leedt dit voor hem seluen niet  
			 In hem en was gheen sonde  
			 Maer dit verdriet leedt hy voor ons misdaden.  
			 Doen sprac dat vleesch men mach hem niet
				vermeten  
			 By Christu wi zijn al menschen cranck  
			 Dus prijs ick drincken ende eten  
			 Ende vroyelijck sitten op die bierbanck  
			 En rusten in mijns liefs armkens blanck  
			 En alle druck vergheten.  
			 Doen sprac den geest peynst doch dat ghy moet
				steruen  
				
{==M5r==} {>>pagina-aanduiding<<}

			 Alle vleesch is hoey secht den Propheet  
			 Wy en hebben hier gheen eruen  
			 Ende die hier een oncuysch leuen leedt  
			 Of in dronckenschap soo Paulus verbreet  
			 Hy moet Gods
				rijcke deruen.  
				Roma.  
			 Doen sprac dat vleesch wi zijn noch ionck
				van dagen  
			 Wi suller om dincken waren wi oudt  
			 En sien God te behaghen  
			 Dus laet ons nv met moede stout  
			 Dansen houeren menichfout  
			 Ende alle druck veriaghen.  
			 Doen sprack den geest o vleesch vol van doluere  
			 Wy en hebben dit leuen niet verpacht  
			 Dus waect secht Christus puere  
			 Want hy sal comen onuerwacht  
			 Ghelijck een dief compt inder nacht  
			 Wy en weten dach noch huere.  
			 Doen sprac dat vleesch ic wilde so wel leuen  
			 Soo ghy my raet int openbaer  
			 Soo mocht ick zijn verheuen  
			 In dese weerelt verre ende naer  
			 Ick wilde wel duechdelijck heeten maer  
			 Ick en canner my niet toe gheuen.  
			 Doen sprac den geest die sweerelts eere soecken  
			 Sy hebben hueren loon ontfaen  
			 Oorcondts Mattheus boecken  
			 Dus wilt alleene voor Christum staen  
			 Uerdraecht en bemint die v versmaen  
			 Om Christum tallen hoecken  
			 Prinche verwint v vleesch dus tallen tijden  
			 Met Christus woort dat geestelijck sweert  
			 Twelck snijt aen beede siden  
			 Die hem hier mede vromelijck weert  
			 Noch viandt noch sonde noch doot hem deert  
			 Noch al die hem benijden.  

  
			 101. Een ander.

			 
{==M5v==} {>>pagina-aanduiding<<}

			 
			 HEt leuen duert eewelijcke  
			 Uoor die goede tot alder tijt  
			 Gheen leuen desen ghelijcke  
			 Dus schept doch nu iolijt  
			 Wie dat ghy oock zijt  
			 Alsoo vele als wy mueghen  
			 Hy maeckt ons die sonden quijt  
			 Alleen dies nv verblijt  
			 Dus laetter ons inne verhueghen.  
			 Gods woort certeijn nv crachtich  
			 Nv inde weerelt regneert  
			 Christus die is alleen warachtich  
			 Die op ons herte noteert  
			 Hi niet en dispeteert  
			 Die doot heeft hy verslonden  
			 In hem niet en muermereert  
			 Maer op zijn woort glooseert  
			 Hem looft tot allen stonden.  
			 Hy is alleen ons leuen  
			 Dus wilt hem segghen danck  
			 Die sonden heeft hy verdreuen  
			 Die ons hiel int bedwanck  
			 Des helschen viant stranck  
			 Maer om ons weer wt te halen  
			 Hy ons sinen sone wt liefden schanck  
			 Want wy waren alte cranck  
			 Dus quam hijt selue betalen.  
			 Cristus die en can niet lieghen  
			 Dus volghet die schriftuere iendt  
			 Ten sal v toch niet bedrieghen  
			 Dus legter inne v fondament  
			 Al sidy in sonden verblent  
			 Wilt v in tijts bekeeren  
			 Denct hy is al sonder endt  
			 Dus betroudt hem exellent  
			 Christum den Heere der Heeren.  
			 Wilt v alleen in zijn woort spijsen  
			 
{==M6r==} {>>pagina-aanduiding<<}

			 En wt der weerelt gaen  
			 Soo sult ghy in hem verrysen  
			 Dus sou ick v hier raen  
			 Wilt hant aent cruyce slaen  
			 En wilt hier lijden wt minnen  
			 Altijt van dwoort vermaen  
			 Blijft daer toch vast op staen  
			 Dit is des leuens beghinnen.  
			 Die helle heeft hy verwonnen  
			 Al duer sijn lyden swaer  
			 Dat heeft hy dus begonnen  
			 Om dat wy sonder vaer  
			 Hem souden soo volghen naer  
			 En van die weerelt hier steruen  
			 Door tvleesschelijck lyden voorwaer  
			 By Godt den Uader int leuen claer  
			 Soo suldy vruechde verweruen.  
			 Cleyn groot, tsi ionck oft out  
			 Al van die weerelt hier toch vliet  
			 Inden Heere alleen betrout  
			 Singt hem een vrolijck liet  
			 Uan die weerelt was gheschiet  
			 En wilt steruen alle ghemeene  
			 Sijn woort altijt bediet  
			 En segt wy zijn al niet  
			 Maer Christus is al ons leuen reene.  

  
			 102. Na die wijse. Te Bruynswijck staet een hooghe huys.

			 
			 HOort al te samen bidt ende waect  
			 Want wi na Gods beelde zijn gemaect  
			 U ooghen wilt opheffen  
			 Dat ons den dach des Heeren naect  
			 Moghen wy wt Christus woort beseffen.  
			 Deen volck sal teghen dander opstaen  
			 En den Uader sal zijn kint afgaen  
			 En dat kint sal den Uader versteken  
			 
{==M6v==} {>>pagina-aanduiding<<}

			 Ghelijck voor die
				Diluuie elck was belaen  
				Gene.  
			 Ueel boosheyts ende veel ghebreken.  
			 Aldus die boosheyt menichfout  
			 Sal hebben spreeckt Cristus in ionck en oudt  
			 Die ouerhant ghenomen  
			 Die liefde wert in veel herten cout  
			 Merckt oft dit niet en is volcomen.  
			 Daer en is gheen liefde ter weerelt claer  
			 Maer vermaledidinghe en lueghen swaer  
			 Oncuysheyt en ouerspel regneren  
			 Wy legghen deen sonde op dander eenpaer  
			 Na Ieremias
				Propheteren.  
				Ieremi.  
			 Wat gulsicheyt en wat ouerdaet  
			 Wat hoouerdie is in elcken staet  
			 In spijse in dranck ende oock in cleeren  
			 Soo wtwendich dat tvolck nv gaet  
			 Men kent gheen schamel luyden wt Heeren.  
			 Wat doen wy al om deertsche goet  
			 Dat in die weerelt verrotten moet  
			 Oft dat die motten sullen eten  
			 Of een dief mach comen stelen metter spoet  
			 Daer wi Gods liefde door vergheten.  
			 Wat mach den menschen baten dat  
			 Hy heeft (spreeckt Christus) alder weerelt schat  
			 Als hy zijn siele soude bederuen  
			 Al waert dat ghy duysent weerelden hadt  
			 Ten helpt v niet als ghy moet steruen  
			 Christus ghinck voor ons tot inden doot  
			 Waer helpen wi malcanderen wter noot  
			 Al hooren wi Christus leden kermen  
			 Daer en is compassie cleijn noch groot  
			 Elck keert zijn herte vanden armen.  
			 O Christen menschen wilt v spoen  
			 Om die leden Christi bijstant te doen  
			 Wt liefden wilt die hant toe steken  
			 Uan spijse en dranck, van cleeren schoen  
			 Daer si af zijn in ghebreken.  
			 
{==M7r==} {>>pagina-aanduiding<<}
 
			 Want God sal spreken ten oordeel zaen  
			 Wat ghy in mijnen naem hebt ghedaen  
			 Den alderminsten hebt ghegheuen  
			 Dat heb ick
				altemael ontfaen  
				Matth.  
			 Coempt ghebenedide int eewich leuen.  
			 Daer na sal hy spreken schier  
			 Gaet vermaledide int eewighe vier  
			 Want ick mi noyt en verblijde  
			 In eenich ghebreck oft eenich dangier  
			 Uersocht ghy mi tot gheenen tijde.  
			 Dus wilt hier op ghedachtich//zijn  
			 Gods woort dat moet warachtich//zijn  
			 Dus elck zijn herte hier toe keere  
			 Wat ghy uwen naesten doet  
			 Dat doet ghy God den Heere.  

  
			 103. Een ander.

			 
			 Hoort ghy alle in desen tijt  
			 Ghy mannen ende vrouwen  
			 Laet ons gaen met groot iolijt  
			 Handen en de knien vouwen  
			 Ghelijckelijck tot Godt//ende houwen zijn gebot  
			 Soo worden wy nieu herboren  
			 Al inden gheest//die niet en vreest  
			 Want Christus heeft ons wtuercoren.  
			 Schamen moghen wy ons wel  
			 Die hier in sonden slapen  
			 Ende zijn Godt dus rebel  
			 Die ons heeft gheschapen  
			 Ende dienen God bel//die ons brengt int gequel  
			 Gods woort gaen wy versmooren  
			 Och soect toch baet//eert valt te laet  
			 Want Christus heeft ons wtuercoren.  
			 Laet ons suchten voor ons misdaet  
			 Wilt Godt v herte schincken  
			 Keert dan met berou van quaet  
			 Gheen sonden en wil Godt ghedincken  
			 
{==M7v==} {>>pagina-aanduiding<<}

			 Is dat met soet accoort//dat Godt spreect sulck woort  
			 Het is siet al te voren  
			 Compt spreect hi sone excellent//hi is onsen loon
				present  
			 Want Christus heeft ons wtuercoren.  
			 Al ons leuen is eenen strijt  
			 Spreeckt Iob op deser eerden  
			 Wy en hebben gheen respijt  
			 Die doot compt ons aenueerden  
			 Dan compt dat oordeel snel//dat bringt ons in de
				hel  
			 Dan ist toch al verloren  
			 Och soect toch baet//eert wort te laet  
			 Want Christus heeft ons wtuercoren.  
			 Prinche maect v van herten reijn  
			 En wilt toch leuen na den gheest  
			 Hout in eeren Gods woort alleijn  
			 Soo langhe ghy zijt in dit foreest  
			 Selt v hope alleen op Godt//hebt lief die met v spot  
			 Wilt alle ghenuechte verstooren  
			 Doetmen v aen last//staet vry vast  
			 Want Christus heeft ons wtuercoren.  

  
			 104. Na die wijse. Ick weet een vrouken amoreus.

			 
			 HOort Cristus vermaen met woorden soet  
			 Tot sinen Apostelen wtuercoren  
			 Preket woort Gods siet wat ghy doet  
			 Mijn schapen loopen al verloren  
			 Sijt simpel als een duyue int hooren  
			 Schalck als serpent  
			 Wacht v ontrent  
			 Aensiet den wolf al van te voren.  
			 Nero en was noyt soo wreet  
			 Als nv die weerelt ick moet vermonden  
			 Soo wie dwoort Gods trechte wt weet  
			 Wert van die wolf verslonden  
			 Sy rasen als verwoede honden  
			 Soo wy nv der tijt  
			 
{==M8r==} {>>pagina-aanduiding<<}

			 Die waerheyt belijt  
			 Wert met Manassum gheuonden.  
			 Het licht des Euangelie claer  
			 Wert nv ter weerelt onsteken  
			 Men sietet verdryuen tzy oft daer  
			 Dit zijn des weerelts ghebreken  
			 Schaep wert van den wolf versteken  
			 Ick hope men sal  
			 Noch ouer al  
			 Die waerheyt hooren preken.  
			 Sy comen ten tempel om haerlieden profijt  
			 Ghecleet met schaepts cleeren  
			 Tsijn grypende woluen vol haet en nijt  
			 Dat zijn die weerelsche Heeren  
			 Gods tempelen sietmen onteeren  
			 Den inne ganck  
			 Wort een wissel banck  
			 Wee v ghy Schrijuen en Phariseen.  
			 Soo wie een pont ontfanghen heeft  
			 Uan gheestelijcke gauen  
			 Siet dat hijs twee wederom gheeft  
			 En wilt pont niet grauen  
			 Helpt Christum met den cruyce slauen  
			 Al acht men v saen  
			 Een Publicaen  
			 Laet sulcke woluen drauen.  
			 Princelijcke broeders doet Paulus raet  
			 Uerblijt v met den blyden  
			 Bemint die duecht en laet het quaet  
			 Met den droeuen hebt medelijden  
			 Helpt Christum vrolijck stryden  
			 Doet onderstant  
			 Des uwen vyant  
			 Beminse die v beniden.  

  
			 105. Na die wijse. O radt van auentueren.

			 
{==M8v==} {>>pagina-aanduiding<<}

			 
			 HOort hoe Christus na Galileen  
			 Track wt dat Iootsche lant  
			 Om dat hem die Phariseen  
			 Benijden in elcken cant  
			 Door
				Samarien moest hy wesen  
				Iohan.iiij.  
			 Daer hi by een fonteyne quam  
			 Die Iacob also wy lesen  
			 Gaf Iosep sinen soon ghepresen  
			 Daer Iesus zijn ruste nam.  
			 Sijn discipulen ghetrouwe  
			 Ghinghen spijse coopen al tot Sichaer  
			 Een Samaritaensche vrouwe  
			 Quam om water te putten daer  
			 Want Iesus bleef daer alleene  
			 Ende hy sprack dat vrouken toe  
			 Gheeft my wt ionsten reene  
			 Een droncxken waters cleene  
			 Want hy was van gaen soo moe.  
			 Hoe begheert ghy van mi dus Heere  
			 Te drincken sprack tvrouken gent  
			 Want die Ioden in gheenen keere  
			 Samaritanen comen ontrent  
			 O vrouken sprack Christus verheuen  
			 Kende ghy Gods ghiften soet  
			 Ghy soudt hem om drincken aencleuen  
			 Ende hy soude v water gheuen  
			 Dwelck eewelijck leuen doet.  
			 Wat water mach dit wesen  
			 Sprack het vrouken goedertier  
			 Sijt ghy bouen Iacob ghepresen  
			 Want hy haelde zijn water hier  
			 Christus sprack hem sal noch dorsten  
			 Die van dit water drinct  
			 Maer in wien mijn water mach rusten  
			 Hem en sal nemmermeer drincken lusten  
			 Twelck int eewich leuen sprinct.  
			 Wilt mi van dat water schencken  
			 
{==N1r==} {>>pagina-aanduiding<<}

			 Sprack tvrouken tot Christum dan  
			 Christus sprack wilt v bedencken  
			 Ende roept mi uwen man  
			 Tvrouken sprack na Iohannes bescriuen  
			 Gheenen man en heb ick soo ghy siet  
			 Christus sprack om duecht te verstiuen  
			 Hy hebter ghehadt tot vijuen  
			 Ende die ghy nv hebt en is v niet.  
			 Heere ghy zijt een Prophete  
			 Sprack tvrouken hoort dit vermaen  
			 Ghy segt my wat ick int secrete  
			 Binnen minen leuen hebbe misdaen  
			 Waer moetmen God aenbeden  
			 Op den berch te Ierusalem fijn  
			 Segt mi Heere vol wijsheden  
			 Want hier die Ioden vol onureden  
			 Om die Samaritanen zijn.  

			 Ghy en weet niet sprack die Heere  
			 Wien ghy aenbidt oft vreest  
			 Soo wie Godt bidden wil tot zijnder eere  
			 Moet hem bidden inden gheest  
			 Doen sprack die vrouwe vol vramen  
			 Ick ghelooue dat ghy Messias zijt  
			 Met dien zijn discipulen quamen  
			 Meester seyden si altesamen  
			 Mer Christus hadde anderen appetijt.  
			 Het vrouken is sonder sparen  
			 Ras na die stadt Sichar ghegaen  
			 Sy liepen al om te openbaren  
			 Ende haer cruycke liet si staen  
			 Wat haer gheschiet was ghinck si ontknoopen  
			 Als tvolck dit hadde gehoort  
			 Het quam met grooten hoopen  
			 Neerstich wt die stede gheloopen  
			 En gheloofden aen Christus woort.  
			 Ghy christene in alle hoecken  
			 Betrout aen Christus woorden naect  
			 
{==N1v==} {>>pagina-aanduiding<<}

			 Wilt in hem v salicheyt soecken  
			 Dats die spijse daer hy na haect  
			 Den oogst is nv voor ooghen de vruchten staen al
				widt  
			 Wilt Christo liefde toghen  
			 En uwen naesten te helpen poghen  
			 Soo dat ghy zijn eewich rijck besidt.  

  
			 106. Een ander.

			 
			 HOort altesamen int ghemeene  
			 Ionck en out, arm en rijck  
			 Die in benautheyt en in weene  
			 Ligt gheuallen vanden dijck  
			 Wilt niet verslaghen//laet staen v claghen  
			 Ghy sult noch rijsen alle ghelijcke.  
			 Al is beroyt den ambachts man  
			 En den huysbuyck int verdriet  
			 Der fortuynen rat wel draeyen can  
			 Wilt daer om verslaghen niet  
			 Wt onsen ghetruere//in corter huere  
			 Sullen wy noch comen siet.  
			 Pouer die is wt ghelaten  
			 Gheluyt der armoeden verre men hoort  
			 Uerdriet en benautheyt in allen straten  
			 Maken tvolck alomme verstoort  
			 Maer wilt niet wanhopen//Gods gratie staet open  
			 Bidt den Heere al om confoort.  
			 Den arbeyt die claecht nv seere  
			 Ouer het ghelt zijn liefste soet  
			 Maer int ghebruycken tzijnder oneere  
			 Onnuttelijck hijt verdoet  
			 Ons eyghen sonden//zijn die ons wonden  
			 Die te rechte wel beuroet.  
			 Ghewelt ende hoouerdie  
			 Brootdroncken weelde zijn bekent  
			 Ouerdaet aen elcke sie  
			 Regieren den tijt present  
			 
{==N2r==} {>>pagina-aanduiding<<}

			 Dies men hoort suchten//in alle ghehuchten  
			 Ouer des wreeden tijts torment.  
			 Practijcke ende woecker tsamen  
			 Domineren niet dat ghelt  
			 Al sout Arbeyt bat betamen  
			 Sy houwense al met ghewelt  
			 Hy moet ghedooghen//met weenenden ooghen  
			 Duer den tijt wort hy ghequelt.  
			 Den toecomenden tijt met druck en pijne  
			 Dreycht ons met benautheyt fel  
			 Onder quaetheyts discipline  
			 Dies wy mueghen suchten wel  
			 Die leste Iaren//hem openbaren  
			 En wilt niet gheloouen el.  
			 Prinche alle minste en meeste  
			 Nemet in dancke wie ghy zijt  
			 Uan ons liefhebbers ionck van gheeste  
			 Laet toch varen alle verwijt  
			 Wilt schouwen queste//wy doen ons beste  
			 Ons factie is na den tijt.  

  
			 107. Na die wijse. Rijck Godt wie sal ick claghen.

			 
			 ICk hoorde een maechdeken singhen  
			 Met alsoo schoonen gheluyt  
			 My docht aen alle haer dinghen  
			 Dat het was der Cantiken bruyt  
			 Met grooter neerstichede  
			 Prees si haren bruydegom schoon  
			 Sy seyde ghy zijt mijn vrede  
			 Mijn troost mijn toeuerlaet mijn croon.  
			 Als Antecrist dat verhoorde  
			 Die dochter van Babels boel  
			 Seer dat hy hem verstoorde  
			 En zijn hert dat wert hem coel  
			 Wilt daer af sprack hy swijghen  
			 Ghy dochter van Syon  
			 
{==N2v==} {>>pagina-aanduiding<<}

			 
			 En voor ons stuypen en nijghen  
			 Wy sullen v wel vrientschap doen.  
			 Ick en sal hem niet laten  
			 Mijn alderliefste lief  
			 Om al v hooghe staten  
			 Hy heeft om my gheleden ongherief  
			 Hy is mijn vruecht mijn leuen  
			 Daer alle mijn hope op staet  
			 Ick en sal hem niet begheuen  
			 Uliet van my met uwen valsschen raet.  
			 Babel die sprack verbolghen  
			 Tot Antecrist haren vrient  
			 Nv laet ons haer veruolghen  
			 Om dat si ons niet en dient  
			 Ueriaghen, vermoorden, verbranden  
			 Leuendich aen eenen staeck  
			 Alle die brenghen te schanden  
			 De leeringhe van onsen draeck.  
			 Ick en ontsie gheen dreeghen  
			 Ghy dochter van Babel moy  
			 Al v gheplacte
				weghen  
				Eze.xiij.xxij.  
			 Met quaden calck
				sonder stroy  
			 Al condt ghy soo wel callen  
			 Sy en sullen niet blyuen staen  
			 Al v plaesteringhe sal af vallen  
			 Door mijns bruydegoms soet vermaen.  
			 Hoe condt ghy hem beminnen  
			 Die v soo magherlijck hout  
			 Ghy hebt seer arme sinnen  
			 Aensiet mijn costelijck gout  
			 Peerlen en
				dierbaer steenen  
				Ap.xvij.  
			 Mijn cleet schaerlaken root  
			 Wie mach my vercleenen  
			 Mijn boel helpt my wt alder noot.  
			 Al ben ick nv versteken  
			 Uan uwen boel en van dy  
			 My en sal niet ghebreken  
			 
{==N3r==} {>>pagina-aanduiding<<}

			 Blijf ick mijn lief altijt by  
			 Hy can my troosten ende stercken  
			 In lijden ende verdriet  
			 Wonderlijck zijn
				alle zijn wercken  
				Apo.xv.  
			 Hy en verlaet de sine niet.  
			 Contrarie machmen aenschouwen  
			 Aen Coninghen en Princen fijn  
			 Die my sonder berouwen  
			 Dienen midts dat si den wijn  
			 Met my hebben
				ghedroncken  
				Ap.xvij.  
			 Wt mijn gulden drinckuat reen  
			 En si doodense die op my proncken  
			 Waer verloster uwen bruydegom een.  
			 Dat en mach al niet schaden  
			 Maer duecht doetmen haer daer me  
			 Want si worden ontladen  
			 Uan druck, en si trecken in vre  
			 En diet doen sullent noch wel weten  
			 Als si vallen
				van haren stoel  
				Ap.xix.  
			 En met v sullen zijn gheseten  
			 Inden helschen
				vierighen poel.  
				Ap.xix.   
			 Urou bruyt hout uwen snater  
			 En swijcht ons van sulcken vermaen  
			 Oft den draeck
				die sal van water  
				Apo.xij.  
			 Eenen vloet na v schieten saen  
			 En v daer in versmooren  
			 Ghy en sulles niet ontulien  
			 En wildy na ons niet hooren  
			 Wy sullen v wel bespien.  
			 Ghy en sult my niet doen beuen  
			 Met al v dreyghen quaet  
			 Mijn lief heeft my ghegheuen  
			 Teghen v seer goeden raet  
			 Twee vederen om
				te vlieghen  
				Apo.xij.  
			 In die wildernisse breet  
			 Ghy en condt niet doen dan lieghen  
			 Hindernisse quaet en leet.  
			 
{==N3v==} {>>pagina-aanduiding<<}

			 Sy sullent noch wel becoopen  
			 Die ons ontuloghen zijn  
			 Wy hebben noch
				groote hoopen  
				Apo.xiij.  
			 Die ons dienen met heylighen schijn  
			 Wy sullense wel achter halen  
			 Die ons meynen te ontgaen  
			 Ick segt v sonder dralen  
			 Men salse noch leuende braen.  
			 Dochter van Babel coene  
			 Ghy zijt
				toornich ende gram  
				Apo.xij.  
			 Het is wel van
				uwen doene  
				Ap.xvij.  
			 Te strijden teghen dat Lam  
			 Maer ghy en sulles niet vernielen  
			 Al waerdy noch soo fier  
			 Maer slechts bijten in die hielen  
			 En ghy sult trecken in dat helsche vier.  

  
			 108. Na de wijse. Die nieu strate is my verboden.

			 
			 IN trueren zijn mijn ghedachten  
			 Beroert ghelijck een zee  
			 Waer op sal ick verwachten  
			 Helas, helas, helas, helas  
			 Daer is al omme wee.  
			 Mijn sinnekens die my quellen  
			 Mijnen moet die my beswaert  
			 Natuere ghy moet v vellen  
			 Helas, helas, helas, helas  
			 Het is den besten raet.  
			 Die weerelt met haren lusten  
			 Die moet doch al vergaen  
			 Hoe soudic daer op gherusten  
			 Helas, helas, helas, helas  
			 Het is soo wanckelbaer.  
			 Hoe soude ick my verblyden  
			 In smerten is mijn ghebodt  
			 Te worstelen en te striden  
			 
{==N4r==} {>>pagina-aanduiding<<}

			 Helas, helas, helas, helas  
			 Is mi gheuallen dlot.  
			 Noch heeft my een doen hooren  
			 In mijnen sin ghesedt  
			 Dat ick was naect gheboren  
			 Helas, helas, helas, helas  
			 Naect moet ick weder wech.  
			 Siluer ofte gulden  
			 En mach my helpen niet  
			 Heb ick gheen ander hulde  
			 Helas, helas, helas, helas  
			 Soo bliue ick int verdriet.  
			 Gheen soo hooghen creatuere  
			 Daer ick my op verlaten mach  
			 Hierteghen strijdt die natuere  
			 Helas, helas, helas, helas  
			 Tis haer een heedt ghelach.  
			 Maer Heer in v ghenade  
			 U ooghen op my slaet  
			 Int ghelooue wilt my beraden  
			 Helas, helas, helas, helas  
			 Oft ick word desperaet.  
			 Maer die dit Liedeken dichte  
			 O vader haers ontfermt  
			 Int ghelooue wilt haer verlichten  
			 Helas, helas, helas, helas  
			 Inder liefden is si cranck.  

  
			 109. Na die wijse. Ghy die Christum hebt aenghedaen.

			 
			 ICk claghe v o Heere al minen noot  
			 Uerlost my vander eewicher doot  
			 O Godt my wort soo banghen  
			 Helpt my nu strijden mijn Conink groot  
			 Neempt vlees en bloet gheuanghen  
			 Heer eerlanghen.  
			 Want si hebben my ghewelt ghedaen  
			 
{==N4v==} {>>pagina-aanduiding<<}

			 Daerom moet ick ten strijde wtgaen  
			 Strijden sonder versaghen  
			 Helpt my vernielen desen duyuel saen  
			 Die als een Leeu gaet om zijn behaghen  
			 Alle
				daghen.  
				i.Pet.v.  
			 Die lusten en die begheerten quaet  
			 Die hebben my ghedaen groot ouerdaet  
			 Dat ick viel totter helle  
			 O Heere hadt ghy my niet omuaet  
			 Soo had ick vergaen seer snelle  
			 Met ghequelle.  
			 Den wech is enghe ende smal  
			 Soo wy dat
				lesen ouer al  
				Mat.vij.  
			 Die daer leyt
				totten leuen  
				iiij.Esd.vij.  
			 Schict v daer toe
				al in dit dal  
			 Tstaet Lucas dertien gheschreuen  
			 Sonder sneuen.  
			 Maer hoort wat zeyt ons Christus claer  
			 Wie
				dat my wilt volghen naer  
				Mat.xvi.  
			 En zijn leuen
				wilt behouden  
				Mar.viij.  
			 Wie dat
				verliesen sal hier en daer  
				Luc.ix.  
			 Dat wort hem wel vergouden  
			 Soo wy houden.  
			 O Heere ghy zijt minen troost altoos  
			 Sterct my o Godt want ick ben broos  
			 En wilt my nv ontfermen  
			 Helpt my verwinnen den vyant loos  
			 U liefde laet in my verwermen  
			 Hoort mijn kermen.  
			 Nv wapent my Heere als een vroom man  
			 Dat ick verwinne met strijden dan  
			 Teghen die ongherechticheden  
			 Doet my den
				helm der salicheyt an  
				Ephe.vi.  
			 Gheeft my den gheest des vreden  
			 Na v seden.  
			 Heft op mijn hooft mijn Heere reen  
			 Ghy zijt mijn
				toevlucht en minen steen  
				Ps.xviij.  
				
{==N5r==} {>>pagina-aanduiding<<}

			 Een leuende fonteyne  
			 Op v staet alle mijn hope alleen  
			 U moetmen louen int ghemeyne  
			 Groot en
				cleyne.  
				Apo.xix.  
			 Glorie si Godt den Uader schoon  
			 Die daer sidt in shemes throon  
			 Ghebenedijt moet hy wesen  
			 Dat hy ons
				sant sinen eenighen soon  
				Gal.iiij.  
			 Door zijn wonden zijn wy ghenesen  
			 Soo wy lesen.  
			 En vreest v niet o Ierusalem teer  
			 Uan tribulatie oft van valsche leer  
			 Godt sal v ruste gheuen  
			 Onderhout zijn woort soo lancx soo meer  
			 Ghy sult comen int eewich leuen  
			 Hy salt v gheuen.  
			 Als Israel in die woestijne lach  
			 Sy hadden soo menighen droeuen dach  
			 Eer si te ruste quamen  
			 Alsoo
				moetmen nv met veel gheclach  
				Ioan.xvi.  
			 Lijden om Christus namen  
			 En hem des niet schamen.  
			 Nv bidt den Heere excellent  
			 Dat hy mach
				stryden tot inden endt  
			 Die dit liet heeft ghesonghen  
			 O Godt uwen gheest al in hem prent  
			 Dat hy mach spreken met nieuwen tonghen  
			 Onbedwonghen.  
				Act.ij.  

  
			 110. Na die wijse. Het saeten dry Lansknechten al inden
				coelen wijn.

				
			 IEsabels
				priesters zijn opgestaen  
				Regum.  
			 Met die valsche propheten hoort dit vermaen  
			 Sy bringhen tvolck in dolen  
			 Si leerense tot houten tot steenen
				beelden gaen  
			 Gods eere worter duer ghestolen  
			 Ten blijft niet verholen.  
			 
{==N5v==} {>>pagina-aanduiding<<}

			 Sy segghen dat si Gods stehouders zijn  
			 Sy bringhen donnosele in swaer ghepijn  
			 Uan die Gods woort vermonden  
			 Sy vergheuen om ghelt duer eenen heyleghen schijn  
			 Den menschen haerlieder sonden  
			 Tsijn valsche vonden.  
			 Wort yemant oock met siecten ghequelt  
			 Sy segghen gaet beuaert offert daer v ghelt  
			 Brengt eyeren, vleesch, boter, en coren  
			 Een wassen keersse die moet daer zijn ghestelt  
			 Och vrinden tis al verloren  
			 Alsulck oorboren.  
			 Dan stichten si eenen ommeganck  
			 Sy bringhen volck in sulcken bedwanck  
			 Wildy in dees gulde comen  
			 Soo suldy zijn beurijt met v huys v leuen lanck  
			 Duer tghebedt van deser heyligher bloemen  
			 Schoudt sulck verdoemen.  
			 Dies moet ghy brengen oft senden alle iaer  
			 U offerhande op desen outaer  
			 Tot onderstant van desen dienst en lichte  
			 Die wy hier celebreren voor elcken openbaer  
			 Gheeft penninghen goet van ghewichte  
			 Tis een quaet ghestichte.  
			 Den offer vander beuaert tot alder stont  
			 Ualt Iesabels Priesters inden mont  
			 Alsoomen mach aenschouwen  
			 Niet tot profijt der ermen, siet desen loosen vont  
			 Maer si geuent den lichten vrouwen  
			 Al diese houwen.  
			 Hoe souden de sulcke Gods stehouders zijn  
			 Die niet en onderhouden Gods gheboden fijn  
			 Die giericheyt en dronckenschap hanthieren  
			 Hoereerders, afgoden dienaers rekent Godt fenijn  
			 Gheslachte der slanghen gieren  
			 En boose dieren.  
			 
{==N6r==} {>>pagina-aanduiding<<}

			 Die daer dienen en wandelen byden outaer  
			 Die moeten daer bi leuen dit segghen si voorwaer 
			 
			 Het staet oock soo gheschreuen  
			 Der menschen gheboden leeren si eenpaer  
			 Gods woort worter duer verdreuen  
			 En wt ghewreuen  
			 Den outaer daer ons scriftuer af seyt  
			 Is Christus den steen seer hooghe gheleyt  
			 Die vanden wercklieden was verdreuen  
			 Hy is den rechten wech en oock de salicheyt  
			 De waerheyt en dat leuen  
			 Is ons ghegheuen.  
			 Die by desen outaer wel leuen wilt  
			 Doe aen tgelooue tot eenen schermschilt  
			 Ter salicheyt wilt v begheuen  
			 Aenueert Gods woort van donghelooue stilt  
			 Soo suldy biden outaer leuen  
			 Soot staet gheschreuen.  
			 Paulus die heeft by nachte ghewrocht  
			 Duer dwerck zijnder handen heeft hy den cost
				gecocht  
			 Inden dach ghinck hy preken en leeren  
			 Die niet en werckt en sal niet eten ten helpt niet ondersocht  
			 Al draghen si langhe cleeren  
			 Tis dwoort des Heeren.  
			 Och vrienden betrout op Christus woort  
			 En wandelt in zijnder liefden voort  
			 Wilt v van alle boosheyt keeren  
			 Tis te vergheefs dat ghi afgods dienst oorboort  
			 Tis teghen tgebot des Heeren  
			 Schout sulcken leeren.  
			 Den val van Babilon sal comen schier  
			 De beeste wert ghegrepen duer Gods bestier  
			 Met alle haer valsche Propheten  
			 En al diese dienen salmen worpen in dat vier  
			 Inden poel van feninicher beten  
			 Met haer vermeten.  

  
			 111. Na die wijse. Met eenen droeuen sanghe.

			 
			 IN bitterheyt der sielen  
			 Claghe ick dit iammer groot  
			 Datmen dus siet vernielen  
			 Die Gods woort belijden bloot  
			 Ueel
				hebben themels broot  
				Ioan.vi.  
			 Betaelt met bloede root  
			 Die Pharizeeuse sielen  
			 Brenghense meest ter doot.  
			 Een broeder goet van natueren  
			 Heb ick na den gheest ghehadt  
			 Die moeste den doot besueren  
			 Te vueren binnen der stadt  
			 Gods woort beleedt hy pladt  
			 Daer hy gheuanghen sadt  
			 Trijck Gods sal my ghebueren  
			 Want hy belooft ons dat.  
			 Hoe si my trecken en teesen  
			 En quellen met verdriet  
			 En wilt daerom
				niet vreesen  
				Matt.x.  
			 Die dat lichaem
				dooden siet  
				Luc.xij.  
			 Mijn siele alsoo Godt riet  
			 Daeraen en hebben si niet  
			 Godt sal zijn aerme weesen  
			 Troosten wat haer gheschiet.  
			 Sijn vrouwe die hy beminde  
			 Trooste hy met woorden soet  
			 Sy was beuaen met kinde  
			 Hy vreesde voor haer ontspoet  
			 En sprack mijn vlees mijn bloet  
			 En acht niet watmen my doet  
			 En ghy Gods gheest versinde  
			 Het waer met v al goet.  
			 Aen al zijn broeders tsamen  
			 Hy lieflijck oorlof nam  
			 
{==N7r==} {>>pagina-aanduiding<<}

			 Hy en wilde hem dwoort niet schamen  
			 Als hy tscauot op clam  
			 Als een onnoosel lam  
			 Ootmoedich dat
				hy quam  
				Mat.vij.  
			 Maer die woluen die daer quamen  
			 Die bleuen al euen gram.  
			 Met seuen wreede slaghen  
			 Heeft hy die doot ontfaen  
			 Noch moestmen het hooft af saghen  
			 Eer die martelerie was ghedaen  
			 Alle die dit saghen aen  
			 Die worden al eenen traen  
			 Hoe condy Godt verdraghen  
			 Die uwen gheest dus wederstaen.  
			 Sijn aerme beuruchte vrouwe  
			 Die maecte groot misbaer  
			 Sy sterf van grooten rouwe  
			 En oock de vrucht met haer  
			 Dit bitter lyden swaer  
			 Mochtmen aenschouwen daer  
			 O Godt ghy zijt ghetrouwe  
			 Ghy
				wreecket wel hier naer.  
				Hebr.[xi].  
			 Och broeders wtuercoren  
			 Dit doet tserpents fenijn  
			 Sydi van Godt gheboren  
			 En vreest
				gheen sulcx ghepijn  
				Matt.[..].  
			 Al toocht dat helsche swijn  
			 Op ons een toornich schijn  
			 Dwoort Gods moet al voren  
			 Met bloede beseghelt zijn.  
			 Al worden wy mispresen  
			 Ueruolcht int eertsche dal  
			 En moeten een gaepspel wesen  
			 Ter weerelt
				groot en smal  
				i.[Cor.iij.]  
			 Als schaepkens wt den stal  
			 Uerstroyt zijn ouer al  
			 Godt die sal ons wel ghenesen  
			 
{==N7v==} {>>pagina-aanduiding<<}

			 Alst hem belieuen sal.  
			 Broeders diet woort betuyghen  
			 Den vrede en tnieuwe ghebot  
			 En wilt gheen knien buyghen  
			 Uoor Baal den afgodt  
			 Al zijn wy des weerelts spot  
			 Gheheeten
				dwaes en sot  
				i.Cor.iiij.  
			 Wilt troost in twoort Gods suyghen  
			 Dat bidt ick v int slodt.  

  
			 112. Na die wijse. Vanden Mey.

			 
			 INden lustelijcken mey den soeten tijt  
			 Als elck int verblijden  
			 Sachmen Tantwerpen des seker zijt  
			 Twee Christenen waren in lijden  
			 Sy beleden haer salicheyt  
			 Die alleen aen Christum leyt  
			 Alsoo ghy noch sult hooren  
			 Om Gods woort hebben si haer lijf verloren.  
			 Den tweeden dach Smeys wilt verstaen  
			 Openbaer soo wert daer ghewesen  
			 Barrabas soude quyte gaen  
			 Soo wy van Christus lesen  
			 De Schaepkens werden verwesen ter doot  
			 Om Christus woort soo leden si noot  
			 Sy en costens niet ontganghen  
			 Om dwoort des Heeren waren si gheuanghen.  
			 Sy begheerden te weten huer misdaet  
			 Waer af si vonnisse hadden ontfaen  
			 De Merckgraeff sprack om gheen quaet  
			 Dan dat ghi teghen Skeysers mandaet hebt
				gedaen  
			 Dies nemen wy ghetuygen ouer de schepen seluen  
			 Die vonnis ouer ons hebben ghegheuen  
			 Dat wy om gheen quaet en steruen  
			 Als wi Gods oordeel sullen verweruen.  
			 Tsanderdaechs tusschen vieren en vijuen  
			 Werden si beyde van den steen gheleyt  
			 
{==N8r==} {>>pagina-aanduiding<<}

			 Al naer Tstadthuys om daer tontlijuen  
			 Bernaert heeft totten volcke gheseyt  
			 O Broeders en verwondert v niet  
			 Al en heb ick gheen cruyce alsoo ghy aensiet  
			 Ick draech een cruys al in mijn herte  
			 Om Christus wille lijdick geerne smerte.  
			 Menich goet exempel hebben si geseyt  
			 Doen si onder weghen waren  
			 De scriftuere seer claerlijck wtgheleyt  
			 Dwelck te lanck waer om verclaren  
			 Dus zijn si na de merckt ghebracht  
			 Uan de Merckgraue en zijnder macht  
			 Daer vonden si de stellagie staen  
			 Bernaert is ghewillich voor op ghegaen.  
			 O Broeders en segt doch niet van my  
			 Dat ick v van Godt hebbe ghekeert  
			 Oft vercondicht eenighe kettery  
			 Oft valsche leeringhe hebbe gheleert  
			 Ick hebbe v vermaent des Heeren woort  
			 Ghelijck een oprecht Christen toebehoort  
			 Daer om soo moet ick steruen  
			 Gods rijcke hoep ick duer Christum te eruen.  
			 Heer Mercgraue heb ick v yet misdaen  
			 Om Christo willet my vergheuen  
			 Ick vergheef v die doot die ghy mi doet aen  
			 Ghewillich laet ick hier mijn leuen  
			 De Merckgraue sprack ick en doode v niet  
			 Dat weet die Heere diet al duersiet  
			 Sprack hy met huesscher talen  
			 Hy badt ghenade den volcke int generalen.  

			 Ontsiet die Princhen deser weerelt niet  
			 Al mueghen si v
				nemen het leuen  
				Matth.  
			 Soo ghy met uwen ooghen aensiet  
			 Niet voorder en ist huer ghegheuen  
			 Maer vreest alleen des Heerendach  
			 Die siele en lichaem ver[.]oemen mach  
			 Twas al schriftuere dat hy seyde  
			 
{==N8v==} {>>pagina-aanduiding<<}

			 Met haeren Cappittelen dat hyse wt leyde.  
			 Een in schaeps abijten daer was ghestaen  
			 Den onnooselen sach hy nooden  
			 Hy stiet den buel van achter aen  
			 Dat hy hem rasch soude dooden  
			 Hy strafte hem om de waerheyt soet  
			 Bernaert sprack met goeden moet  
			 Wildy mi anders leeren  
			 Ic vercondige v dat leuende woort des Heeren.  
			 Als hy de schult hier hadde betaelt  
			 Die wy alle moeten smaken  
			 Den anderen hebben si voort ghehaelt  
			 Hy was van minder spraken  
			 Gheen audientie en mocht hy ontfaen  
			 Uanden munnick die daer was ghestaen  
			 Hy benam hem altijt zijn sprake  
			 Elck diet sach iammerde de sake.  
			 Wanneer dengoeden Ian spreken wou  
			 Dan voer hem den munninck inne  
			 Om datmen hem niet hooren sou  
			 Dies sprack hy met droeuen sinne  
			 Mach ick niet spreken dat vraech ick dy  
			 Soe doeghet vry uwen wille met my  
			 Hy heeft hem ootmoedelijck ouer ghegheuen  
			 Al om te verlaten zijn leuen.  
			 Als hem den rechter om genade bidden sou  
			 Selfs viel hy neder op bey zijn knien  
			 Mijn weerde broeder ick vergheuet v  
			 De doot moet my gheschien  
			 Hy boot hem ootmoedelijck sinen mont  
			 En custen den rechter tot dier stont  
			 Met liefden was hy beuanghen  
			 Na Christus rijck was allen zijn verlanghen.  
			 Als si hem zijn ooghen verbinden souwen  
			 Hy en wildes niet ghedooghen  
			 Hi sprack laet mi die weerelt aenschouwen  
			 Men en verbant God gheen ooghen  
			 
{==O1r==} {>>pagina-aanduiding<<}

			 Doen hy sterf den bitteren doot  
			 Hy heeft ons verlost wt alder noot  
			 Aldus liet den goeden Ian zijn leuen  
			 Sinen geest in des Uaders handen ghegheuen.  
			 Byder noenen zijn der quijt ghegaen  
			 Twee lieden van fellen daden  
			 Cleyn correxcie hebben si ontfaen  
			 Men namse al in ghenaden  
			 Dat elck riep tot dier tijt  
			 Christus is ghedoot Barrabas gaet quijt  
			 Sy storuen martelaren ghelijcke  
			 Pecuniam verlost de rijcke.  
			 O Christen Broeders wilt v verblijden  
			 Al doet v de weerelt eenich verdriet  
			 Om Christus wille wilt gheeren lijden  
			 En acht de tormenten deser weerelt niet  
			 Want zijnen loon is onsprekelijcke  
			 Die Godt heeft bereyt in hemelrijcke  
			 Uoor hem die ghetrouwe blyuen  
			 Al sietmense daghelijcx ontlijuen.  

  
			 113. Na die wijse. Door Adams val is gants en al.

			 
			 In doots ghewelt lach ick gheuaen  
			 Uersoncken in
				Godes toren  
				Hebr.ij.  
			 Uan verre sach ick een licht opgaen  
			 Die waerheyt liet haer hooren  
			 Sy sprack
				ghelooft in my  
				Prou.i.  
			 Ick sal v maken vry  
			 Uerlossen wt des doots banden  
			 Des
				duyuels ghewelt  
				Ioan.viij.  
			 Heb ick ter neder gheuelt  
			 Het staet in al minen handen.  
			 Door
				sulck gehoor heb ic tgelooue ontfaen  
				Rom.x.  
			 En liefde tot die waerheyt ghecreghen  
			 Doen wilde ick de waerheyt werden onderdaen  
			 Die my wt ghenaden is ghegheuen  
			 
{==O1v==} {>>pagina-aanduiding<<}

			 Niet om mijn gherechticheyt  
			 Die onreijn is als een cleyt  
			 Uol ongherechticheyts beuonden  
			 Maer alleen door zijn ghena  
			 Hy mi ontfermet ha  
			 Doen ick lach
				doot in sonden.  
				Eph.ij.   
			 Hy reynichde my
				doer twaterbadt  
				Eph.v.  
			 In twoort in
				sinen bloede  
				Apoc.i.  
			 Hy gaf my den beloofden schadt  
			 Tot troost in minen ghemoede  
			 Dat was sinen
				heylighen gheest  
				Act.ij.  
			 Alsoo ons zijn woort verheest  
			 Te roepen Abba
				lieue Uader  
				Ro.viij.  
			 Nv moet ick door die weerelt  
			 Als een pelgrim ghestelt  
			 Och God weest mijn berader.   
			 Nv moet ick arm pelgrim henen gaen  
			 En volghen
				Christum minen Heere  
				Mat.xvi.  
			 Die sal my houden op de rechte baen  
			 Dat ick van zijn woort niet en keere  
			 Ick wil zijn woort volghen naer  
			 Want het licht
				my alsoo claer  
				Ps.c.xix.  
			 Als een licht tot minen voeten  
			 Duer den enghen pade  
			 Al na die rijcke
				stadt  
				iiij.Esd.vij.   
			 Hope doet pijne
				versoeten.   
			 Nv hoop ick arme pelgrim  
			 Op Gods belooften schoone  
			 Te gaen na dat
				nieuwe Iherusalem  
				Apo.xxi.  
			 Daer bouen in Gods troone  
			 Alsoo my die Heere heeft gheseyt  
			 Dat
				hy die woonstadt bereyt  
				Ioan.xiiij.  
			 Het moet daer seer lustich wesen  
			 Recht als die sonne schijn  
			 Soo verhuecht dat herte mijn  
			 Als ickt ghedencke in desen.   
			 Na een soo schoonen sonne schijn  
			 
{==O2r==} {>>pagina-aanduiding<<}

			 Quaem een duyster onweder  
			 Die stormen deden mijnder sielen pijn  
			 Eenen draywint sloech my ter neder  
			 Ouer deen
				side sach ick een vier  
				iiij.Esdr.vij.  
			 Ouer dander side
				een water fier  
			 Helpt Godt my is seer banghe  
			 Als ick aen sie den noot  
			 Ouer beyde siden die doot  
			 Helpt my o Heere dat ict ontganghe.   
			 Daer ick dus lach in desen noot  
			 In smerte met commer beuanghen  
			 Mijn siele verschricte tot in die doot  
			 Om troost was mijn verlanghen  
			 Doen heb ick haest ghehoort  
			 In mijn hert een troostelijck woort  
			 Ende heeft my antwoorde ghegheuen  
			 Dat was die Uaderlijcke hant  
			 Die my dede de bijstant  
			 En heeft my weder op ghegheuen.   
			 Nv hebt ghy my o Heere recht  
			 Gheholpen op die rechte bane  
			 Sterct o Heere dinen swacken knecht  
			 Dat ick mach bliuen stane  
			 O Heere maeckt my ghesont  
			 Reynicht mijn herte ende mont  
			 Ick worde alsoo sieck beuonden  
			 Hadde v goddelijcke hant  
			 My niet ghedaen bijstant  
			 Eenen stroom had my verslonden.   
			 En laet die
				sonne der gherechticheyt niet ondergaen  
				Apo.xij.  
			 O Heere op mine weghen Sap.v.  
			 Dat my die duysternisse niet en omvaen  
			 Daer die gantsche weerelt in is gheleghen  
			 O Heer gheeft my dat licht  
			 Uerclaert my mijn ghesicht  
			 Wilt my doch wijsheyt gheuen  
			 Waer sal ick anders gaen  
			 
{==O2v==} {>>pagina-aanduiding<<}

			 Dan op v woorden staen  
			 Daer in vinde ick dat leuen.   
			 Nv gaen ick arm pelgrim bet voort  
			 Als een schaepken ouer die wilde heyde  
			 Somwylen druck
				somwijlen confoort  
				ij.Cor.i.  
			 Ueel strijdens dat ick verbeyde  
			 Als ick meen dat is ghedaen  
			 En in vreden voort te gaen  
			 Doen ghincter eerst aen een strijden  
			 My dunckt
				ghelijck dat gout  
				Sacar.xiij.  
			 Beproeft wort
				menichfout  
			 Alsoo moet
				een vroom Christen lijden  
				i.Cor.iij.   
			 Nv ben ick arm pelgrim gheraect  
			 Onder die woluen handen  
			 Haer herte soo seer na mijn bloet snaect  
			 Seer bloedich zijn haer tanden  
			 Maer die Heer heeft my ghestelt  
			 In haer lieden ghewelt  
			 Om te doen haer behaghen  
			 Niet langher dan Godt en wil  
			 Dan moeten si houden stil  
			 Minen noot sal ick Godt claghen.   
			 Och Heere hout my op den rechten ganck  
			 Wilt nu doch stercheyt gheuen  
			 Minen
				geest is gewillich maer tvleesch is cranck  
				Matth.xxvi.  
			 Dat doet my
				dicwils beuen  
			 Och Heere door uwen gheest  
			 Maect my heel onbeureest  
			 Sterct dinen knecht van binnen  
			 In noot biet my dijn hant  
			 U liefde in mijn herte plant  
			 Dat ick vroom mach verwinnen.  

  
			 114. Na die wijse. Alst beghint.

			 
			 ICk arm Schaepken aender heyden  
			 Waer sal ick henen gaen  
			 Ick moet van vrinden van magen sceyden  
			 
{==O3r==} {>>pagina-aanduiding<<}

			 En alleen op Christum staen  
			 Ende my op hem verlaten  
			 Dees weerelts iolijt//in deser tijt  
			 En mach mijn siele niet baten.   
			 Die woluen wilden my verschueren  
			 Na mijn bloet hebben si ghedorst  
			 Maer ten mach hem niet ghebueren  
			 God die Heere heeft my verlost  
			 En gheleyt wt
				Pharaons handen  
				Exod.  
			 Dus soo moet ick
				saen//als Abraham heeft gedaen  
				Gene.  
			 Gaen dolen in vremde landen.   
			 Sy hebben een Scaepken gheten  
			 Sy en zijn noch niet versaet  
			 Dat wort haer al den dach verweten  
			 Daer om zijn si dus quaet  
			 Soo dat si my hebben verdreuen  
			 Wt mijns Uaders lant//met grooter schant  
			 De Heere wilt haer vergheuen.   
			 Sy hebben hem dleuen benomen  
			 Ende oock zijn daghen vercort  
			 Op dat rechtueerdich bloet op hen soude comen  
			 Dat van Abel is afghestort  
			 Sy veruullen haers
				vaders maten  
				Gene.  
			 Sy bedecken haer faem//onder Christus naem  
			 Maer ten sal hem al niet baten.   
			 Siet aen van Abels tijden  
			 Doen Cayms
				nidicheyt was groot  
				Gene.  
			 Moesten die rechtueerdighe lijden  
			 Die Propheten werden ghedoot  
			 Ia Christus seluer mede  
			 Ghy brengse ter doot//met pijnen groot  
			 Dwelck Christus noyt en dede.   
			 Keert doch van v quade weghen  
			 Als
				Paulus heeft ghedaen  
				Actum.ix.  
			 Die de brieuen hadde vercreghen  
			 Om de Christenen te bringhen gheuaen  
			 Te Ierusalem binnen der steden  
			 
{==O3v==} {>>pagina-aanduiding<<}

			 Als heeft verhoort//zijns vaders woort  
			 Heeft hy om ghenade ghebeden.   
			 Ick bidde v ghy edel Heeren  
			 Wildi Gods oordeel ontgaen  
			 Wilt v doch bekeeren  
			 Uan dat ghy hebt misdaen  
			 Ghy brant Gods wtuercoren  
			 Om een seker gelt//dat men v telt  
			 Wildy Gods woort versmooren   
			 Maer die dit Liedeken dichte  
			 Ons Heere wilt hem by staen  
			 Dat hy sinen naesten stichte  
			 En Gods woorden mach doen vermaen  
			 Al sou hy tot eenighen tijden  
			 Den bitteren doot//met tormenten groot  
			 Al voor de waerheyt moeten lijden.  

  
			 115. Na die wijse. Soot tbeghint.

			  
			 ICk wil my gaen verhueghen  
			 Uerblyden in minen moet  
			 Ick weet ten is gheen lueghen  
			 Na tsuer soo comptet soet  
			 Den kelck als roet  
			 Die moet eerst zijn ghedroncken  
			 Gods soon was goet  
			 Hy is hem eerst gheschoncken.   
			 Christus heeft wiltet vaten  
			 Al inden
				vleesch gheleen  
				i.Pet.ij.  
			 Ons een exempel ghelaten  
			 Sijn voetstappen na te treen  
			 Wapent v ghemeen  
			 Met dien sin al tsamen  
			 Het moet zijn ghestreen  
			 Wie Christus niet en wil schamen.   
			 Wie hem
				schaempt seyt hy claerlijck  
				Mat.viij.  
			 Uoor dit
				ouerspelighe gheslacht  
				Luc.ix.  
			 Die sal hy schamen waerlijck  
			 Uoor sinen vader dit niet veracht  
			 
{==O4r==} {>>pagina-aanduiding<<}

			 Weest wijsselijck bedacht  
			 En ghedenct die eewighe smerten  
			 Daer staet wee,
				hier op acht  
				Eccl.ij.  
			 Ouer die daer zijn dubbel van herten.   
			 Hier om soo laet ons leuen  
			 Wt den ghelooue alleijn  
			 Habacuc
				heeftet beschreuen  
				Hab.ij.  
			 Alsoo sal den rechtueerdighen pleijn  
			 Acht dat niet cleijn  
			 Dat ghy gheueynst sout wesen  
			 Gods gheest die
				vliet certeyn  
				Sap.i.  
			 Den gheueynsden soo wy lesen.   
			 Nv laet ons in Gods weghen  
			 Oprecht gaen alst behoort  
			 Tvlees is tot quaet gheneghen  
			 Elck acht zijn nieu herboort  
			 Gaet int vleesch niet voort  
			 Ghy die inden gheest hebt beghonnen  
			 Laet v siele niet versmoort  
			 Die Christus heeft ghewonnen.   
			 Sijt ghy met
				Christus verresen  
				Col.iij.  
			 Soo soect dat daer bouen is  
			 Daer Christus is ghepresen  
			 In die heerlicheyt zijns Uaders fris  
			 Die weerelt sal ris  
			 Uergaen met haren lusten  
			 Den gheloouighen sal wis  
			 Ingaen tot zijnder rusten.   
			 Tgheloof sonder
				de wercken  
				Iac.ij.  
			 Dat is doot seyt Iacobus siet  
			 Op Paulus reden
				wilt mercken  
				i.Cor.xiij.  
			 Het is sonder die
				liefde al niet  
			 Hier om met vliet  
			 Bemint die een die ander  
			 Als
				ons Christus ghebiet  
				Ioan.xiij.  
			 Dat wy lief souden hebben malcander.   
			 Ende alle menschen mede  
			 
{==O4v==} {>>pagina-aanduiding<<}

			 Soo ons die schriftuere leert  
			 Ist moghelijck hout vrede  
			 Met eenen yeghelijck diet begheert  
			 Blijft
				ghefondeert  
				Ro.xij.  
			 Als dees weerelt en wilt v niet stellen  
			 Hoe si ons persequeert  
			 Tis hier een weynich quellen.   
			 Nv vrienden alle gader  
			 Laet ons toch trecken een lijn  
			 Wy hebben soo lieuen Uader  
			 Laet ons dien ghehoorsaem zijn  
			 Om druck noch om pijn  
			 Hem gheensins te verstoren  
			 Uoort laet ons fijn  
			 Eendrachtighe liefde oorboren.  

  
			 116. Een ander.

			 
			 IOnstich saluyt//si v elc hier geschoncken  
			 In v vertuyt//ghy Cristen broeders van prijse  
			 U hier ontsluyt in een vierich ontfoncken  
			 Het soete conduyt//van shemels paradise  
			 Des Uaders liefde soete//die ons compt te gemoete  
			 De cracht van al zijn woorden//zijn deuine
				accorden  
			 Tonswaert gemeyn//elc si hier op voordachtich  
			 Segt groot ende cleyn//lof eewich god
				almachtich.   
			 Naer Adams val//duer tsvyants becueren  
			 Sprac God ick sal//viantscap tusschen v stellen  
			 Die dat
				ghetal//van tserpent sal doen trueren  
				Gene.  
			 In tsweerelts dal//sal v een vrouwe quellen  
			 Touwen spijte voor bringen//al die v macht sal dwinghen 
			 
			 Want tsmenschelijcke verkiesen//sult ghy daer bi
				verliesen  
			 Des vaders woort//is om ons vleesch bedeghen  
			 Met goet accoort//ons sonden al ghedweghen.   
			 Noch heeft belooft//God Abraham drij saken  
			 In liefden beschooft//duer Abrahams betrouwen  
			 Sijt niet verdooft//ick sal v saet crachtich maken  
			 
{==O5r==} {>>pagina-aanduiding<<}

			 Des wert berooft//tsvyants macht sonder [h]ouwen  
			 Ick sal v om v verbliden//v saet ghebenedijden  
			 Dat sal ic oock versadich//op deerde zijn genadich  
			 Sijt niet versaecht//ick ben tot v ghehuldich  
			 U si ghewaecht//v saet wert menichfuldich.   
			 Soo daer noch staet//wel tonser confoorte  
			 Dese woorden vaet//wt Tsvaders goddelijcke liefde  
			 Noch sal v saet//besitten die poorte  
			 Sijn tsvyants quaet//ghi die mijn woort geriefde  
			 U onderdanichede//sal v bringhen in vrede  
			 Duer zijn deuijne tale//iont hy ons principaele  
			 Den heylighen geest//ons voor een goede exempel  
			 Elc mensche eerst//maect Godt ooc eenen
				tempele.   
			 Noyt gheen so groot//voor tsmenschelijc
				geslachte  
			 Die voor ons boot//siele ende lijf te pande  
			 Die starf den doot//als Christus de mit machte  
			 Uerres minioot//als leuende offerande  
			 Hi selue om ons gewinne//bequaem was wt min  
			 Als Lam vol van virtuten//dat den boeck mochte
				ontsluyten  
			 Noyt gheen so reijn//noch van so grooter weerden  
			 Uoor ons ghemeijn//in hemel oft op eerden.   
			 Den Uader goet//spreect tot ons
				wtuercoren  
			 Met woorden soet//met goddelijcke gheduene  
			 Dees woorden vroet//en die sult ghy aenhooren  
			 Tuwen voorspoet//dits mijn beminde soene  
			 Cristus die domineerde//daer hi transfigureerde  
			 Duer zijn deuijn berayen//wilde hi zijn liefde
				sayen  
			 Als Uader vry//wilt hi zijn lief ons ionnen  
			 Nv is daer by//helle ende doot verwonnen.   
			 Gods gratie ient//die is by ons gebleuen  
			 Seer excellent//singt hem nv aen met loue  
			 Seer diligent//zijn vleesch zijn bloet ghegeuen  
			 Uoor ons present//tot onser siele beschoue  
			 Noch heeft hi tonser baten//ons een gebot
				gelaten  
			 Dat wy nae ons vermoghen//malcander liefde betoghen  
			 
{==O5v==} {>>pagina-aanduiding<<}

			 Neempt hier af danck//ghy mannen en wijuen  
			 Wilt vry en vranck//in Cristus liefde bliuen.  

  
			 117. Een ander.

			 
			 ICk roepe v o Hemelsche Uader aen  
			 Wilt mijn ghelooue stercken  
			 Op dat ick mach vromelijck bliuenn staen  
			 Met v waerheyt aenghedaen  
			 Al sonder af te gaen//och wilt in mi wercken.   
			 O Heere in den noot doet my bijstant  
			 Gheeft my mont om spreken  
			 Ick ben hier in mijn vianden hant  
			 Inden wreeden leeuwen tant  
			 U heylich woort playsant//doet mi wt breken.   
			 Mijn cracht is seer cleyn v heer bekent  
			 Wilt my toch aenueerden  
			 Uwen gheest der waerheyt in my sendt  
			 Ghy zijt mijn
				fondament  
				i.Cor.iij.  
			 Weest mi altijt
				ontrent//dat ic mach volherden.  
				Luc.xij.   
			 Die Heer spreect tot my en weest niet beureest  
			 En wilt oock niet beuen  
			 Al vint ghy v hier in een wilt foreest  
			 By den draeck en oock dat beest  
			 Ick
				sal v minen gheest//tot trooste gheuen.  
				Ioan.xiiij.   
			 Hoe compt dat ghy v voor menschen
				veruaert  
			 Die toch moeten steruen  
			 Ick hebbe v wt verre landen vergaert  
			 Als mijn
				oochappel bewaert  
				Sac.ij.  
			 Want ghy zijt van minen aert//ghy en sult niet bederuen.   
			 Keert v tot my mijn leden teer  
			 Soo muecht ghy salich wesen  
			 En vreest noch en beeft voort aen niet meer  
			 Ick ben alleen v Heer  
			 En wijct niet van mijnder leer//mijn volck gepresen   
			 Compt alle tot
				my die hier aerbeyt  
				Mat.xi.  
			 Belast zijt en beladen  
			 Een eewighe vruecht is v bereyt  
			 
{==O6r==} {>>pagina-aanduiding<<}

			 Al door ghenadicheyt  
			 Ic sal v met claer bescheyt//wt liefden versaden.   
			 Ghy zijt
				mijn vrienden ist dat ghy doet  
				Ioan.xv.  
			 Al dat ick v ghebiede  
			 Ick laet voor v mijn leuen goet  
			 Och mijn wtuercoren vroet  
			 Wt grooter liefden soet//dat dit gheschiede.   
			 O Syon om uwen wille hoort  
			 Heb ick soo veel gheleden  
			 Ick heb v
				ghegeuen mijn Goddelijck woort  
				Es.liij.  
			 Om te bringhen in accoort  
			 Als ghy daer laecht versmoort//in v boosheden.   
			 O Syon mijn alderliefste schoon  
			 En
				wilt niet vreesen  
				Mat.x.  
			 Uoor die
				tlichaem persequeren oft doon  
				Luce.xij.  
			 Ick sal v in minen troon  
			 Gheuen des
				leuens croon//en vruecht vermeren.  
				Apoc.ij.   
			 O Syon mijn alderliefste bruyt  
			 Bouen alle vrouwen  
			 Mijn Goddelijck woort in v herte sluyt  
			 En latet van v niet wt  
			 Mijn alderliefste spruyt//ic sal v my trouwen.   
			 Weent
				ende schreyt eenen weynigen tijt  
				Ioan.xvi.  
			 Ghy sult haest verblyden  
			 Een eewighe vruecht noyt sulcken Iolijt  
			 Es voor hem die my belijt  
			 Uoor den menschen vol van spijt//tot eewigen tijden   
			 Blinckende als
				die sonne schijn  
				Mat.xiij.  
			 Bouen alle
				claerheyt  
				Apo.xix.  
			 En cleederen wit van siden fijn  
			 Sullen die wtuercoren mijn  
			 Aendoen en blyde zijn//en rusten van swaerheyt.   
			 Een troostelijck woort elck hooren  
			 Die hier nu trueren  
			 Als die basuyne sal gheuen gheschal  
			 Compt hier mijn lief ghetal  
			 Ick sal v gheuen al//mijn rijck te voren.   
			 
{==O6v==} {>>pagina-aanduiding<<}

			 Gedenct den
				gheuangenen als mede geuaen  
				Heb.xiij.  
			 Ghij wtuercoren  
			 Ende bidt den Heere dat hy my saen  
			 In ruste wil ontfaen  
			 En
				afwasschen al mijn traen//hy sal v verhooren.  
				Apo.vij.   
			 Oorlof aen broeders en susters ghemeen  
			 Wy moeten nv scheyden  
			 Tot dat wy comen by Christum alleen  
			 Dus hooftman en anders gheen  
			 Wilt v daer toe bereen//daer wil ic v verbeyden.  

  
			 118. Een ander.

			 
			 ICk ben die Heere alleijn v Godt  
			 Wilt v tot mi begheuen  
			 En wilt siet doen naer mijn ghebot  
			 Soo suldy eewich leuen  
			 Doet soot beraempt//al wordy ghepraemt  
			 Met lijden swaer  
			 U niet en schaempt  
			 Ghy wort ghenaempt//mijn kinderen claer.   
			 Ghy moet hier lijden om mijn woort gent  
			 Ick hebt v aldus ontploken  
			 Siet dat ghy dit in v herte prent  
			 Een haer en mach v niet croken  
			 Al sonder my//dus troost v ghy  
			 Hebt goeden moet  
			 Met herten bly  
			 Uerhuecht v vry//in mijn woort soet.   
			 In druck sult ghy my roepen aen  
			 U smerte sal ick draghen  
			 Om v te verlichten hoort mijn vermaen  
			 Tot my soo compt v claghen  
			 Dus zijt bereet//tot allen leet  
			 Ghy wort bequaem  
			 U bloet en sweet  
			 Dat geeft gereet//om minen naem.   
			 Dus laet de weerelt met v begaen  
			 
{==O7r==} {>>pagina-aanduiding<<}

			 Om v bloet te vergieten  
			 Wilt dat ghetal der heylighen saen  
			 Ueruullen sonder verdrieten  
			 Onder sweert en vier//soo gheeft v hier  
			 Met liefde groot  
			 Wt minnen fier  
			 Maeckt gheen getier//ick ben v hoot.   
			 Al ist dat ghy hier wort benijt  
			 En versmaet aen alle sijen  
			 Denckt dat ghy mijn discipel zijt  
			 En veruult in v mijn lijen  
			 Twas v betrout//met monden stout  
			 Acht gheen miskief  
			 Wordy verdout  
			 En seer benout//v naeckt gherief.   
			 Nv compt die ghelooft in my alleijn  
			 En hebt om my gheleden  
			 Ghy waert in uwen druck seer reijn  
			 Als doen ghy wert bestreden  
			 Met valsche leer//tot elcken keer  
			 Duer tsduyuels raet  
			 Maer ick v Heer  
			 Bewaer v seer//vroech en laet.  

  
			 119. Na die wijse. O Syon wilt v vergaren.

			 
			 ICk sal v met vruechden openbaren  
			 Een blyde tydinghe goet  
			 Die Israelijtsche schare  
			 Die crijcht weder eenen moet  
			 Om Ierusalem te bouwen  
			 Die als steenhoopen lach  
			 Dat fondament
				van trouwen  
			 Is gheuonden op desen dach.   
				Ps.lxxix.   
			 Die poorten en oock die mueren  
			 Laghen heel veruallen in tvelt  
			 Die Babilonissche natueren  
			 
{==O7v==} {>>pagina-aanduiding<<}

			 Die waren daer in ghestelt  
			 Ons heylichdom was heel ontnomen  
			 Tot Godt wy claghen dat  
			 Daer waren alsoo weynich vromen  
			 In alle die schoone stadt.   
			 Die vrome ghinghen si benijden  
			 En sommighe sloeghen si doot  
			 Niemant moest Christum belijden  
			 Oft Antecrist die brachtse in noot  
			 In Gods tempel was hy gheseten  
			 Die waerheyt
				werp hi ter neer  
				ij.Tes.ij.  
			 Oock alle valsche Propheten  
			 Propheteerden een valsche leer.   
			 Desen wech tot deser stede  
			 Die is seer nauwe bereijt  
			 Niet breeder
				dan een smenschen trede  
				Mat.vij.  
			 Als ons
				Esdras heeft gheseijt  
				iiij.Esdr.vij.  
			 Al die dese stadt
				wil winnen  
			 Met alle haer goeden die si heeft  
			 Die moet desen enghen wech beminnen  
			 Inden tijt dat hy noch leeft.   
			 Desen wech is
				aen beyde siden  
				iiij.Esdr.vij.  
			 Met vier ende water
				ghestelt  
			 Al dien wil wandelen ten tyden  
			 Moet hem spoen al met ghewelt  
			 En laet v niet vervremen  
			 Die nv wandelen met sware pijn  
			 Die gheweldighe sullent innemen  
			 Al die
				mannelijck strydende zijn.  
				Mat.xi.   
			 Dus wilt v salicheyt soecken  
			 Desen tijt der ghenaden aenschout  
			 Ghy menschen wt alle hoecken  
			 Dese stadt is
				voor v ghebout  
				iiij.Esdr.vij.  
			 Ghy wert hier toe
				gheroepen  
			 Die met sonden
				zijt belaen  
				Mat.xi.  
			 Desen wech die staet v open  
			 Om in die stadt te gaen.   
			 
{==O8r==} {>>pagina-aanduiding<<}

			 Na den gheest moet ghy voort treden  
			 Ende volghen Christum naer  
			 Ende wandelen als kinderen des vreden  
			 Eendrachtich met liefden claer  
			 En schouwen alle valsche doctoren  
			 Die vreemde goden dienende zijn  
			 Want si die rechte leer versmooren  
			 Met haren valschen fenijn.   
			 Dese stadt heeft twaelf fondamenten  
			 Uan Christo
				selfs ghefondeert  
				Apo.xxi.  
			 Maer die listighe serpenten  
			 Die haddense omghekeert  
			 Al na haerder selfs wijse  
			 Stelden si haren dienst daer in  
			 Haer fabulen ghinghen si prijsen  
			 Al om haer schandelijck ghewin.   
			 Aen
				die vruchten soo moecht ghijt mercken  
				Mat.vij.  
			 Wie die rechte borghers zijn  
			 Al die schouwen die boose wercken  
			 Die der sielen doen groote pijn  
			 Het is een arm ghemeyne  
			 Sy worden al veriaecht  
			 En bliuen by haer ghelooue reyne  
			 Uolstandich en onuersaecht.   
			 Ick en ghelooue niet mijn daghen  
			 Dattet Christenen moghen zijn ghenaempt  
			 Die een ander veruolghen veriaghen  
			 Dat gheenen Christenen betaempt  
			 Sy moghen haer wel beroemen  
			 Uanden Euangelie ghewis  
			 Haer wetenschap sal haer verdoemen  
			 Als die liefte in haer niet en is.   
			 Ghy borghers en wilt v niet veruaren  
			 Uan Ieroboams
				goden veel  
				iii.Con.xij.xiij.  
			 Sijn priesters
				zijn Belials dienaren  
			 Wten snootsten volck gheheel  
			 Haer vreemde Gods diensten si stichten  
			 
{==O8v==} {>>pagina-aanduiding<<}

			 In eenen schijn van Godlijcke duecht  
			 Haer schalcheyt quam int lichte  
			 Daerom zijn wy verhuecht.   
			 Ieroboams rijck
				is aenghestooten  
				iij.Con.xiiij.  
			 Sinen dienst wert
				seer veracht  
			 Dit doen die rechte mede ghenooten  
			 Die hebbent ter schanden ghebracht  
			 Sonder die twee gulden goden  
			 Staen verheuen in berch en dal  
			 Al diese wilt wtroeden  
			 Die achtmen als ketters ouer al.   
			 Dese goden werden aenghebeden  
			 Uan alle Coninghen ghemeen  
			 Sonder in dese stadt van vreden  
			 Daer en isser een noch gheen  
			 Al die afgoderije bedrijuen  
			 Ofte loghenen
				beminnen boos  
				Ap.xxij.  
			 Die sullen hier buyten blyuen  
			 By die boose honden altoos.   
			 Die roeuers ende hoereniaghers  
			 Al die
				vleeschelijck zijn ghesint  
				Ap.xxij.  
			 Daer toe alle die dootslaghers  
			 En zijn in dese stadt niet bemint  
			 Sy en zijn gheen burgher ghepresen  
			 Oft si moeten zijn bereyt  
			 In die nieu herboort te wesen  
			 Wt alle ongherechticheyt.   
			 Sy moeten al verlaten  
			 Antechrist met zijn goden ghelijck  
			 Doch alle zijn ondersaten  
			 Die met zijn comenschap worden rijck  
			 Al eest dat si Babel beghecken  
			 Sy blijuen nochtans haer vrient  
			 Sy wetent weder te bedecken  
			 Dat zijn goden werden ghedient.   
			 Hoe soumen moghen versinnen  
			 Die blijschap sonder ghetal  
			 
{==P1r==} {>>pagina-aanduiding<<}

			 Gheen mensche
				en macht bekinnen  
				i.Cor.ij.  
			 Die groote claerheyt al  
			 Soo ons Ioannes verclaerde  
			 Uerwachten wy sonder verdriet  
			 Eenen nieuwen
				hemel ende aerde  
				Heb.xxi.  
			 Daer gheenen druck en gheschiet.   
			 Princesse wtuercoren en reyne  
			 Uernedert v eenen cleynen stoot  
			 Soo sult ghy in shemels pleyne  
			 Uerheuen zijn seer groot  
			 Wilt malcanderen hier v gauen deelen  
			 Ieghelijck int sine met bescheyt  
			 Besteet al v Iuweelen  
			 Dat si blyuen inder eewicheyt.   
			 Prince ghy Uorsten hooch van staten  
			 U eynde wil haest comen aen  
			 Ghy weereltsche rijcke Prelaten  
			 Als eenen
				roock sal uwen tijt vergaen  
				Iac.iiij.  
			 Wilt armoet van gheest beclijuen  
			 Eer den dach des Heeren coempt  
			 Wilt niet langher in Sodoma blyuen  
			 Oft ghy blijft met haer verdoempt.  

  
			 120. Na die wijse. Vous perdes tamps.

			 
			 IN desen tijt//Christen broeders bequamen  
			 Elc geest subijt//wilt gheen gelooue geuen  
			 Maer wie ghy zijt//proeft de gheesten al tsamen  
			 Of zijs in den strijt//van God blijcken beseuen  
			 Want daer zijn ongemeten//veel valsce
				Propheten  
			 Als opgeblasen geesten//werkers boos vol tempeesten  
			 Die hem beromt//wacht v daer af aluoren  
			 Antechrist compt//hy is van nv gheboren.   
			 Den gheest segt claer//dat ten laesten
				termine  
			 Sommighe voorwaer//tgelooue sullen wijcken  
			 Uolghende naer//sduyuels valsche doctrijne  
			 
{==P1v==} {>>pagina-aanduiding<<}

			 Uol luegens swaer//en gheueynsde practijke  
			 Hebbende seer behendich//een
				branteecken inwendich  
			 Bloet gierich vol onrusten//minnende de
				wellusten  
			 Die duert bedwanc//sullen naer claer bedieden  
			 Spijse ende dranc//en thouwelijck vertieden.   
			 Siet naer partie//v niet latende bedriegen  
			 Duer Philosophie//of menschelijcke instellen  
			 Die compaingnie//hoortmen moetwillich liegen  
			 Is vol envie//tvolck si lastelijck quellen  
			 Dus laet v niet verwinnen//van vleesscelijcke sinnen  
			 Die segghen sonder mincken//wilt dat eten oft drincken  
			 Hebben een schijn//der wijsheyt si in nooden  
			 Dwelck niet en zijn//dan der mensche gheboden.   
			 U lieden wacht//van geueynsde ypocriten  
			 Den mont die lacht//therte is ter wraken vierich 
			 
			 Wel daer op acht//si ghaen in schaeps abyten  
			 Maer tzijn dach en nacht//gripende woluen gierich 
			 
			 Diet volc lasten doen voeren//en selue niet en
				roeren  
			 Eere die si soecken//tvoorsitten tallen hoecken  
			 Buyten verciert//si en zijn niet om vereenen  
			 Binnen logiert//niet el dan doode beenen.   
			 Wacht voor tgebroet//van alle lucifers knapen  
			 Scijnende verwoet//als geslachte der
				slanghen  
			 Suygende tbloet//van die onnoosel schapen  
			 En de wolle goet//si voor abijt aenhangen  
			 Hebbende een schijn loyalich//van een leuen
				God salich  
			 Gods cracht si versaken//en sgheest keest niet en smaken  
			 Uan sulcken v went//si zijn vol ydel cluchten  
			 Al siende blent//bekent aenhuerlie vruchten.   
			 Die selue zijnt//die de huysen duer loopen  
			 Ende gepijnt//vroukens gheuanghen leeden  
			 Het blijct soot scijnet//donnoosel moet becoopen  
			 Want gefenijnt//si haer netten spreeden  
			 Sy leeren bouen sommen//en nemmermeer
				en commen  
			 Tot kennissen der waerheyt//doende verloren
				arbeyt  
				
{==P2r==} {>>pagina-aanduiding<<}

			 Maer gelijc zy//die Moyses wederstonden  
			 Die waerheyt vry//wederstaen dese valsche
				vonden.   
			 Tsijn menschen al//van sinnekens gebroken  
			 Duer des vleesch val//int ghelooue versteken  
			 Dit eest ghetal//van wien dat is voorsproken  
			 Tvol ende sal//aen hemlieden ghebreken  
			 Want huer dwaesheyt geresen//sal elc openbaer
				wesen  
			 Dus wilt van hemlieden wenden//want tzijn leyders der blenden  
			 Cristus is den steen//wilt daer op vast fonderen  
			 In anders gheen//is der sielen salueren.  

  
			 121. Na die wijse. Rijck Godt wie sal ick claghen.

			 
			 ICk hoorde een maechdeken singhen  
			 Met een soo soeten gheluyt  
			 My docht aen haere dinghen  
			 Dat het was der Cantiken bruyt  
			 Ick stont een langhe poose  
			 En hoorde na haren sanck  
			 Met een soo lieffelijcken voyse  
			 Sanck si haren bruydegom danck.   
			 Lof hoocheyt prijs ende eere  
			 Moet v van mijn gheschien  
			 Mijn bruydegom mijn Godt mijn Heere  
			 Dat ghy my quaemt besien  
			 Met een ootmoedich lyden  
			 Uerwont ghy Babilon  
			 Willen wy met v verbliden  
			 Wy moeten oock alsoo doen.   
			 Die
				verholentheyt is Babels name 
				Ap.[xviij].  
			 Die ooren heeft om te hooren die hoort  
			 Sy is die weerelt wel bequame  
			 En op ons soo seer verstoort  
			 Mijn bruydegom sal noch comen  
			 En werpense inden gront  
			 Hy sal Babilon verdoemen  
			 Metten sweerde van sinen mont.   
			 
{==P2v==} {>>pagina-aanduiding<<}

			 Sout ghy niet willen swijghen  
			 Bruyt dochter van Syon  
			 Ick sal v wel doen nijghen  
			 Al waert ghy noch soo coen  
			 Ick ben van Saturnus gheslachte  
			 Den onnooselen doen ick ongherief  
			 Ick verandere den dach in nachte  
			 Met Antecrist mijn lief.   
			 Ick ben verheuen totten hemel  
			 Bouen alle Coninghen rijck  
			 Ick sitte op
				eenen kemel  
				Ap.xvij.  
			 Die den draecke is ghelijck  
			 Ghelijck eenen vorsch opt water  
			 Soo is mijn beest ouer tvolck regent  
			 Urou bruyt hout uwen snater  
			 Oft ghy wort van Antecrist gheschent.   
			 Ghy en derft v niet beroemen  
			 Uan ws bruydegoms groote macht  
			 Waer siet ghyse na hem droomen  
			 Hy is seer cleyne gheacht  
			 En ick hebse den wijn gheschoncken  
			 Uan mijn
				feninighe melck  
				Ap.xvij.  
			 Sy hebben al ghedroncken  
			 Met my wter sonden kelck.   
			 Wy sullen v wel verdrijuen  
			 Wilt ghy onsen wille niet doen  
			 Ick sal v wel doen ontlijuen  
			 Ghy dochter van Syon  
			 Ick sal v wel doen schenden  
			 Uan Antecrist v party  
			 Die sal het volck verblenden  
			 Met lueghenen en afgodery.   
			 Wie soude my doen laten  
			 Te singhen minen bruydegom prijs  
			 Die bouen alle staten  
			 Is rijck machtich ende wijs  
			 Hy is die leuende Godt alleene 
			 
{==P3r==} {>>pagina-aanduiding<<}
 
			 Sijn beloften sullen wesen waer  
			 Al ben ik nv in weene  
			 Ick verwachte een soo blyden nieu maer.   
			 Ontrent die middernachte  
			 Hoorde ick soo soeten gheluyt  
			 Staet op weest in de wachte  
			 Ontfanct die bruydegom en de bruyt  
			 Want Babel moet nv vallen  
			 En Antecrist haren boel  
			 En die valsche
				Propheten alle  
				Apoc.xij.  
			 In eenen vierighen poel. 
			 

			 
   
			 122. Een ander.

			 
			 ICk moet een Liedeken singhen  
			 Die liefde doet ontspringhen  
			 Ick en can my niet bedwinghen  
			 Uoort soo moet ickt bringhen  
			 Uan mijn alderliefste lief  
			 Die voor my ghelijck een dief  
			 De doot ghesmaect heeft en groot grief  
			 Wanneer ick dat door zijn woort besief  
			 Uruecht in mijn herte verhief.   
			 Want hy heeft duer zijn steruen  
			 My dleuen doen verweruen  
			 Soo dat ick niet en sal verderuen  
			 Maer Gods rijcke beeruen  
			 Duer zijn dierbaer roode bloet  
			 Dwelck hy duer zijn groot ootmoet  
			 Wt storte ghelijck een vloet  
			 Waer mede hy te nieten doet  
			 De macht van al thelsche ghebroet.   
			 Als ick voort vant gheschreuen  
			 Dat Christus die is tleuen  
			 Hem heeft ouer ghegheuen  
			 Uoor ons sondich sneuen  
			 Om dat wy duer zijn liefde groot  
			 Ons leuen van duechden bloot 
			 
{==P3v==} {>>pagina-aanduiding<<}
 
			 Soude bringhen ter doot  
			 Soo dede ick met arbeyt groot  
			 Tsondich leuen wederstoot.   
			 Ende ick ghinck begrauen  
			 De sonde die ons maeckt slauen  
			 Op dat Godt my mochte lauen  
			 Met gheestelijcke gauen  
			 Terstont schanck hy met blijde aenschijn  
			 My sinen gheest vol vruechden fijn  
			 Die mi dede blyde zijn  
			 Waer duere ick vreese gheen ghepijn  
			 Doot weerelt vleesch noch helsch fenijn.   
			 Ick en can niet verhalen  
			 Wt spreecken met eenighe talen  
			 Hoe dat Gods vierich doorstralen  
			 Wech neemt allen druck en qualen  
			 Duer der vierigher liefden brant  
			 Die te bouen gaet alle verstant  
			 Ongrypelijck eest want  
			 Ick en wiste noyt datmen vant  
			 Sulcke liefde en vruecht playsant.   
			 Hoe en soude ick niet beminnen  
			 Met herte en met sinnen  
			 Die my dees vruecht doet winnen  
			 Ende verlicht van binnen  
			 Al eest dat lijden my verstaert  
			 En dat de weerelt my beswaert  
			 Mijn herte dies niet en truert  
			 Gods liefde my bemuert  
			 Ick dancke hem diet al labuert. 

			 
   
			 123. Na die wijse. Mijn siele looft den Heere. 

			 
			 ICk sal v een liet verbreyden  
			 Als Matheus int vijfde ons openbaert  
			 Die achte salicheyden  
			 Soo Christus ons selue heuet verclaert 
			 
{==P4r==} {>>pagina-aanduiding<<}
 
			 Ghelooft zijn woort alleene  
			 Uerblijt dat herte dijn  
			 Salich zijn die
				ghemeene  
				Luc.vi.  
			 Die arm van gheeste zijn  
			 Hier na en sullen si niet weenen  
			 Dat hemelrijck behoort haer fijn  
			 Salich zijn die bedroefde reene  
			 Sy sullen vertroostet zijn   
			 Christus die sprack noch ter stede  
			 Dat si zijn salich hoort zijn belijt  
			 Al die
				saechtmoedighe mede  
				Mat.v.  
			 Sy besitten dat
				aertrijck in vreden altijt  
				Luc.vi.  
			 Salich zijnse die hongher lyden  
			 En dorsten na Godes woort  
			 Godt sal haer noch verblyden  
			 En hy salse versaden hoort  
			 Salich zijnse in desen tyden  
			 Die barmhertighen voort  
			 Barmherticheyt compt haer besiden  
			 Ten eewighen daghen aen boort.   
			 En bedroeft v niet te samen  
			 Ghy die daer houdt Gods eewich verbont  
			 Christus heetse salich by namen  
			 Die suyuer van
				herten zijn inden gront  
				Mat.v.  
			 Sy sullen Godt aenschouwen  
			 Dit zijn Gods woorden claer  
			 Salich zijnse wilt dit onthouwen  
			 Die vredemakers voorwaer  
			 Al die dees reden behouwen  
			 Ende volghense vromelijck naer  
			 Dat zijn Gods kinderen vol trouwen  
			 Spreeckt Christus int openbaer.   
			 Salich zijnse
				ende wtuercoren  
				Mat.v.  
			 Spreeckt
				Christus tot sinen gheloouigen raet  
				Luc.vi.  
			 Die om de gherechticheyt wilt hooren  
			 Ueruolcht werden ende versmaet  
			 Salich zijnse wt ghenaden 
			 
{==P4v==} {>>pagina-aanduiding<<}
 
			 Die daer doen een rechte boet  
			 Tis v die menschen versmaden  
			 Om Christus name goet  
			 Sijn belooften laet v versaden  
			 Dat hemelrijck behoort haer soet  
			 Ghy Christenen laet v raden  
			 Sijt de [..oeden] vroet.   
			 Terecht mocht hy hem wel verhueghen  
			 Daermen van is
				sprekende boosheyt  
				Matt.v.  
			 [En] dat met valsche lueghen  
			 Het gheschiet al tot der salicheyt  
			 Sijt in vruechden en blijschap gheseten  
			 Het sal v wel werden gheloont  
			 Godt sal v zijn rijcke wt[m]eten  
			 Schoonder dan
				hijt heeft verthoont  
				i.Cor.ij.  
			 Want alle Gods Propheten  
			 Sijn niet in lijden verschoont  
			 Die weerelt heeftse verbeten  
			 Daerom zijn si ghecroont. 

			 
   
			 124. Na die wijse. My minde een ruyter dat was waer.

			 
			 ICk bidde v Heer dat ghi mi bijstaet  
			 Helpt mi soo en vreesick niet hoet ghaet  
			 Al versteect my die weerelt quaet  
			 Mijn toeuerlaet//soo sult ghy zijn  
			 Op elck termijn  
			 Uerlost my Heere duer v goddelijck aenschijn.   
			 Uander weerelt waert ghehaet oock ghy  
			 Wie v oprecht volghen sal wie dat si  
			 Uan sweerels haet en is hy niet vry  
			 Dus segt elc fij//en wiltse vlien  
			 Tot allen termijn  
			 De weerelt en die in haer verblien.   
			 Gods rijck en is van deser weerelt niet  
			 Hy belooft de zijne hier tswaer verdriet  
			 Maer naemaels sullen si een vrolijck liet 
			 
{==P5r==} {>>pagina-aanduiding<<}
 
			 Soo ons bediet//schriftuere schoon  
			 Uoor haeren loon  
			 Singhen metten Lamme inden hoochsten troon.   
			 Hoe mach yemant wesen soo dwaes  
			 Dat hy om een verganckelijck aes  
			 Uerliesen wilt deewich solaes  
			 Tghelooue is schaers//in hem diet doet  
			 Kiesen onuroet  
			 Sweerelts ghenuchte voor dat eewich goet.   
			 Soo wie dat ghelooue heeft oprecht  
			 Dwelck door Gods liefde vromelijck vecht  
			 Hy en sal niet achten wat de weerelt segt  
			 Maer als goet knecht//Godt volghen naer  
			 Sijn woort voorwaer  
			 Belijden den menschen vry sonder vaer.   
			 De liefde is ter weerelt cout  
			 Dat machmen mercken aen Ionck ende out  
			 Die sonde regneert nv menichfout  
			 Int quaet seer stout//in duechden bloot  
			 Lutter deuoot  
			 Helpen hueren naesten wtter noot.   
			 Die weerelt is nv
				in boosheyt ghestelt  
				Ioan.  
			 Den eenen mensche den anderen quelt  
			 Dat hy niet en weet wat menich relt  
			 De liefde smelt//aen elcken cant  
			 De menschen want  
			 Oordeelen elcken na haer verstant.   
			 Wy beniden deen des anders gheluck  
			 Deen iaecht den anderen inden druck  
			 In quaet beseghen wy menighen truck  
			 Wy gaen seer cuck//groot ende cleen  
			 Fraey int verleen  
			 Oorloef aen elcken als ick moet scheen. 

			 
   
			 125. Een ander.

			 
{==P5v==} {>>pagina-aanduiding<<}

			 
			 Ick hoorde de blasoene blasen  
			 Seer verre
				hoorde ickt tgheschal  
				Apo.viij.  
			 In Ierusalem in
				Edom basen  
				Apo.xix.  
			 Die Boden roepen ouer al  
			 Huer gheluyt gaet in mijn versinnen  
			 Maeckt v ter
				bruyloft ghereet  
				Mat.xxij.  
			 Al die den Coninck beminnen  
			 De poort is open
				gaet binnen  
				Ioan.x.  
			 Uerciert v doet aen dat bruyloft cleet.   
			 O Syon
				wtghelesen  
				He.xxxi.  
			 Hebt ghy haer stemme niet ghehoort  
			 En wilt niet omhoorich wesen  
			 Maer wilt
				ontfanghen des Heeren woort  
				Apo.ix.  
			 Ghy hebt ghenade ghecreghen  
			 Neempt waer het wort v gheseyt  
			 Rasch maeckt v op die weghen  
			 Eer ghy met
				Babilon wordt ghesleghen 
				Apo.ix.  
			 Haest v seere niet en verbeyt.   
			 Dat teecken
				wort v ghegheuen  
				Ezec.ix.  
			 Dat Ezechiel in tnegenste staet  
			 Des Heeren
				knechten worden beschreuen  
				Mat.xxi.  
			 Die daer volbringhen des Heeren raet  
			 O Syon besiet
				uwen verclaeren  
				Lu.xxviij.  
			 U ghetal is schier veruult  
			 Uan die haer leuen niet en sparen  
			 Ghecocht zijn
				si vander aerden  
				Ap.xiiij.  
			 Tlam heeft betaelt voor haer de schult.   
			 O ghy Iacops
				wormkens wtuercoren  
				Esai.xli.  
			 U vergulden ros compt nv met macht  
			 Wilt nv v hooft op voren  
			 Dat ghy des
				Heeren toecomst verwacht  
				Apo.xxij.  
			 Wat wilt ghy een ander aenuanghen  
			 Of ghy den Coninck niet crijghen en sout  
			 Dat wee heeft v beuanghen  
			 Hieromme is v
				verlanghen  
				Ioan.x.  
			 Als een vrou int baren menichfout.   
			 Staet op Syon wapent v leden 
			 
{==P6r==} {>>pagina-aanduiding<<}
 
			 Maect v totten
				strijde bereet  
				Luc.xij.  
			 Eenen anderen wech moet ghy intreden  
			 Maer eens menschen voet stappe breet  
			 Hueren inganck licht in mijn vermeeren  
			 Daer ghy v eerfdeel sult ontfaen  
			 En vreest niet al zijt ghy teedere  
			 Uoor den Arent met sine veederen  
			 Hy sal v met zijn clauwen slaen.   
			 Den draecke is comen opder aerden  
			 En is gheuanghen met grooten nijt  
			 Want die vrouwe
				diet manneken baerde  
				Apo.xij.  
			 Is haer benomen des heeft hy strijt  
			 Om ieghens haer saet te vechten  
			 Sijt goetsmoets en twijfelt niet  
			 Onsen leytsman compt hier te rechten  
			 Ordeel houden met sine knechten  
			 Hy salse
				verlossen wt al haer verdriet.  
				Apo.xij.   
			 O wachters op Sions torren  
			 My dunckt dat sweert is bereyt  
			 Laet v blasoenen noch hooren  
			 Of yemant in Syon in ruste leyt  
			 Dat si moghen ontwaecken  
			 Uan haren slaep opstaen  
			 Dat si haer onschult niet en maecken  
			 Als die Heer sal comen ter wraecken  
			 Hy sal der wederspannighe slaen.   
			 O boosen aert ghy en wilt niet hooren  
			 Ghy maeckt v onschult al ghelijck  
			 De wachters segghent v wel te vooren  
			 U naect de doot seer iammerlijck  
			 Den vreden Gods spreeckt ghy in cluyten  
			 Maer tbloet compt op v hooft  
			 Den Poortier beghint te sluyten  
			 Ende ghy sult bliuen buyten  
			 Dat ghy de waerheyt niet en ghelooft.   
			 O moordadich saet wat gaet ghy maecken  
			 Gheslachte van Cayn ghy brinct ter doot 
			 
{==P6v==} {>>pagina-aanduiding<<}
 
			 Des Heeren schaepkens sonder snaecken  
			 Wert dobbel betaelt in uwen schoot  
			 Die doot compt nv te peerde  
			 Wy hebben v eynde ghesien  
			 Dat sweert gaet ouer deerde  
			 Daer ghy mede ghedoot sult werden  
			 De helle en sult ghy niet ontulien.   
			 Den tijt is hier om te mayen  
			 Want de boosheyt heeft hier douerhant  
			 Daer en is schier gheen plaetse om te sayen  
			 Dat oncruyt
				dat vult dat landt  
				Mat.xiij.  
			 Den somer is schier gheleden  
			 Men hoort die trompetten ghepijp  
			 Die spotters verachten den vreden  
			 Tis tijt die
				perse te treden  
				Petr.xv.  
			 Slaet aen v
				seylen den oost is rijp.  
				Apo.xiiij.   
			 Den Heere sal den vogelen een maeltijt bereyden  
			 Te brassen in Edom soo ick las  
			 Want teghens der Princen der Coningen beyden  
			 Compt alle ghy vogelen versaet v ras  
			 Wilt vanden Lansheeren vleesch voeden  
			 Soo si deden soo wert haer ghedaen  
			 Ende ghy knechten weest vroom van moede  
			 Wascht v voeten inden goddeloosen bloede  
			 Desen loon sullen ons roouers ontfaen.   
			 Staet op Ierusalem wilt v bereyden  
			 Ontfanct v croone aenschout v rijck  
			 Wilt v tenten wijt wt breyden  
			 Ontfanct v kinderen alle ghelijck  
			 Uwen Coninck compt om te bereyden  
			 Dijnen loon brinct hy voor haer pleijn  
			 Hy sal hem in v verbleyden  
			 Wy sullen in zijn glorie weyden  
			 Uerblijt v Syon met Ierusalem reijn.   
			 Uerblijt v met iuechden met vruechden  
			 Speelt op de Harpe een nieu liet  
			 Wilt v in onsen Godt veriuegden  
			 
{==P7r==} {>>pagina-aanduiding<<}

			 Ghy alle die dese wraecke siet  
			 Die Heere compt om betalen  
			 Om te wreken ons alder bloet  
			 Sijn gramschap beghint te dalen  
			 Wy verwachten de laetste schalen  
			 O ghy bruyt gaet uwen bruydegom te ghemoet.  
			 

			 
  
			 126. Na die wijse. Ontsprinct ghy geestkens nv tertijt.
				

				
			 IC
				ben secht Cristus de wech de waerheyt claer  
				Io.xiiij.  
			 En al die mi willen volgen naer  
			 Moeten dees weerelt gheheel verlaten  
			 Want hi spreect wat sout hem mogen baten  
			 Die hadde al dees weerelts rijckdommen  
			 En dat ghy schier//int eewich vier  
			 Sout moeten comen.   
			 Gelijck God
				sprac totten rijcken wel verstaet  
				Luc.xvi.  
			 Gedent sone dat ghi goet hadt en Lasarus quaet  
			 Nv heeft hy troost en ghy hebt lijden  
			 Want tusschen ons beyen is groot verscheyden  
			 Wie daer is en compt niet hier bouen  
			 Noch van hier daer//tuycht Lucas claer  
			 Tis al toe gheschouen.   
			 Dus en wilt niet achten op tijtelijc solaes  
			 Op dat ghi die maechde niet en slacht die waren dwaes  
			 Die gheen olie
				en hadden in haer vaten  
				Mat.xv.  
			 Dat is die liefde vol charitaten  
			 Sy en ghingen met den Bruydegom niet binnen  
			 Al stonden sy//en clopten vry  
			 Men lietse niet innen.   
			 Wanneer den huysweert sal zijn opgestaen  
			 En als hy zijn duere sal toe hebben ghedaen  
			 En v daer buyten vint ghesloten  
			 En dat ghy dan compt Heer doet ons open  
			 Maer hy en sal v dan niet verhooren  
			 Al roept ghy seer//tot hem o Heer  
			 Tis al verloren.   
			 
{==P7v==} {>>pagina-aanduiding<<}

			 Als ghi Abraham Isaac en Iacop me  
			 En alle die Propheten siet trecken in vre  
			 En ghy daer niet sult moghen commen  
			 Maer als v die Heer sal daer verdommen  
			 Hoe sult ghy meenen zijn toren tonvlieden  
			 Ten stater niet//vaet dit bediet  
			 Tsal so gheschieden.   
			 Salich zijn de menscen sprac Cristus ouer al  
			 Die hy also vint doende als hy weder comen sal  
			 Hy salse al in zijn rijcke leyden  
			 En daer een maeltijt haer gaen bereyden  
			 En hem opscorten en dienense verheuen  
			 Uoor dat si ient//tot in den endt  
			 Sijn by hem ghebleuen. 

			 
   
			 127. Na die wijse. Maria tsaert.

			 
			 IHesus tsaert//godlijcker aert  
			 Uan God den Uader gheboren  
			 Ghy hebt met macht//weder bracht  
			 Dat langhe was verloren  
			 Duer Adams val//troost was ons al  
			 Uan God den Uader ghesproken  
			 Op dat niet en wort gewroken  
			 Onse sondt ons schult//verworstu hult  
			 Want gheenen troost en is, daerdu niet en bist  
			 Bermherticheyt te verweruen  
			 Wie dat niet en hoopt in dijne ghenade  
			 Die moet doch eewelijck steruen.   
			 O Iesu milt//ghy hebt ghestilt  
			 De oude Uaders haer verlanghen  
			 Die Iaer en dach//in wee en clach  
			 Die gheuanckenis hiel gheuanghen  
			 Wt dieper noot, riepen si tot Godt  
			 Doet op des hemels poorten  
			 Doet op aen allen oorden  
			 Seynt ons dijn kint//dat van ons nimpt  
			 Dese sware pijn, dwelck moet gheschien 
			 
{==P8r==} {>>pagina-aanduiding<<}
 
			 O Christus door dijne lijden  
			 Daer om dy hout//eenen Heere stout  
			 De weerelt tot eewighen tijden.   
			 Iesu fijn//dijn woort gheeft schijn  
			 Ende lichtet claer ende ghewisse  
			 Het helpt wt pijn//die arme dijn  
			 Die daer sitten in duysternisse  
			 Gheen rust noch rast//en hebben si vast  
			 In alder menschen leeren  
			 Helpt hem dijn woort vermeeren  
			 Helpt hem doch saen//op die rechte baen  
			 En gheeft hem troost die ghy hebt verlost  
			 En de weerelt al ghemeyne  
			 Alleen in dy//Heer hopen sy  
			 Niet in haer wercken onreyne.   
			 O Iesu Crist//waer Godt du bist  
			 In dy en is gheen ghebreken  
			 Daer en is gheen man//die mach of can  
			 Dijnen lof te vollen wt ghespreken  
			 Dijn hoochste eer//wort altoos meer  
			 Dy is alleen ghegheuen  
			 Wat eewelijck crocht dat leuen  
			 Alle creatuer//o Coninck puer  
			 Alst daer toe compt//dat minen mont  
			 Uerstommen sal, den doot sal moeten lijden  
			 Dan helpt doch my//dat bid ic dy  
			 Dat ick in dijn woort mach verscheyden.   
			 O Iesu goet//helpt my wt noot  
			 Seer goetelijck aen allen eynden  
			 Hoe gans ghenadelijck, Heer hebdy my  
			 Weder om tot v laten weynden  
			 Wt deser noot//mijn siele die leet moort  
			 Al by die valsche Propheten  
			 Die my bedroghen hadden  
			 Op menigerleij ypocriste  
			 Op wercken ick hoopte en meynde volck  
			 Ghenade daer door te verweruen  
			 
{==P8v==} {>>pagina-aanduiding<<}

			 En ick verliet dy, o Heere recht niet  
			 Mijn onweten verderuen.   
			 O Iesu weert//soo dijn woort keert  
			 Uan my en hem afschiedet  
			 Soo compt tot my//dat bid ick dy  
			 Op dat mi niet en verleyde  
			 Der menschen leer//wort altoos meer  
			 Wie can haer list ghekennen  
			 Sy laet haer heylich noemen  
			 En ten is doch nicht//dan menschen ghedicht  
			 Alleen dijn woort//al hier na hoort  
			 Ia vry dat leuen ghewisse  
			 Dat spijse my//dat bid ick dy  
			 Ter eewelijcker feesten. 

			 
  
			 128. Na de wijse. Dat ick om een schoon vrouwe moet steruen.

			 
			 KEert v van uwen boosen weghen  
			 O ghy menschen opstinaet  
			 Bekeert v alle tot Godt te deghen  
			 Want na desen tijt verstaet  
			 En is gheenen tijt desolaet  
			 Om boet te doene dit aencleeft  
			 Ghelijck de
				Enghel//met groot behenghel  
				Apo.x.  
			 In Apocalipsis ghesworen heeft.   
			 O ghy menschen quaet van gheeste  
			 Die Gods wille altijts wederstaet  
			 Door den raet al van de beeste  
			 En door valscheyt van zijn dienaers quaet  
			 Die altijts leeren onueruaert  
			 Teghen die gheboden van God den Heere  
			 Met alle haer crachten//en groote machten  
			 Uersmadende altijt Godes eere.   
			 O ghy arch
				gheslachte der slanghen  
				Matt.iij.  
			 Hoe sult ghy
				Gods oordeel ontgaen  
				Luc.iij.  
			 Want v boosheyt en al v ganghen  
			 Sijn totten hemel toe ghecomen saen 
			 
{==Q1r==} {>>pagina-aanduiding<<}
 
			 En ghy sult dobbel vergheuinghe ontfaen  
			 Uan al v boosheyt en ouerdaet  
			 Hy sal v betalen//en wel achterhalen  
			 Waer dat ghy vliet, oft henen gaet.   
			 Dobbel
				vergheldinghe sal hy v schencken  
				Ap.xviij.  
			 En weder gheuen in uwen schoot  
			 Om dat ghy spreeckt niemant mach my crencken  
			 Ick en sal sien oock gheenen noot  
			 Ick sitte als een Coninghinne groot  
			 En ick en sal gheen weduwe zijn  
			 Daer om sullen v plaghen//en groote slaghen  
			 Op eenen daghe comen sijn.   
			 Die sondaer en derf niet spreken  
			 Dat
				hy niet en heeft ghesondicht voorwaer  
				iiij.Esdr.xvi.  
			 Want men sal
				vierighe colen ontsteken  
			 Al op zijn hooft vergaderen dits claer  
			 Die daer sprekende is eenpaer  
			 Ick en hebbe niet ghesondicht quaet  
			 Al teghen den Heere//noch sine leere  
			 Oft teghen zijn woorden delicaet.   
			 O boose weerelt wat sult ghy maken  
			 Als die Heere v besoecken sal fijn  
			 Hoe sult ghy met v sonden ontraken  
			 Uoor Godt ende
				die Enghelen fijn  
				iij.Esdr.xvi.  
			 Als ghy sult
				aenschouwen zijn claer aenschijn  
			 Siet Godt is die rechter ouer al  
			 Wilt hem aencleuen//so suldy met hem leuen  
			 En van die doot hy v verlossen sal.   
			 Wilt v altsamen
				tot my bekeeren  
				Sacha.i.  
			 O ghy menschen wie dat ghy zijt  
			 Soo wil ick my oock tot v keeren  
			 En v gheuen al sonder respijt  
			 Mijn rijcke den eewighen tijt  
			 En v verlossen al metter spoet  
			 Uan die eewige doot//en tormenten groot  
			 En ick wil v gheuen mijn eewich goet.   
			 Noch sal ick v gheuen sonder sneuen 
			 
{==Q1v==} {>>pagina-aanduiding<<}
 
			 Te sitten met
				my op mijnen stoel groot  
				Apo.iij.  
			 En ick wil v
				oock te eten gheuen  
				Apoc.ij.  
			 Al vanden verborghen hemelschen broot  
			 En
				drincken v met claer water minioot  
				Ioan.iiij.  
			 Ende v my trouwen inder eewicheyt  
			 Wilt hier op dencken//niemant mach v crencken  
			 Betrout op my soo ick v heb voorseyt.   
			 Predict ende laet oock weten  
			 Al vanden gherechtighen schoon  
			 Dat zijt goet hebben want si sullen eten  
			 De vruchten van haerder handen loon  
			 Maer die wercken der goddelooser coon  
			 Die sal hy verghelden met toornicheyt  
			 Uier en
				wormen//sal hi haer geuen met stormen  
				Iudith.xvi.  
			 Dat si bernen en
				gheuoelent in eewicheyt.   
			 Hoort na mi
				spreeckt die Heere ghepresen  
				Esai.li.  
			 Ghy die de gherechticheyt begheert met vlijt  
			 En die den Heere soecken te vreesen  
			 Aenschout die steenrootse die voor v strijt  
			 En daer ghy oock wt ghehouwen zijt  
			 Ick ben v trooster weest niet veruaert  
			 Ick sal v verblijden//en voor v strijden  
			 En vreest gheen tormenten vier ofte swaert.   
			 Merckt op my
				mijn volck al ghemeyne  
				Esai.li.  
			 Ghy die de gherechticheyt kennet wel  
			 O ghy volck die mijn wetten reijne  
			 Al in v herten draghet snel  
			 Uerstaet v met al versmaetmen v fel  
			 Noch van lasteringhe der menschen boos  
			 Want die motten//sullense duerrotten  
			 Maer mijn gherechticheyt die blijft altoos.   
			 Soecket den
				Heere soo sult ghy leuen  
				Amos.v.  
			 Uerkiest het goet al voor het quaet  
			 Soo sal hy v beschermer wesen  
			 Ende v vasticheyt zijn verstaet 
			 En weest niet bedroeft noch
				desperaet  
			 Al valt v dat lijden dicwils swaer 
			 
{==Q2r==} {>>pagina-aanduiding<<}
 
			 Wilt u in duechden//altijts veruruechden  
			 Hebt lief de gherechticheyt en volchtse naer.   
			 O Princelijcke Heere der Heeren  
			 U si lof prijs eere en maiesteyt  
			 Die ons gheeft v rechte leeren  
			 Ende uwen gheest al ouer ons breyt  
			 Wy willen v dienen in gherechticheyt  
			 Want ghy zijt alleen onsen lofsanck soet  
			 Ons eewighe Uader//ende bewaerder  
			 Wel hem die v verbeydet met ootmoet. 

			 
   
			 129. Na die wijse. Ick wil my ghaen verhueghen.

			  
			 LAet ons in Godt verblijden  
			 Nv ende tot alder tijt  
			 En ons eyghen vleesch bestrijden  
			 Alle Kerstenen wie dat ghy zijt  
			 Nv wy die boose wercken kennen  
			 Wilt vast op Christum staen  
			 Ende v seluen van alle ydelheyt wennen  
			 Gods woort moet zijn voldaen.   
			 Hebt ghy yemant ghewonnen  
			 U seluen niet en verliest  
			 Tmoet metten wercken zijn begonnen  
			 Gods gratie dat ghy verkiest  
			 Mach wetenschap behouwen  
			 Siet Salomons leuen aen  
			 Wilt op v wercken niet betrouwen  
			 Maer den armen wt liefde wilt by staen.   
			 Wilt v sterckheyt bewysen  
			 Wort den quaden niet ghelijck  
			 Op dat si Godt den Uader prijsen  
			 Beyde arm ende rijck  
			 En raest als die sotten niet  
			 Wilt v seluen niet quellen  
			 Wilt gheen ydelheyt vertellen  
			 Als Paulus ons ghebiet.   
			 
{==Q2v==} {>>pagina-aanduiding<<}

			 Och conden wy doen en leeren  
			 Soo werden de menschen ghesticht  
			 Die nv met grooter oneeren  
			 Uersmaden dat Godlijck licht  
			 In allen wilt matelijck wesen  
			 Troost elcken met woorden en wercken soet  
			 Soo wort v siele ghenesen  
			 Eest dat ghy leert ende doet.   
			 Wilt Gods liefde niet vergheten  
			 En oock den armen ymmers niet  
			 Honghert uwen viant gheeft hem teten  
			 Doet niemant verdriet  
			 Uan v sinnelijcheyt wilt steruen  
			 Na sweerelts eere niet sien  
			 Wilt yemant v vleesch verderuen  
			 Gods wille moet gheschien.   
			 Laet ons onse crancheyt belijden  
			 Uoor onsen Heere Godt  
			 En voor onsen naesten tallen tijden  
			 Oft wy hem yet hebben bespot  
			 Wilt dobbel weder gheuen  
			 Ende met goeden leuen voorgaen  
			 Op dat die booslijck leuen  
			 Gods woort oock moeghen ontfaen.   
			 Broeders ick bidde v allen  
			 Dat ghy v van sonden keert  
			 Soo en suldy voorwaer niet vallen  
			 Als die duyuel v tempteert  
			 Ende als si v omringhen  
			 Die Gods gratie wederstaen  
			 Ia ghy sult vrolijck springhen  
			 Als ghy voor doordeel sult staen.   
			 Wat baet dat wy wel weten  
			 Als wy onbehulpsaem en twistich zijn  
			 Ende als wy die liefde ons naesten vergheten  
			 Wat batet veel schoone woorden fijn  
			 Wat batet veel ghelesen 
			 
{==Q3r==} {>>pagina-aanduiding<<}
 
			 Alsser lutter wort na ghedaen  
			 Ende als yemant ghesont wil wesen  
			 Ende Gods goetheyt gaet versmaen.   
			 Soo wie dit Liedeken dichte  
			 Uan hem seluen was hy cranck  
			 In sonden viel hy lichte  
			 Al teghen sinen danck  
			 Och Godt willet hem vergheuen  
			 Bidt voor hem broeders alle ghelijck  
			 Dat Christus in hem mach leuen  
			 En brenghen hem in zijn eewich rijck. 

			 
   
			 130. Een ander.

			 
			 LAet ons hebben
				onder malcander reyne liefde soet  
				i.Ioan.iij.iiij.  
			 Alsoo ons
				Ioannes beschrijft ghestadich  
			 Want de liefde compt van God ghenadich  
			 En die lief heeft die is wt Godt gheboren wijs en vroet 
			 
			 En kent Godt in alle dinghen weldadich  
			 Maer die niet lief en heeft die is seer schadich  
			 En hy en kent Godt niet//want die liefde is God  
			 Dus blijft hy onuerstandich simpel en bot  
			 Gheloof en hope
				van ons int eynde scheyt  
				i.Cor.xiij.  
			 Maer die liefde
				blijft ons bi tot inder eewicheyt.   
			 Maeckt reijn v
				sielen secht Petrus in sinen eersten brief  
				i.Pet.i.  
			 Inden gheest door die ghehoorsamichede  
			 Tot ongheueynsde broederlijcke vrede  
			 En hebt v onder malcander hertelijcke lief  
			 Wt reijnder herten weest ghenadich mede  
			 Als wedergheboren na Christus sede  
			 Wt gheen verganckelijck, maer onuerganckelijc
				saet  
			 Als wt dat
				leuende woort Gods dat eewich staet  
				i.Cor.xiij.  
			 Gheloof en hope
				van ons int eynde scheyt  
			 Maer die
				liefde blijft ons bi tot inder eewicheyt.  
				i.Pe.iiij.   
			 Weest nuchteren en waket in een snel vierich ghebet 
			 
{==Q3v==} {>>pagina-aanduiding<<}
 
			 Laet onder malcanderen voor alle dinghen  
			 Een bernende liefde neerstich ontspringen  
			 De liefde die doot al ons listich boos en quaet opset  
			 En si en laet ons gheen sonden volbringhen  
			 Dies wy van vruechden vrolijcken singhen  
			 Die liefde soo ons Petrus schoone vertreckt  
			 Die menichfuldicheyt der sonden bedeckt  
			 Gheloof en hope
				van ons int eynde scheyt  
				i.Cor.xiij.  
			 Maer die liefde
				blijft ons bi tot inder eewicheyt.   
			 Wilt aentrecken
				segt Paulus de bernende liefde Gods  
				Col.iij.  
			 Den bant der volcomenheyt hooch ghepresen  
			 Die allen druck en lyden doet ghenesen  
			 De hooftsomme
				en deynde des eewighen gebots  
				i.Tim.i.  
			 Dat sal liefde van reynder herten wesen  
			 Met een goey conciencie na desen  
			 En een ongheueynst gheloof daer me  
			 Uan welcken wie dat dwaelt crijcht groot onure  
			 Gheloof en hope
				van ons int eynde scheyt.  
				i.Cor.xiij.  
			 Maer die liefde
				blijft ons bi tot inder eewicheyt.   
			 In tribulatie
				verhuegen en verblijden wy  
				Rom.v.  
			 Door die liefde die ons beurijt van sneuen  
			 Uan den gheest in onsen herten ghegheuen  
			 Die liefde maect ons van allen druc en vreese
				vry  
			 De liefde en can suchten noch beuen  
			 Door liefde worden wy seer ghedreuen  
			 In alle goede wercken God aenghenaem  
			 Als kinderen tot Gods dienst bequaem  
			 Gheloof en hope
				van ons int eynde scheyt  
				i.Cor.xiij.  
			 Maer die liefde
				blijft ons bi tot inder eewicheyt.   
			 Al had ic bouen alle menschen
				wtnemende tael  
			 Ende met Inghelijcken tonghen sprake  
			 En dat my de
				liefde dan noch ghebrake  
				i.Cor.xiij.  
			 So waer ick
				als een clinckende belle oft metael  
			 Al condt ic Propheteren met ghemake  
			 Ende wiste wel alle verborghen sake 
			 
{==Q4r==} {>>pagina-aanduiding<<}
 
			 Al condich door tghelooue seer crachtich siet  
			 Berghen versetten ten baet my al niet  
			 Gheloof en hope van ons int eynde scheyt  
			 Maer die liefde blijft ons bi tot inder eewicheyt   
			 Al gaue ic
				mijn goet en haue den armen menschen al  
				i.Cor.xiij.  
			 En liet mijn
				lichaem verbranden  
			 Sonder liefde comptet my alle tot schanden  
			 De liefde saechtmoedich en vriendelijc wesen sal  
			 De liefde en brengt door nijt niemant in banden  
			 Noch si en verschalckt gheen simpel verstanden  
			 De liefde haer tot gheendertijt op en blaest  
			 Die liefde niet oneerlijck en raest  
			 Gheloof en hope van ons int eynde scheyt  
			 Maer die liefde blijft ons bi tot inder eewicheyt   
			 De liefde haer
				niet en verbittert, si en denckt gheen quaet  
				i.Cor.xiij.  
			 Uan ongherechticheden si haer mydet  
			 Ende inde waerheyt si haer seer verblijdet  
			 De liefde en soect haer seluen niet si gheeft elck goeden raet 
			 
			 Sy hoopt ghelooft verdraecht al en lijdet  
			 De liefde tot gheender tijt en verglijdet  
			 Al hielden tonghen op en Prophecijen  
			 Kennis en wetenschap ten diuerschen tijen  
			 Gheloof en hope van ons int eynde scheyt  
			 Maer die liefde blijf ons bi tot in der eewicheyt   
			 Princhesse Christus reyne lieue wtuercoren bruyt  
			 Wilt uwen bruydegom altijt beminnen  
			 Wt gheheelder herten en wt al v sinnen  
			 En hoort altijt na zijn soet en lieffelijck gheluyt  
			 Princes met luste in v herte binnen  
			 En soect met
				zijn pont altijts neerstich te winnen  
				Mat.xxv.  
			 En scheyt van
				zijn reijn liefde oock niet  
				Luc.xix.  
			 Maer alle bedrieghelijcke leere vliet  
			 Gheloof en hope
				van ons int eynde scheyt  
				i.Cor.xiij.  
			 Maer die liefde
				blijft ons bi tot in der eewicheit.  

				
  
				
{==Q4v==} {>>pagina-aanduiding<<}

			 131. Na die wijse. De lustelijcken Mey is nv inden tijt.

			 
			 LOf hoochste duecht duer v zijn wi verblijt  
			 Ende beschermpt voor thelsche getrueren  
			 Lof Godt die ons behoeder zijt  
			 U mocht noch lof ghebueren  
			 Ghy zijt toch ons toeuerlaet  
			 En hebt verwonnen al ons quaet  
			 Doot, duyuel, sonde elck moet belijen  
			 Lof God in eewighe tijen.   
			 Lof Godt almachtich v moet noch lof geschien  
			 Die ons roept om duechts verclaren  
			 Compt alle die dorst en wilt van mi niet vlien  
			 Compt drinckt en wilt niet sparen  
			 Compt drinckt alle mijn roode bloet  
			 En eedt van mijnen vleesche soet  
			 Om niet sal hijt ons gheuen  
			 Lof Heere der Heeren verheuen.   
			 Lof Iesus Christus die ons allen hebt gelaeft  
			 Al met de leuende fonteyne  
			 En hebt ons alle om niet rijckelijck begaeft  
			 Ghestelt net suyuer ende reyne  
			 Ghy hebt ghestelt van sonden bloot  
			 Ende leuende die waren doot  
			 Duer v doot ende verrysen  
			 Dies wy v louen en prijsen.   
			 Lof Princhelijc Godt die ons menschen hebt so lief  
			 Soot claer blijckt int aenschouwen  
			 Sy zijn beschermpt voor alle ongherief  
			 Die vast op v betrouwen  
			 Ghy sult haer gheuen des leuens broot  
			 Uan hongher en sal hy niet lijden noot  
			 Inder eewicheyt en sal hem niet dorsten  
			 Loeft hem ghy Heeren ende Uorsten. 
 
			 
  
			 132. Na die wijse. Laet ons den Lantman louen.

			 
{==Q5r==} {>>pagina-aanduiding<<}

			 
			 LAet ons dat woort Gods prijsen  
			 Ghy Christen al ghemeijn  
			 Want het
				doet die siele verrijsen 
				Ioan.xi.  
			 Het maeckt die
				sinnen reijn 
				i.Pe.iij.  
			 Door ongheloouichede//den gheest beswaren doet  
			 Dwoort Gods
				brengt ons vrede 
				Luc.i.  
			 Dat edel
				graentken soet//daert al bi leuen moet. 
				Mat.xiij.   
			 Dat dwoort Gods is soo crachtich  
			 Uan machte alsoo groot  
			 Wie dat
				ghelooft warachtich 
				Ioan.xi.  
			 Hy leeft al waer hy doot  
			 Uerloren so 
				sal hy wesen, so wie des niet en doet 
				Act.xvi.  
			 Tgelooue moet
				ons ghenesen 
				Gal.iij.  
			 Dat edel
				graentken soet//daert al etc.
				Mat.xiij.   
			 Het is de moeder vercoren  
			 Spreeckt
				Christus zijt dit wel vroet 
				Ioan.ix.  
			 Daer wy door worden herboren  
			 In alle
				duechden goet 
				Gal.v.  
			 Om alle wellusten te versaken//van eyghen vlees en
				bloet  
			 Dus can ons
				dwoort Gods maken 
				Mat.xiij.  
			 Dat edel graentken soet//daert.etc.   
			 Daer staet
				claerlijck ghescreuen 
				Mat.iiij.  
			 Uerstaghet cleijn en groot  
			 Dat die
				menschen niet en leuen 
				Deu.viij.  
			 Alleene byden broot  
			 Maer by alle
				leere//die wt Gods monde vloet 
				Sa.xvi.  
			 Dus moet ons
				al regeren//dat edel graen etc.
				Mat.xiij.   
			 Hoe souden wy anders leuen  
			 Als daer gheschreuen staet  
			 En waert ons niet ghebleuen  
			 Dat Goddelijcke
				saet 
				Esai.i.  
			 Als Sodoma die
				versoncken//al in des duuels broet 
				Ge.xix.  
			 Maer nv is ons
				gheschoncken 
				Ro.viij.  
			 Dat edel woort
				Gods soet//daert etc.
				Mat.iiij.   
			 Christus die Heere ghepresen  
			 Sprack
				tot sinen iongheren cleijn 
				Ioan.xv.  
			 Warachtich soo wy lesen 

{==Q5v==} {>>pagina-aanduiding<<}
 
			 Door dwoort soo
				worden wy reijn 
				Lu.xvij.  
			 Niet
				door ons eyghen wercken, noch verdienden goet 
				Phili.ij. 
			 
			 Ghy Christenen wilt aenmercken  
			 Dat edel woort
				Gods soet//daert etc. 
				Mat.iiij.   
			 Het is een sweert van crachte  
			 Soo Paulus doet
				vermaen 
				Eph.vi.  
			 Des boosen
				vyants machte 
				Heb.iiij.  
			 Daer door wy al
				ontgaen 
				Apoc.ij.xix.  
			 Sijn macht wort
				hem benomen, getreden onder de voet  
			 Het is tot onser
				vromen 
				Heb.xi.  
			 Dat edel woort
				Gods soet//daert al etc.
				i.Ioan.i.   
			 Het is een
				harnas van weerden 
				Mat.iiij.  
			 Het brengt ons
				wt der noot 
				Eph.vi.  
			 Sy moeten daer voor ter eerden  
			 Helle duyuel
				ende doot 
				Mat.iiij.  
			 Het can die pijlen schutten//al van
				den vyant onuroet  
			 Het is onser
				siele nutte 
				Ioan.i.  
			 Dat edel woort
				Gods soet//daert etc.
				Mat.iiij.   
			 Omdat wy eewelijck leuen  
			 Wy
				gheloouighen al ghemeyn 
				Ioan.xij.  
			 Dat doet Gods woort verheuen  
			 Dat Goddelijcke
				greijn 
				Ro.viij.  
			 Om dat wy vast betrouwen//met herten sin en ghemoet  
			 Ten laet ons
				niet verflouwen 
				Mat.iiij.  
			 Dat edel woort Gods soet//daert al by leuen moet. 


   
			 133. Na die wijse. Tant que ie viueray.


			 LOoft, eert, ghebenedijt  
			 Des Heeren name soet  
			 Ons vaders talder tijt  
			 Om dat hy is soo goet  
			 Uroem Cristen zijt ghemoet  
			 God heeft zijn volck versoet  
			 Conscientie zijt verblijt  
			 En vreest gheen ghewroet  
			 Want teghen tswroegens strijt  

{==Q6r==} {>>pagina-aanduiding<<}

			 Schinct v God Christus bloet  
			 Dat is v vol behoet  
			 Danckt hem met hertsen locht  
			 Schoudt des menschen leeren  
			 Die van Christo keeren  
			 Sijt wel bedocht//ghy zijt dier ghecocht  
			 Christus bloet vol eeren  
			 Moet die wet verheeren.  
			 Godt is vernoecht//die met Adam voecht  
			 Heeft hy tonder brocht.   
			 Gods eengheboren kint  
			 Die heeft die doot verschoort  
			 Want de wet heeft hy volint  
			 Die sonde laet haer moort  
			 Wet was Paulus woort  
			 Haer cracht soo hy oorcont  
			 In Christo ghy nv vindt  
			 U eewich leuen voort  
			 Dwelck ghy door Adam blint  
			 Int Paradijs verloort  
			 Sulck Euangelie hoort  
			 Houdt v aen Gods woort verbont  
			 Schoudt  
			 Staet op den gront  
			 Segt huer ghy goet ront  
			 Christus  
			 Want Gods ons iont  
			 Door Christum ghewont  
			 Worden wy ghesont.   
			 O Cristen godlijck saet  
			 Laet lichten v licht  
			 Op dat duer v weldaet  
			 Gods glorie wert ghesticht  
			 Den crancken bruer opricht  
			 Tis v van Godt gheschiet  
			 Doet soo na Paulus raet  
			 U lustich vleesch beuicht  

{==Q6v==} {>>pagina-aanduiding<<}

			 Maer doch in desen staet  
			 Gheen hoop op werck en vlicht  
			 Want dat is valsch ghewicht  
			 Ghelooue tleuen biet  
			 Schoudt  
			 Twort uwe ghewiet  
			 Wat vernuft oyt riet  
			 Christus  
			 Nae schrifts bediet  
			 Gods ionste  
			 En aensiet ons wercken niet.   
			 Die Heere spreeckt dits tslot  
			 Houdt liefde onder een  
			 Dat is mijn nieuwe ghebot  
			 Tot danckbaerheyt ghemeen  
			 Daer aen kentmen alleen  
			 Die rechte ionghers mijn  
			 Dat Phariseeusche rot  
			 En heeft der liefden geen  
			 Den buyck is haeren Godt  
			 Sy stooten hem aenden steen  
			 Sy willen werden reen  
			 Duer eyghen wercken ghepijn  
			 Schoudt  
			 Om tboerselijn  
			 Stroeyen si fenijn  
			 Christus bloet vol  
			 Uoor Gods aenschijn  
			 Doert tghelooue fijn  
			 Moet ons leuen zijn.   
			 Reyn Princelijcke gheslacht  
			 Neempt Euangelie waer  
			 Want dat is een Gods cracht  
			 Die salich maeckt eenpaer  
			 Die dat gheloouen claer  
			 Het is der schrift vermaen  
			 Stelt v int Svaders macht  

{==Q7r==} {>>pagina-aanduiding<<}

			 Roept Godt ghenade maer  
			 Natuere sondich acht  
			 Betroudt den middelaer  
			 Al waer conscientie swaer  
			 Gods gheest sal v ontlaen  
			 Schoudt  
			 Uliet Ketters waen  
			 Iesus heeft alleen v voldaen  
			 Christus  
			 Die moet ons dwaen  
			 Christus is die baen  
			 Totten Uadere te gaen.  



  
			 134. Na die wijse. Tribulatie en verdriet.


			 LAet ons den Heere singhen  
			 Hy doet soo wonderlijcken dinghen  
			 O Heere
				machtich hoe wonderlijck is uwen naem 
				Esa.xxvi.  
			 Ghy gheloouighe wilt ontspringhen  
			 Ende na v rijck verlinghen  
			 Laet v niet verscricken al verliest ghy goet en
				faem  
			 O Christe Iesu maect ons hiertoe bequaem  
			 Sonder v
				wy niet en vermoghen te volbringen wat ghy ons ghebiet 
				Ioan.xv.  
			 Troost ghy ons niet//so blijuen wy int verdriet.   
			 Uan Godt onghetroost te sine  
			 Waer vint men meerder pijne  
			 Hope van salicheyt die doetet al vergaen  
			 O Heere claer van aenschijne  
			 Gheeft onser herten medecijne  
			 Want wy
				gheen salicheyt door yemant anders en mogen ontfaen 
				Act.iiij.  
			 Ueel druck en lijdens wort ons nv aen ghedaen  
			 Uan die Hoer
				van Babilonien die v kinderen soo noode siet 
				Ap.xvij.  
			 Troost ghy ons niet//so bliuen wy int verdriet.   
			 O Coninck des
				vreden 
				Esai.ix.  

{==Q7v==} {>>pagina-aanduiding<<}

			 Alle aertrijck moet v aenbeden  
			 O Heere der Heeren wie is doch uwes ghelijck  
			 Uerhoort ons toch hier beneden  
			 Wt uwer heyligher steden  
			 Ouer al die v
				aenroepen zijt ghi een Heere rijck 
				Rom.x.  
			 O Heer ghy zijt
				onse Uader onse schepper en wy dat slijck 
				Esai.lxiiij.  
			 Wilt v hantwerck
				niet versmaden want een yegelijck van ons vliet  
			 Troost ghy ons niet//so bliuen wi int verdriet.   
			 O Heere wijs van rade  
			 Hoe onmetelijck is uwe ghenade  
			 Ouer die Israelsche schare dwelck v wtuercoren zijn  
			 In costelijcken ghewade  
			 Wt den
				onuerganckelijcken sade 
				i.Pet.i.  
			 Is si wedergheboren v bruyt v Coninginne fijn  
			 Blinckede als die sonne door uwen goddelijcken schijn  
			 O Heere wilt ons ooc heylich maken uwen geest toch
				ouer ons giet  
			 Troost ghy ons
				niet//so bliuen wi int verdriet. 
				Mat.vi.   
			 O hemelsche Uader  
			 Uerhoort ons toch alle gader  
			 Wy legghen ons ter neder voor dijn Coninclijcke maiesteyt  
			 O heerlijcke
				wonderdader 
				Ap.xv.  
			 Ghy zijt alleen
				onse ontlader 
				Mat.xi.  
			 Lof prijs ende eere moet v altijt worden gheseyt  
			 O Coninck der goden o Heere der eewicheyt  
			 Uerhoort v arme kinderen want wy singhen  
			 U een claghelijck liet  
			 Troost ghy ons niet so bliuen wy int verdriet.   
			 O Princelijcke Heere  
			 O Leeraer vander rechter leere  
			 O leytsman hooghe Priester bouen Moyses ende Aaron  
			 O Bruydegom vol alder eere  
			 Sterckt v liefste want si is teere  
			 Toont v wel behagen aen der dochter van Syon  

{==Q8r==} {>>pagina-aanduiding<<}

			 O edelen hooch verheuen eewigen Coninc Salomon  
			 Helpt
				v bruyt v Coninginne tot dat haer baringhe is gheschiet 
				Apo.[xxi].  
			 Troost ghy ons niet//so blyuen wy int verdriet. 



   
			 135. Na die wijse. Laet ons de Lantman louen. 

 
			 LOoft den Uader hier in dit leuen  
			 Sijnen sone ghebenedijt  
			 Die hy ons heeft ghegheuen  
			 Wy moghen wel zijn verblijt  
			 Wy waren door Adam verloren  
			 Al weerdich thelsche gloet  
			 Maer Cristus is ons gheboren  
			 Hy verworff ons deewich goet  
			 Want hy de sonde wech doet.   
			 Adam heeft de sonden ghedraghen  
			 Den Uader daer voor voldaen  
			 Uoor ons is hy gheslaghen  
			 Naer
				Esaias vermaen 
				Esai.  
			 Sijn lichaem is ghebroken  
			 En storte voor ons zijn bloet  
			 In hem soo is beloken  
			 Des Uaders euelen moet  
			 Want hy de sonde wech doet.   
			 De ghesonde niet en behoeuen  
			 Der sielen medecijn  
			 Die in haer misdaet bedroeuen  
			 Dien ghiet hy olij en wijn  
			 In haer stinckende wonden  
			 Door zijn bermherticheyt soet  
			 Als Samaritaen ghesonden  
			 Uoor ons sondich ghebroet  
			 Want hy de sonde wech doet.   
			 Doot helle is verslonden  
			 Uan Cristus alleen dats waer  
			 Den duyuel heeft hy ghebonden  

{==Q8v==} {>>pagina-aanduiding<<}

			 Glorieus verrees hy claer  
			 De Prophecien doen veruulden  
			 Wie anders leert raest oft woet  
			 Hy nam op hem ons schulden  
			 Sijn gratie ouervloet  
			 Want hy de sonde wech doet.   
			 Alle menschen zijn lueghenachtich  
			 Dus houdt v aen Christum alleen  
			 Hy is Svaders woort warachtich  
			 En betroudt op anders gheen  
			 Soo wie v tot anderen wijsen  
			 En stelter niet eenen voet  
			 Daer en can gheen salicheyt rijsen  
			 Dan Cristum dien leeft en groet  
			 Want hy de sonde wech doet.   
			 Wat sullen wy de Prince schincken  
			 Uoor al zijn bitter leet  
			 Ons beste wercken voor Godt blincken  
			 Als een maent sieck vrouwen cleet  
			 Onnut en can niet stelpen  
			 Ter salicheyt weest des vroet  
			 Maer Christus is reedt om helpen  
			 Ghelooft hem ghy crijcht voorspoet  
			 Dat hy de sonde wech doet.   
			 Schinct hem een suyuer ootmoedich herte  
			 Met een vast ghelooue recht  
			 Want hy droech ons smerte  
			 En was onser alder knecht  
			 Dus wilt hem wt liefden vreesen  
			 Deelt den behoeuenden van v goet  
			 Helpt altijts weduwen en weesen  
			 Draecht voorts op Christum moet  
			 Dat hy de sonde wech doet. 


   
			 136. Na de wijse. Uenus wilt my nv bijstaen.


{==R1r==} {>>pagina-aanduiding<<}


			 LAet ons den Heere gaen singhen een lof  
			 Wy Adams stof//en laten nv niet of  
			 Als verlaten wy huys en hof  
			 Godt die salt
				ons weder gheuen 
				Mat.xix.  
			 En hierna dat
				eewich leuen 
				Mar.x.  
			 Dus laet ons zijn al sonder vreesen  
			 Met eendrachtighe liefde excelent  
			 Doort gheloof geprent//ghy die Christum bekent  
			 Blijft
				volstantich totten endt 
				Mat.x.xxiiij.  
			 Soo sult ghy
				salich wesen.   
			 Och broeders weest nv al verblijt  
			 Al indit crijt//het naect eenen soeten tijt  
			 Soo wie Christum
				belijt 
				Mat.x.  
			 Uoor Princen
				ende Heeren 
				Luc.xij.  
			 Gods lof ter eeren  
			 Die sal Christus weder belyen  
			 Hier bouen by sinen hemelschen vaer  
			 Daer hy sidt
				eenpaer//als een warachtich middelaer 
				i.Tim.ij.  
			 Hy vertroost zijn volck tis claer  
			 Tot allen tijen.   
			 Dus en wijct doch niet al van die rechte baen  
			 Maer dringt voort aen//ghy sult v noch versaen  
			 Al is dat vlees belaen  
			 Drijft wech sine lusten  
			 En wilt daer niet op rusten  
			 Oft ghy sout v
				nieuwe cleet besmitten 
				Mat.xxij.  
			 Siet dat ghy die weerelt verwint  
			 Als een Gods kint//en die nieu herboorte vint  
			 Die hem alsoo versint  
			 Die salt al besitten.   
			 Desen pat die is ons al voor heen  
			 Uan Christum getreen//en al die hem beleen  
			 Die quamen oock
				in ween 
				Matth.xxvij.  
			 Tot allen
				daghen  
			 Tis Gods behaghen  
			 Den
				Meester en den knecht ghelijck te wesen 
				Ioan.xiij.xv.  
			 Dus wilt v lijden
				blydelijck ontfaen  

{==R1v==} {>>pagina-aanduiding<<}

			 En weest niet belaen//tsal hier haest zijn gedaen  
			 Haer dreyghen en slaen  
			 En wiltse niet
				vreesen. 
				Matt.x.   
			 Wy betrouwen op v o crachtighe Heer  
			 Dat ghy nemmermeer//sult nemen eenen keer  
			 Die op v 
				betrouwen seer 
				Eccl.ij.  
			 En quamen noyt in sneuen  
			 Noch beschaempt ghebleuen  
			 Al gaet ons die weerelt seer blameren  
			 En achten ons
				leuen raserij  
				Sap.v.  
			 Als verleyders sy//ghy sullet anders vinden vry  
			 Uerstaet mijn woorden bly  
			 Inden grooten dach des Heeren.   
			 O Christe Iesu
				onsen bruydegom ervaert 
				Mat.xxv.  
			 Uwe bruyt bewaert//si wort soo seer beswaert  
			 Uoor uwen Uader dit verclaert  
			 Uercort onse daghen  
			 Onsen last helpt
				draghen 
				Matth.xxiiij.  
			 Uwe iock doet
				ons hert versoeten  
			 O crachtighe
				Heer al van virtuyt 
				Mat.xi.  
			 Uerciert uwe Bruyt//als een getrouwe spruyt  
			 O Bruydegom compt wt  
			 Wilt ons ontmoeten.   
			 Op
				den berch van Syon soo stelt v begheert 
				iiij.Es.ij.  
			 Daer den soon Gods eert//met zijn volc
				triumpheert  
			 Al die hier waren verneert  
			 Die hebben verwonnen  
			 Die weerelt verslonnen  
			 Nv sullen si eewelijck iubileren  
			 Al byden Uader inden troon  
			 Met sinen lieuen soon//die hem beleden schoon  
			 Die gheeft hy daer die croon  
			 Na alle haer begheren.   
			 Uerhoept na uwe beloefde stadt  
			 Ick vermaen v
				dat//dringt door den enghen padt 
				Luc.xiij.  
			 Als is hy nau
				en glat 
				iiij.Esdr.vij.  
			 Godt die sallen wel
				beslechten  

{==R2r==} {>>pagina-aanduiding<<}

			 Stelt v te vechten  
			 En verwint tot allen vren  
			 Maeckt v totten
				strijde bereyt 
				Eph.vi.  
			 Sucht
				ende schreyt//twort v te voren gheseyt 
				Ioan.xvi.  
			 Soeckt ghy v salicheyt  
			 Ghy moetet
				eerst besueren. 
				Act.xiiij.   
			 Ioos vander hauen schinckt v dit Liet  
			 Wt liefden bediet//daer hi lach in swaer verdriet  
			 Hy en vergat zijn vrienden niet  
			 Oock in zijn ghebeden  
			 Bedacht hy die leden  
			 Die daer loopen achter lande  
			 U doch van valsche leer onthout  
			 Gods woorden betrout//dat eewich is aenschout  
			 Ende blijft doch vast ghebout  
			 Soo en compt ghy niet tot schanden. 


  
 
			 137. Een ander.


			 LAet ons gaen verblijden  
			 Christen menschen goet  
			 Met Iesus besnijden  
			 Dalder eelste bloet  
			 Hebt goeden moet  
			 En leuet sonder vare  
			 Wat dat ghy doet  
			 Met desen nieuwen Iare.  
			 Wie sou droeuich wesen  
			 In desen blijen tijt  
			 Want wy zijn ghenesen  
			 Uan dallendich ghecrijt  
			 Denghelen maken iolijt  
			 Met een groote schare  
			 Dus vrolijck zijt  
			 Met desen nieuwen Iare.  
			 Om ons is hy comen  
			 Dat alder edelste greijn  
			 Ons menscheyt aenghenomen  

{==R2v==} {>>pagina-aanduiding<<}

			 Heeft hy in dit pleijn  
			 Wy weten nv certeijn  
			 Het blijckt int openbare  
			 Dat kindeken cleijn  
			 Met desen nieuwen Iare.  
			 Den dach schijnt nv seer schoone  
			 Den nacht heeft ghedaen  
			 Wt des hemels troone  
			 Hebben wy een kint ontfaen  
			 Laet ons tot hem gaen  
			 Ten valt ons niet sware  
			 Uan stonden aen  
			 Met desen nieuwen Iare.  
			 In Bethleem gheboren  
			 Uindy hem ter stont  
			 Drij Coninghen wtuercoren  
			 Custent aen sinen mont  
			 Want die fellen hont  
			 Herodes volcht hem nare  
			 Door practijcken en vont  
			 Met desen nieuwen Iare.  
			 Drincken en eel Heeren  
			 In dit eertsche dal  
			 Helpt ons dit kindeken eeren  
			 Een Coninck bouen al  
			 Soo moghen wy tgheschal  
			 Hooren van Dauids schare  
			 Hoet dat wesen sal  
			 Met desen nieuwen Iare.  


  
			 138. Een ander.


			 LAet ons al met God verblijden  
			 Laet ons al om Gods woorden strijden  
			 Binnen onsen tijden//wy lijden  
			 Swaer verdriet  
			 Ons vleesch is crancker dan een riet  
			 Alsoomen siet.  

{==R3r==} {>>pagina-aanduiding<<}

			 Christus gebiet//gheen spijse tonderscheyden  
			 Wy en wistens niet  
			 Sy ghinghen ons verleyden  
			 Het sal ons qualijck ghereyden//vermeyden  
			 Dit vuyle criot  
			 Sy sleypent al in haren pot  
			 Sy maken ons sot.  
			 Haren spot//die ghinghen si met ons
				houwen  
			 Eenen houten afgodt  
			 Deden si ons betrouwen  
			 Daer op soo ghinghen si houwen//en trouwen  
			 Met haesten groot  
			 Wy arme schaepkens worden verstoort  
			 Al om Gods woort.  
			 Nv hoort//wat Matheus heeft bescreuen  
			 Eenen grooten moort  
			 Die wort daer noch bedreuen  
			 Den Uader sal ouer gheuen//beneuen  
			 Sijn eyghen kint  
			 Soo wie Gods woort niet en bemint  
			 Die wort heel blint.  
			 Uerslijnt, die leeringhen der Poeten  
			 Wacht v als vrint  
			 Uoor die valsche Propheten  
			 Sy zijn seer hooghe gheseten//vermeten  
			 Int sweerelts ghetal  
			 Sy roepen si crijten, si crijghent al  
			 Tsi by gheval.  
			 Heel mal, soo ghinghen si ons vermuyten  
			 Den aflaet bal  
			 En wilde niet meer stuyten  
			 Sy setten ons groote tuyten//ghelijck fluyten  
			 Met schalcker list  
			 Dan setten si ons een aflaet kist  
			 Als elck wel wist.  
			 Eenen grooten twist  
			 Die sal daer noch ghebueren  

{==R3v==} {>>pagina-aanduiding<<}

			 Ghelijck den mist  
			 Soo sullen haer leeringhen schueren  
			 Met haren valscher lueren//ter cueren  
			 Sy sullen vergaen  
			 Deen volck sal tegen dander opstaen//hoort mijn
				vermaen.   
			 Princersselijck graen  
			 Wilt ons toch wel bewaren  
			 Uan sonden ontslaen  
			 Ende in duechden sparen  
			 Gods woort sullen wy verclaren//vermaren  
			 Hier ontrent, het was een broeder int fondament  
			 Diet heeft gheendt.  


  
			 139. Na die wijse. Een prieel vol rieckende roosen.


			 LAet ons met sangen nv gaen verblijden  
			 Den Heere belijden//ghy volck van Israel  
			 Hoort mijn geboden seyt Godt allen tijden  
			 Ic sal v beurijden//ic ben v god en niemant
				el  
			 En soect gheen ander goden ick segt v wel  
			 Alle ander goden//die heb ick v verboden  
			 Te doen omayge met sanghe ende met spel.  
			 Israhelsche kinders wilt mi aenbeden  
			 En v besteden//in mijn ghebot vaillant  
			 Ick ben v hooft ghy zijt mijn leden  
			 Leeft met vreden//my volck soo playsant  
			 Ick heb v ghebrocht al wt Egypten lant  
			 Constijt beseffen//ghy sout my verheffen  
			 Bouen alle goden ofte costelijcken pant.  
			 Dits mijn gebot wilt hier na vierich haken  
			 Bouen alle saken//ghelooft die woorden mijn  
			 Ghy en sult gheen vreemde goden maken  
			 Om voor v te waken//ben ick den Heere dijn  
			 Paulus segt dat al der afgoden dienaers zijn  
			 Die de weerelt aenhangen//met giericheyt beuangen 
			 
			 Schouwet sulc verstrangen//gelijc ghi sout
				fenijn.  
			 De werelt met huer wellusten wilt
				aenschouwen  

{==R4r==} {>>pagina-aanduiding<<}

			 Die op huer betrouwen//sullen als stof verghaen  
			 Gelijc si quamen in sdoots benouwen  
			 Die met Madianus vrouwen//teghen my hebben
				misdaen  
			 Dus op mijn woort alleene wilt staen  
			 Uoor druck en lijden//wil ick v beurijden  
			 En met v strijden//hout ghy mijn vermaen.  
			 Ick ben v Uader ghi moet bi mi leuen  
			 Hoe sou ick v begeuen//mijn kinders al gemeyn  
			 Wie in mi ghelooft hy en sal niet sneuen  
			 Ick sal hem gheuen//mijn rijcke certeijn  
			 En sal wercken duer tghelooue reijn  
			 My eere bewijsen//ick sal hem prijsen  
			 By minen Uader in des hemels pleijn.  
			 Ick ben den steen daer ghy al wt moet
				drincken  
			 Ic wil v schincken//wt liefden minen gheest  
			 Om dat ghi sout mijns naems eewich gedincken  
			 Niemant mach v crincken//smaect mijnder
				woorden keest  
			 Hoe ghi sult spreken weest doch niet beureest  
			 Alsmen v sal stieren//voor Coningen en
				Princieren keest  
			 Ic sal v mont regieren//om tanwoorden minst en
				meest.  
			 Ic ben een Prince wilt my behagen  
			 En wilt niet versaghen//hebt gheenen vaer  
			 Ghy moet mijn cruyce helpen draghen  
			 In alle laghen//al vallet v dicwils swaer  
			 Al v lijden dat gaet mi also naer  
			 Als den appel mijnder ooghen//dus willet al gedooghen  
			 Ghi sult aenschouwen mijn lieffelijc aenschijn
				claer. 


   
			 140. Na die wijse. Uan die dry Brugghelinghen.


			 Myn siele looft
				den Heere 
				Psal.c.iij.c.iiij.  
			 Want
				hi heeft so heerlijck gedaen  
			 Looft ende
				prijst hem seere 
				To.xiij.  
			 Die v in zijn genade heeft ontfaen  
			 Die v dede zijn woort verstaen  
			 Die v leyden op die rechte baen  
			 Tot den eewighen leuen aen.   

{==R4v==} {>>pagina-aanduiding<<}

			 Ick socht hem
				in duysterheden 
				Cant.iij.  
			 Die mijn siele soo seer bemint  
			 Ick en vant hem tot gheender steden  
			 Doen ick
				vleeschelijck was ghesint 
				Ro.viij.  
			 Als ick was der weerelt vrient  
			 Ende volchde den
				leyders blint 
				Mat.xv.  
			 Na den wille van tverloren kint.   
			 Och waer sal ick hem gaen soecken  
			 Die my soo lief heeft ghehadt  
			 Ick en vinde hem in gheenen hoecken  
			 Uander Babilonische stadt  
			 Want haer herders zijn droncken en mat  
			 Sy verlaten den rechten pat  
			 Ende soecken al der weerelt schadt.   
			 O ghy hoochste
				herder verheuen 
				Ioan.x.  
			 Bouen alle
				herders fijn 
				Ezech.xxxiiij.  
			 Wilt my toch te
				kennen gheuen  
			 Waer v wellustighe weyden zijn  
			 O Hemelsche
				medecijn 
				Mat.ix.  
			 Lauet my met uwen claren wijn  
			 Plant v liefde recht int herte mijn.  
			 Tot der schrift dat ick my keerde  
			 Seer verblint was mijn verstant  
			 Maer den gheest Gods die mi leerde  
			 Die leyde my metter hant  
			 Tot in des Uaders lant  
			 Daer ick Christum den Heere vant  
			 Een soo lieffelijcken ionghelinck playsant.  
			 In Esdre
				vant ick gheschreuen 
				iiij.Es.ij.  
			 Hoe dat desen Ionghelinck fijn  
			 Op Syons berch verheuen  
			 Croonde die wtuercorenen zijn  
			 Doen dacht ick o soet aenschijn  
			 Mocht ick oock deelachtich zijn  
			 Dat goet der wtuercoren dijn.   
			 Soect my ghy
				sult my vinden 
				Mat.vij.  
			 Wt dese woorden verstont ick dat  

{==R5r==} {>>pagina-aanduiding<<}

			 Die Gods
				woort doen dat zijn zijn vrienden 
				Ioan.xv.  
			 Soo ick las in een ander blat  
			 Elders stont van
				die heylighe stadt 
				Ap.xxi.  
			 Die den Enghel
				metter maten mat 
				Sach.ij.  
			 Maer dese woorden en verstont ic niet plat.   
			 Wat stadt mach toch dit wesen  
			 Dacht ick menichmael in mijn ghemoet  
			 Het is Gods ghemeynte ghepresen  
			 Dit leerde my die gheest Gods goet  
			 Maer si is ouerdeckt met bloet  
			 Door het lyden datmen haer doet  
			 Om tgetuychghenisse van Christo soet.   
			 O ghy schoonste onder den wijuen  
			 Hoe staet ghy hier dus mismaeckt  
			 Waerom wiltmen v dus verdrijuen  
			 Daer ghy altijt na vrede haeckt  
			 Weten si niet dat die v ghenaeckt  
			 Dat hy den
				oochappel gheraect 
				Sach.ij.  
			 Uanden Heere die v heeft ghemaeckt.   
			 Ick heb sprack si die schoone  
			 Uoor die weerelt ghetoont die rechte leer  
			 Maer die wachters van Babels throone  
			 Die wonden ende sloeghen my soo seer  
			 Nochtans en zwijghe ick nemmermeer  
			 Te vercondighen den lof ende eer  
			 Uan minen bruydegom Godt ende Heer.   
			 O ghy schoonste onder den vrouwen  
			 Hoedanich is toch uwen vrint  
			 Och mocht ick hem eens aenschouwen  
			 Die mijn siele
				soo seer bemint 
				Cant.v.  
			 Doen sprack si o lieue kint  
			 Uanden hemel hemels ghesint  
			 Een sodanighen is mijnen vrint.   
			 O ghy schoonste onder den vrinden  
			 Die my v liefde
				hebt gheiont 
				Cant.v.  
			 Mocht ick v daer buyten vinden  
			 Ende cussen aen uwen mont  

{==R5v==} {>>pagina-aanduiding<<}

			 O Heere maeckt mijn siele ghesont  
			 En verlaet my tot gheender stont  
			 Want ick begheer v van herten gront.   
			 Doen ick hem hadde gheuonden  
			 Den Heer der gheloouigher fijn  
			 Doen begheerde ick te wesen ontbonden  
			 Uan alle den valschen schijn  
			 Al wat menschen leeringhe zijn  
			 Die schoude ick ghelijck fenijn  
			 Ende hielt my aenden rechten wijn.  
			 Hoe wonderlijck
				zijn uwe wercken 
				Apo.xv.  
			 O Heer almachtighe Godt  
			 Wilt my in uwer waerheyt stercken  
			 Wapent my door v ghebodt  
			 Weest my een vaste borcht en slot  
			 Teghen al
				der weerelt spot 
				i.Cor.iiij.  
			 Want si achten v kinderen sot.   
			 Gods edele volck ghepresen  
			 Is ter
				weerelt in groot gheween 
				Ioan.xvi.  
			 Ueruolcht ter doot verwesen  
			 Ghelijck den
				verworpenen steen 
				Act.iiij.  
			 Mijn
				leuen moet worden ghemeen 
				Nu.xxiij.n  
			 Met dese lieden een  
			 Want het is Gods volck en anders gheen.   
			 Nv doet na Paulus rade  
			 Hy doet ons een schoon vermaen  
			 Dat wy des
				Heeren ghenade 
				ij.Cor.vi.  
			 Niet te vergheefs en souden ontfaen  
			 Lieue broeders en wilt v niet verslaen  
			 Als v alle menschen versmaen  
			 Want soo hebben si altijt ghedaen.   
			 Het moet doch alsoo wesen  
			 Hier op des weerelts termijn  
			 Dat die quade worden ghepresen  
			 En Gods kinderen veruolcht moeten zijn  
			 Maer o alle ghy gheloouighe fijn  
			 Ureest v niet voor druck en pijn  

{==R6r==} {>>pagina-aanduiding<<}

			 Want het sal noch eens al beter zijn.   
			 Looft den Heere der heyrscharen  
			 Uan zijn groote barmherticheyt  
			 Godt die quam
				int vlees hem openbaren 
				i.Ti.iij.  
			 Dats een groote verholentheyt  
			 Sijn schapen
				heeft hy selue gheweyt 
				Ezeche.xxxiiij.  
			 Soo hy hadde
				toegheseyt  
			 Looft den Heere inder eewicheyt. 


   
			 141. Na die wijse. Ueriubileert.


			 MInen gheest die heeft altoos verlanghen  
			 Om van dit vlees verlost te zijn  
			 Want my die sonde neempt gheuangen  
			 Dies lijdt mijn herte een groote pijn   
			 En hoe dat ick altoos moet strijen  
			 Dat weten si wel diet hebben gheproeft  
			 Ick worde bestormpt van alle zijen  
			 Waer door ick dick ben seer bedroeft.   
			 Ick heb wel dick eenen goeden wille  
			 Maer het voldoen en vindt ick niet  
			 Daerom moet ic hier af swijghen stille  
			 Want van my seluen en mach ick niet.   
			 Maer als ick dan Gods goetheyt aenschouwe  
			 Soo wort minen gheest weder om verweckt  
			 Dat ic zijn woort vast betrouwe  
			 Hoe seere my tquaet oock daer af treckt.   
			 Sijn woort en sal ick nemmermeer laten  
			 Want het gheeft my soo stercken moet  
			 Dat ick met recht tvleesch moet haten  
			 Al vallet alle sinnen hart en onsoet.   
			 Mocht mi Gods goetheyt altijt gebueren  
			 Soo leefde ick vry sonder verdriet  
			 Uerblijden sou ick tot allen vren  
			 Want sonder hem en can ick niet.   
			 Maer die dit Liedeken eerstmael stelden  
			 Sy conuerteerden in haren sin  
			 En veel vianden haer daghelijcx quelden  

{==R6v==} {>>pagina-aanduiding<<}

			 En Godt seynt haer altoos zijn gratie in. 


   
			 142. Na de wijse. Mijn lief heeft my etc.

 
			 MYn lief heeft my ontboden  
			 Wat hy mi heeft misdaen  
			 Dat ick van hem ben gheuloeden  
			 En by een ander ghegaen  
			 Want hy heeft om minen wille  
			 Hemel ende eerde ghemaeckt  
			 Ock ick ben gheworden als Sampsons dille  
			 My seluen
				bedroghen en hem versaeckt. 
				Iudicum.   
			 Mijn lief heeft my laten weten  
			 Door zijn Boden in menighen brief  
			 Hoe ick hem dus mach vergheten  
			 Daer hy my heeft soo lief  
			 Want hy heeft my wtuercoren  
			 Al na zijns selfs raet  
			 Al ben ick in
				sonden gbeboren 
				Iob.  
			 Ende van mijn kintsche daghen quaet.  
			 Mijn lief heeft my vermaent de trouwe  
			 Die hy my heeft ghedaen  
			 Ick ben een ouerspelighe Urouwe  
			 Eylacen ick hebbe misdaen  
			 Hy gaf my die weerelt te voren  
			 Al duer zijn liefde groot  
			 Maer ick hebbe de weerelt vercoren  
			 Uoor eewich leuen den eewighen doot.  
			 O lacen wat heb ick bedreuen  
			 Ick mach wel vraghen dat  
			 Mijn lief berooft zijn leuen  
			 Buyten Ierusalem die stadt  
			 Sijn cleeder zijn hem wtghetoghen  
			 Hy is ghecroont met eenen doornen hoet  
			 Sijn herte gheopent zijn hoot gheboghen  
			 Om my te gheuen zijn eewich goet.   
			 Och ick lach in sweerelts wellusten  

{==R7r==} {>>pagina-aanduiding<<}

			 Hy gheboot die wakers ouer al  
			 Dat si my soude laten rusten  
			 Tot dat ick selue de wakers sach  
			 Den hootpueluwe is my benomen  
			 Daer ick soo saecht op lach  
			 Nv bestae ick eerst te dromen  
			 Ick en can gherusten dach noch nacht  
			 Nv sie ick dat ick ben bedroghen  
			 Ick vinde my seluen alleen  
			 Sy hebben my al gheloghen  
			 Die my wesen op houdt oft steen  
			 Sy leyden daer was cracht ghebleuen  
			 Ick ben gheworden tsweerelts dil  
			 Ick socht aenden dooden tleuen  
			 Ic gaf haer mijn herte daer mijn lief in rusten wil.  
			 Mijn lief heeft my den strijt ghewonnen  
			 En is ghecomen in zijn rijck  
			 Michol is mi ontronnen  
			 Haer man die strijt seer deerlijck  
			 Mijn lief heeft my vergheuen  
			 Al dat ick heb misdaen  
			 Saul is al verdreuen  
			 Dauid heeft dat rijck ontfaen.  
			 Wil
				Absolon teghen Dauid strijen 
				Regum.  
			 Ioab sal hem
				verslaen 
				Gene.  
			 Wil Esau Iacob niet lijen  
			 Soo sal hy ghiften ontfaen  
			 Thamar is van
				Iudas ghepresen 
				Gene.  
			 Betsabea
				is Dauidts wijf 
				Regum.  
			 Ioab is in eeren verheuen  
			 Baals esel die maeckt ghekijf.   
			 Die ons souden vergaren  
			 Die hebben ons meer verstroyt  
			 Hy salse castien sonder sparen  
			 Die ons maken dus beroyt  
			 Sy hebben my ontnomen  
			 Mijn eere ende al mijn goet  

{==R7v==} {>>pagina-aanduiding<<}

			 Och hoe sal ickt indeghen ontcomen  
			 Uander wakers worde ick ghehoet.   
			 Mijn lief heeft my weder doen soecken  
			 Door zijn Boden ouer al  
			 Met brieuen ende met boecken  
			 Hier en daer int eerdtsche dal  
			 Ualsche nijders willent keeren  
			 Te leeren zijn liefde groot  
			 Den knechten toe te scriuen als den Heeren  
			 Och ick ben ghewont tot in die doot.   
			 Mijn lief heeft mi hooren kermen  
			 Hy en sal my niet versmaen  
			 Als hy my wilt ontfermen  
			 Wie can hem wederstaen  
			 Heeft hy my niet vercoren, en geholpen wter noot 
			 
			 Hy en sal hem niet langher stooren  
			 Sijn liefde is stercker dan den doot.   
			 Wt liefde heeft hy my vercoren  
			 Wt liefde heeft hijt al ghemaeckt  
			 Wt liefde is hy ons gheboren  
			 Wt liefde heeft hy den doot ghesmaeckt  
			 Wt liefde is hy verresen  
			 Wt liefde wert hy ons ghelijck  
			 Wt liefde heet hi mi zijn kint zijn suster te wesen  
			 Wt liefde gheeft hi mi zijns Uaders rijck.  


  
			 143. Na die wijse. Ey out grijsaert.


			 MIin siele looft den Heer goet  
			 En alle vruecht wilt nv voort bringen  
			 Mijn herte voecht v met sinnen vroet  
			 Om Gods lof altijt te singhen  
			 En vergheet niet die goede dinghen  
			 Die v duer den Heer zijn gheschiet  
			 Want hy heeft duer zijn ghehinghen  
			 U boosheyt wt ghewreuen siet.   
			 U crancheyt gheneest hy altijt  
			 Met bermherticheyt wilt hy v croonen  
			 Uanden doot v leuen beurijt  

{==R8r==} {>>pagina-aanduiding<<}

			 U herte veruult hy niet om verschoonen  
			 Bermherticheyt soo sal hy thoonen  
			 Die hier zijn sonden rouwen quaet  
			 Die onrecht lijden sal hy loonen  
			 Bermhertich is hy vroech en laet.   
			 Ghenadich en lanckmoedich bekent  
			 Hy en straft ons niet als dwase sondaren  
			 Saechtmoedich is Godt omnipotent  
			 Sijnen thoren wil hy sparen  
			 Met ons niet en wandelt vaet dit verclaren  
			 Naer onse sonde en boosheyt fel  
			 Daer in wy allendighe eertsche scharen  
			 Ghewandelt hebben duer tvleesch rebel.   
			 Soo hooch den hemel perfeckt is fijn  
			 En vast blijft bouen der aerden verheuen  
			 Alsoo streckt die goetheyt Gods deuijn  
			 Tot die zijn vreese hier aencleuen  
			 Soo veer den morghen vanden auont is bleuen  
			 Werpt Godt van ons onse sonden blint  
			 Als een goet Uader zijn kint compt beneuen  
			 Ontfermt hem Godt en ons bemint.   
			 Want hy weet hoe wy zijn ghemaeckt  
			 Wt stof en is ghedachtich  
			 Dat de mensch als hi is ghes[l]aeckt  
			 Eenen cleijn tijt wat machtich  
			 Hy bloeyt hier als een bloeme warachtich  
			 Opt velt in corter stonden eenpaer  
			 Maer als den wint daer ouer waeyt crachtich  
			 Niet meer wort geuonden haer schoonheyt daer.    
			 Maer des Heeren bermherticheyt minioot  
			 Sal dueren inder eewicheyden  
			 Ouer kints kint zijn gherechticheyt groot  
			 Die Godt beminnen sonder afscheyden  
			 Ghy Enghelen wilt Gods lof verbreyden  
			 En Gods dienaers al ghemeijn  
			 Sijnen name wilt eere bereyden  
			 Doet oock soo mijn siele wt liefden reijn. 


  

{==R8v==} {>>pagina-aanduiding<<}

			 144. Een ander.


			 MIn Heer mijn Godt  
			 Mijn hemels Uader wtuercoren  
			 Uan al v ghebot  
			 En houd ic niet een achter noch voren  
			 Maer Uader staeckt toch uwen toren  
			 Mijn crancheyt aensiet  
			 Ick en twijfel niet  
			 Ick sal noch eewich met v vruecht orboren.   
			 Beuechtinghe ende aenstoot  
			 Moet ick lijden van daghen tot daghen  
			 Uyant weerelt, helle, sonde, en doot  
			 Legghen naer my listen en laghen  
			 Maer Uader in v hebbe ick behaghen  
			 Gheeft mi de macht  
			 Dach ende nacht  
			 Dat ick v cruys mach helpen draghen.   
			 Int Babelonsche lant  
			 Hout my die doot ende die sonde gheuanghen  
			 Maer Heere ghy hebt den bant  
			 Ontdaen met uwer hant niet om verstranghen  
			 Dies ick wt rechter liefden v moet aanhanghen  
			 Die weerelt loos  
			 Is wt altoos  
			 Om my te bringen in huer bedwanghen.   
			 Sondich ende cranck  
			 Is mijn natuere ghecomplexyoneert  
			 In tvyants bedwanck  
			 Was ick duer Adams val ghemessuseert  
			 Maer Uader ghy hebbet al gherefureert  
			 Adams misdaet  
			 En Euaens raet  
			 Hebdy voor uwen Uader ghepayseert.   
			 U bermherticheyt ydoon  
			 Begheer ick Heer maer niet v recht  
			 Hadde ick naer mijnen loon  

{==S1r==} {>>pagina-aanduiding<<}

			 Soo waer ick een arm verwaten knecht  
			 Uan trijcke soo ons de schriftuere secht  
			 Ghy zijt alleen  
			 Die ons maeckt reen  
			 Uan al ons sonden suyuer en oprecht.   
			 Lof eer en prijs  
			 Moet v toeuloeyen Godt van Israel  
			 Dats mijn aduijs  
			 Want ghy ons hebt ghebrocht wt groot gequel  
			 Dus ick v wil aenbeden en niemant el  
			 Want duer v cracht  
			 Hebdy die macht  
			 Babelon ghenomen met hueren raet seer fel.   
			 Prinche van Iuda  
			 Alle leden moeten voor v beuen  
			 En roepen aen v ghenay  
			 Soo ons die Propheten te kennen gheuen  
			 Salicheyt wt v moet elck aencleuen  
			 O dierbant pant  
			 Seer triumphant  
			 Ghy zijt die wech waerheyt en tleuen.  


  
			 145. Na die wijse. In een pryeel vol rieckende Roosen.


			 MOyses seer vierich in alle zijn wesen  
			 Is op
				gheresen//seer stranghe ghegaen 
				Exodi.  
			 Tot Sinay den berch ghepresen  
			 Also wy lesen//naer sheeren vermaen  
			 De thien gheboden heeft hy van Godt ontfaen  
			 Daer stont in ghescreuen//hoe wy souden leuen  
			 Naer Gods beuel schriftuerlijck beraen.   
			 Laet ons met sanghe nv gaen verblijden  
			 Op alle zijden//ghy volck van Israel  
			 Aaron die heeft ten desen tijden  
			 Om ons beurijden//gheblust ons groot gequel  
			 Hy heeft een calf ghegoten duer ons beuel  
			 Een God der Goden//elck wert nv gheboden  

{==S1v==} {>>pagina-aanduiding<<}

			 Te doen omayge met sanghe en met spel.   
			 Leuende kinders niet om bedwinghen  
			 Laet ons nv singhen//gheestich triumphant  
			 Desen nieuwen God die wy hier bringhen  
			 Wilt dat wi springen//met vruechden so playsant  
			 Hy heeft ons ghebrocht al wt Egypten lant  
			 Als wy beseffen//moeten wy verheffen  
			 Ons gulden calf als costelijcken pant.   
			 Moyses ons voocht is achter bleuen  
			 En heeft begheuen//zijn kinders al ghemeyn  
			 Wie weet bescheet of hy mach leuen  
			 Hy laet ons leuen//al sonder capiteyn  
			 Dies wy een dierbaer beelde van goude reyn  
			 Seer exalteren//als Godt adoreren  
			 Bouen alle Goden al in des weerelts pleyn.   
			 Dit Princelijck Calf moet ons behaghen  
			 Dat wy hier draghen//op onsen pylaer  
			 Om dat wy Moyses niet en saghen  
			 In xl. daghen//het viel ons veel te swaer  
			 Dus willent wy gaen setten op eenen outaer  
			 Dat elck met brande//sal doen zijn offerhande  
			 Dit gulden Calf met schoonen lichte claer.   
			 Godt is een kender van allen saken  
			 Met snelder spraken//vraechde hi Moyses bloot  
			 Laet my v volck bringhen ter wraken  
			 Ick sal v maken//een Regeerder groot  
			 Een Calf hebben si ghegoten van Goude root  
			 My ter oneeren//ghy moet haest afkeeren  
			 Tis een misdaet bouen alle sonden snoot.   
			 God scheen doen gram in dit verclaren  
			 Doen ghinck hem baren//Moyses metter spoet  
			 Heere ghy moet mijn volck noch sparen  
			 Sonder beswaren//tempert uwen moet  
			 Sy sullen my beschamen eest dat ghijt doet  
			 Ist soo gheschepen//wilt my wt strepen  
			 Wt den boeck des leuens duncket v goet.   
			 Als Moyses langhe hadde ghebeden  

{==S2r==} {>>pagina-aanduiding<<}

			 Gode was te vreden//Moyses doen vertrack  
			 Commende daer den berch beneden  
			 Die quade seden//hem ter herten stack  
			 Om dat si tcalf aenbeden den beestelijcken sack  
			 [Trefuys] van beelden//si dansten si speelden  
			 Hy werp zijn steenen tafel datse brack.   
			 Moyses seer grammich van dien dangiere  
			 Dat Calf seer diere//werp hy inden brant  
			 Hy stroyde tpuluer in menighertiere  
			 Inde riuiere//lancx henen den cant  
			 Elc moest puluer drincken naer zijn verstant  
			 Dranck van allenden//met grooter amenden  
			 Om dat hijse Tcalf aenbedende vant.   
			 Prince van Leui wt dien gheslachte  
			 Seer groot van machte//die Gods kinders zijt  
			 Ghy sloecht doen met voorsinnich ghedachte  
			 Duer Moyses clachte//naer Bibels belijt  
			 Dryentwintich duysent bleuer daer subijt  
			 Twert al versleghen//dat Leui quam teghen  
			 Dit gulden Calf was cause vanden strijt.  


  
			 146. Een ander.


			 MAeckt uwen weghe goet  
			 Dit seyt ons Godt den Heere  
			 Op dat ick my met v bekeere  
			 Al sonder teghen spoet  
			 Al door die minne gloet  
			 Siet dat ghy doet  
			 Uwen naesten duecht en eere  
			 Grijpt eenen moet  
			 Worpt v vlees onder de voet  
			 Ghy wort behoet  
			 Als vaders kinderen teere  
			 Het is Gods leere  
			 Want Christus bloet  
			 Helpt ons wt allen seeren  
			 Sijn lof//laet ons int grof//vermeeren.   

{==S2v==} {>>pagina-aanduiding<<}

			 Die dorstende zijt  
			 Haelt water der ghenaden  
			 Het sal Adams val wel versaden  
			 U seluen verblijt  
			 Uerhuecht int sweerelts strijt  
			 Die sonden mijdt  
			 Godt sal ons wel ontladen  
			 Schelt nv ter tijt  
			 Al v misdoenders quijt  
			 Al smenschen nijt  
			 Ten can v niet gheschaden  
			 Noch duyuels raden  
			 Ghebenedijt zijt ghy int shemels paden  
			 Dus kint//bemint//wel daden.   
			 Clopt met vruechden stout  
			 Aen Christum die dore ghepresen  
			 Die duer zijn stem met hem wilt wesen  
			 Sijt ghy benout  
			 Met sonden menichfout  
			 Godts liefde aenhoudt  
			 Hy sal ons wel ghenesen  
			 Den desem schout  
			 Waer duer Gods woort verkout  
			 Wert ghy verdout  
			 Al duer het swets wesen  
			 Wilt Gods woort lesen  
			 Dus Christum betrout  
			 Bemint zijn woort ten desen  
			 Sijn licht is claer//voorwaer//gheresen.   
			 Prinselijck medecijn  
			 Die elcken can cureren  
			 Al die ghy siet hem yet verueeren  
			 Als herder fijn  
			 Huet ghy dat schaepken dijn  
			 Met groote pijn  
			 Dwelck ghy saecht abuseren  
			 Op cort termijn  

{==S3r==} {>>pagina-aanduiding<<}

			 Maeckt ghy van water wijn  
			 Sduyuels fenijn  
			 Cunt ghy wel inclineren  
			 Die doot wel refonderen  
			 Want Godts aenschijn  
			 Moet eewelijck glorieeren  
			 Dit slot//in Godt//moet eewich triumpheren.  


  
			 147. Een ander.


			 MAect nv iolijt//die zijt, van Cristus bende  
			 Als die bekende//wt rechter liefden weest
				verblijt  
			 Discoort en nijt//floreert onder de blende 
Tis groot
				allende//voor Cristus scaepkens eenen strijt  
			 Die hier zijn verlicht//die zijn al bat gesticht  
			 De schaepken Christi sticht//op dwoort zijn si ghericht  
			 Tgheloof doet haer verwachten  
			 Gods beloeften groot van crachten  
			 Die de hope hier verpachten  
			 Dat doet de liefde diet al verwint  
			 Sulck herder si groot achten  
			 Die niet dees huerlincx slachten  
			 Sy doen den gheest versachten  
			 Want een trou herder goet zijn schaepkens kint.   
			 Een herder trou//die can de vre voort
				bringen  
			 Discoort verdringen//twort seer begeert in dit foreest  
			 Den tijt is nv//die doet ons vrolijc singen  
			 Uruecht moet wt springen//want ons genaect een
				blijde feest  
			 Hy blijft gheeert//die altijt duecht vermeert  
			 Sijn schaepkens christelijc leert//den wolf
				van haer keert  
			 Waer duer de schaepkens leuen  
			 En huer ter duecht begheuen  
			 De dolinghe wort verdreuen  
			 Duer dwoort dat van de schaepkens wort bemint  
			 Gods gheest compt haer beneuen  
			 Die spreeckt en wilt niet beuen  

{==S3v==} {>>pagina-aanduiding<<}

			 In mijn kerck sidy verheuen  
			 Als schaepkens ghetrou ws herders stemme kent.   
			 Dees herders stem//die door den gheest
				moet preken  
			 Wilt niet versteken//maer gheeft ghehoor als schaepkens goet  
			 Hoort toch naer hem//hy kent al v ghebreken  
			 En tsviants treken//hi maect ons reijn al door zijn
				bloet  
			 Tcromme serpent//dat Adam had geschent  
			 Heeft hy vertreden ient//gheset int hels torment  
			 Op dat hi sou ontfermen  
			 Met op gheloken ermen  
			 Sijn schaepkens die hier kermen  
			 Want die zijn op die rechte stam gheeent  
			 Sijn woort seer soet van termen  
			 Doet liefde gans verwermen  
			 Dies hy naer ons compt swermen  
			 Want een getrou herder goet zijn schaepkens
				kent.   
			 Wt Dauids stam//is ons een Prins gesonden 
			 
			 Hy heeft verslonden//doot duyuel hel met huer ghewelt  
			 Dwarachtich lam//dat draecht der weerelt sonden  
			 Heeft vrij ontbonden//zijn schaepkens onder tcruys
				geuelt  
			 Si en achtens niet//al lijden si verdriet  
			 Nochtans menich schaepken vliet//den wolf die
				vreese biet  
			 Maer die volstandich bliuen  
			 In liefde niet verstijuen  
			 Christus die salse schrijuen  
			 Int boeck des leuens reen, diet wel versint  
Neempt danckelijc ons slecht bedrijuen 
			 In liefde wilt beclijuen  
			 Hoort naer Schriftuers motijuen  
			 Als schaepkens ghetrou ws herders stemme kint.  


  
			 148. Na die wijse. Alst beghint.


			 MEnsche misdadich//vol sonden smadich  
			 Wilt gheensins wesen desperaet  
			 Christus ghenadich//wert v beradich  

{==S4r==} {>>pagina-aanduiding<<}

			 En ghy wt gront des herten tot hem gaet  
			 Sucht ende weent voor v misdaet  
			 Godt sal vergheten v sondich fenijn  
			 Ons sonden schadich//droech hy ghestadich  
			 Compt al tot desen medecijn.   
			 Int openbaer//van elck sondaer  
			 Heeft hy veel lieuer tleuen dan die doot  
			 Coempt allegaer//tot dien outaer  
			 Daer moechdy vinden troost in alder noot  
			 Uersoeckt zijn bloedighe wonden root  
			 Dat is den troon der gracien fijn  
			 Hy is claer//ons middelaer  
			 Coempt al tot desen Medecijn.   
			 Christus verresen//ghesont maeckt desen  
			 Die tot hem coempt met een ghelooue vast  
			 Hy heuet bewesen//alsoo wy lesen  
			 Aen Centurioens knecht seer belast  
			 Christus die heeft hem aenghetast  
			 Die hy ghenas van sinen ghepijn  
			 Christus ghepresen//wilt hem ghenesen  
			 Coempt al tot desen Medecijn.   
			 O Criste almachtich//hebt lof eendrachtich  
			 Die selue ons noot tot v gracie soet  
			 Dit bleeck warachtich//ghy wert ghedachtich  
			 Den blinden gheboren daer hy stoet  
			 Hy riep tot v den schamelen bloet  
			 U godlicheyt deet ghy hem aenschijn  
			 Hy was deelachtich//in v gracie crachtich  
			 Coempt al tot desen Medecijn.   
			 Desen blinden gheboren//hiet ghy al voren  
			 Hem wasschen tot eender water gaen  
			 Daer heeft hy verloren//soo ghy moecht hooren  
			 Sijn verblintheyt daer hy mede was beuaen  
			 By desen water mach elck verstaen  
			 Sijn bloedich wonden claer als wijn  
			 Daer moechdy versmoren//v sondich toren  
			 Coempt al tot desen Medecijn.   

{==S4v==} {>>pagina-aanduiding<<}

			 Bidt sonder vermijden//Godt tallen tijden  
			 So volchdy tvrouken van Cananeen naer  
			 Groot was haer lijden//in allen zijden  
			 Haer dochter zijnde in lyden swaer  
			 Sy riep op Christum door tghelooue eenpaer  
			 Al weygherde hy haer//een lanck termijn  
			 Alsulck bestrijden, wert haer verblijden  
			 Coempt al tot desen Medecijn.   
			 Hoort zijn oorconden//men sal die honden  
			 Niet gheuen sprack Godt der kinderen broot  
			 Dats waer beuonden//was haer vermonden  
			 Mer onder die tafelen vanden Heeren broot  
			 Die hondekens eten cruymkens ter noot  
			 O wijf groot is tghelooue dijn  
			 Dwelck heeft ontbonden//v kint van sonden  
			 Compt al tot desen medecijn.   
			 Laet ons des Heeren//lof vermeeren  
			 En singhen eewich zijn barmherticheyt  
			 Hy wilse eeren//die tot hem keeren  
			 Soo Christus selue heeft gheseyt  
			 Lof hebbe zijn goedertierenheyt  
			 Sy gaet te bouen al die wercken zijn  
			 Na Dauidts leeren//met uwen seeren  
			 Compt al tot desen Medecijn.   
			 Hy heeft zijn leuen//voor ons ghegheuen  
			 Al waer hy doot soo wie in hem betrout  
			 Wert leuendich beseuen//ons sondich sneuen  
			 Heeft hy versoent aent cruyce menichfout  
			 Al en hebdy schat//siluer, noch gout  
			 Compt tot hem hy en eyscht v niet een twijn  
			 Die hem aencleueuen//werden verheuen  
			 Compt al tot desen Medecijn.   
			 Ons sondige wichten//o God wilt verlichten  
			 Ghy hebt ons lieuer dan een moeder haer kint  
			 Helpt ons beuichten//des vyants schichten  
			 Want v licht oock ouer die sondaren schint  
			 Als ouer den goeden soomen beuint  

{==S5r==} {>>pagina-aanduiding<<}

			 Die op v gracie diuijn  
			 Haer sinnekens stichten//sullen niet swichten  
			 Ghy zijt ons wapen ende Medecijn.  


  
			 149. Na de wijse. Treet aen mijn vromer Lantsknecht.


			 NU heffen wy een nieu liet aen  
			 Uanden Antichrist willen wijt bestaen  
			 God wil hem openbaren  
			 Ende met den gheest zijns monts verstaen  
			 Dat wil ick v verclaren.   
			 Opt trechte duyts is sinen naem  
			 Die altijt sal teghen Christum staen  
			 Met leeren ende met wercken  
			 Dit heeft die Paus soo langhe ghedaen  
			 Dat machmen nv wel mercken.   
			 Christus ghinck preken alle daghen  
			 Hy en reet op rossen noch op waghen  
			 Die Paus heeft soo heylighe voeten  
			 Die aerde is hem niet weerdich te draghen 
Alle Keysers zijn
				voeten cussen moeten.   
			 Christus die leefden in groot verdriet  
			 Alsoo veel eyghens en had hy niet  
			 Daer hy zijn hooft op rusten mochte  
			 Sint Peeter hy selfs visschen hiet  
			 Als hy die zijspenninck brochte.   
			 Hier teghen is die Paus soo rijck  
			 Ter weerelt vintmen niet zijns ghelijck  
			 Uan steden ende van sloten  
			 Die heeft hy ghecreghen met practijck  
			 Dat heeft God nv eens verdroten.   
			 Nv siet aen Christus die Gods soon  
			 Hy heeft ghedraghen een doorne croon  
			 Men mocht niet by hem gheraken  
			 Want opten berch is hy gheuloen  
			 Als men hem Coninck wilde maken.   

{==S5v==} {>>pagina-aanduiding<<}

			 Hem seluen heeft die Paus ghestelt  
			 Bouen alle Coninghen met ghewelt  
			 Hy draecht drye croonen van gouden  
			 Ueel Kersten bloets stort hi int velt  
			 Dit moetmen voor heylicheyt houden.   
			 Sijn leer ghelt meer dan Gods ghebot  
			 Met Cristus woort houdt hy zijn spot  
			 Sijn doen is niet dan lieghen  
			 Sijn iongheren gaen gescoren ghelijck eenen sot  
			 Om den armen te bedrieghen.   
			 Christus die heeft den doot ghesmaect  
			 Hier wt heeft die Paus een craem ghemaeckt  
			 En aflaets brieuen gheschreuen  
			 Op datter niemant aen en raeckt  
			 Hy moeter veel ghelts om gheuen.   
			 Uan die misse maeckt hy een offerant  
			 Daer ons salicheyt aen hangt  
			 Is dat niet seer gheloghen  
			 Diemen doch alleen voor Christum ontfanckt  
			 Dus heeft hy ons bedroghen.   
			 Christus waer noch vermaledijt  
			 Hadden hem die missen niet beurijt  
			 Als si haer Canon lesen  
			 Soo bidden si God den Uader altijt  
			 Sijnen soon ghenadich te wesen.   
			 Hier wt heeft hy ghemaeckt dat Uageuier  
			 Daer in maeckt hy die sielen puer  
			 Als men hem ghelt toe wil dregen  
			 Dus heeft hy die heele weerelt schier  
			 Met valsheyt in ghecreghen.   
			 Ia Christum heeft hy nv vast gheleyt  
			 In yseren sloten soo men seyt  
			 Als men hem ghelt gheeft met hoopen  
			 Moet Christus altijt zijn bereyt  
			 De sielen te laten loopen.   
			 Hy seyt God heeft gemaect die oore biecht  
			 Daer hy doch valschelijck aen liegt  

{==S6r==} {>>pagina-aanduiding<<}

			 Hy heeft [nu] self gheuonden  
			 Want hy die menschen daer door bedriegt  
			 En om dat ghelt vergheeft haer sonden.   
			 Sijn boosheyt heeft hi hier door gewrocht  
			 En menighe vrouwe ter schanden ghebrocht  
			 Want si claghen haer ghebreken  
			 Och dochter ick heb my alsoo bedocht  
			 Ick moet v alleen wat spreken.   
			 Dese sonden acht die Paus soo slecht  
			 Daer om verbiet hy zijn gheschoren decht  
			 Die is die mensche der sonden  
			 Daer sint Pauwels af heeft ghesecht  
			 Dat wort nv wel beuonden.   
			 Dit is den rechten Antekerst  
			 Die sweet ende bloet den armen wt perst  
			 Met bannen en met iaghen  
			 Nv is hy gheuallen dat hy berst  
			 God en wil hem niet langher verdraghen.   
			 Ick bid v Uader ghebenedijt  
			 Dat ghy hem doch ghenadich zijt  
			 En wilt hem gratie gheuen  
			 Op dat hy zijn sonden eens belijt  
			 En eewich met v mach leuen.   
			 Die dit Liedeken wt liet gaen  
			 Met lijden was zijn hert beuaen  
			 Bidt voor hem al ghelijcke  
			 Dat hy op Gods woort mag blijuen staen  
			 En daer af niet en wijcke.  


  
			 150. Na die wijse. Vous perde temps.


			 NIet alle
				ghelijck//die roepen Heere Heere  
				Mat.vij.  
			 En sullen int rijck//der hemelen gaen na Gods
				leere  
			 Maer die claerlijck//minen Uader bewysen eere  
			 Sijnen wille autentijck//volbrenghen tot elcken keere  

{==S6v==} {>>pagina-aanduiding<<}

			 Want in dien dach salder vele//roepen met luyder kele  
			 Heere Heere eersame//wy hebben in uwen name  
			 Gepropheteert//ende die duyuelen verdreuen  
			 Uan my passeert//wort haer tot antwoorde gegheuen.   
			 Die boosheyt
				werckt//gaet in die helsche pijne  
				Matth.vij.xxv.  
			 Uan my
				vertreckt//sal Godt segghen ten dien termijne  
			 Dus elck wel merckt//op Gods woorden deuijne  
			 En v versterckt//al metter sielen medicijne  
			 Dwelck is Cristus alleene/gelooft dees woorden reene  
			 En pijnt v haest te spoene//om oock daer na te doene  
			 Want daer en ghelt//gedoot ghebraden ghesoden  
			 Wie onghequelt//wilt zijn moet houden Gods gheboden.   
			 Dit claer
				beschrief//die Apostelsche scharen 
				Io.xiiij.  
			 Hebt
				ghy God lief//ghi sult zijn geboden te waren 
				i.Ioan.v.  
			 Ioannes brief//can v van dien verclaren  
			 Hen naect groot grief//die inder liefden niet
				voort en varen  
			 Want si tot alle stonden//zijn in die doot
				beuonden  
			 Hierom en ghelt
				warachtich//niet dan tghelooue crachtich  
				Gal.v.  
			 Het welcke duer//die liefde werct ten tijden  
			 Oft een nieuwe
				creatuer//dat ghelt bouen wet ofte besnijden.  
				Gal.vi.   
			 Cristus heeft claer//Nicodemus gesworen  
			 Uoorwaer voorwaer//ten si dat
				ghy zijt nieus herboren 
				Ioan.iij.  
			 Ghy en sult niet daer//met alle Gods wtuercoren  
			 Comen by haer//inden hemel het is verloren  
			 Ghelooft dees worden lichte//want ten is gheen
				ghedichte  
			 Uan menschelijcke wijse//maer costelijcke van prijse  
			 Die met verstant//Godt selue heeft ghesproken  

{==S7r==} {>>pagina-aanduiding<<}

			 En het hout
				stant//Gods woort blijft eewich onghebroken. 
				Esa.xi.   
			 Christus die leert//ons twoort
				van sinen Uader 
				Ioan.xij.xiiij.  
			 U haest
				bekeert//oft ghy sult vergaen alle gader  
			 Ghy wort verseert//met elcken quade misdader  
			 Oft duecht vermeert//ende ick werde v sonden ontlader  
			 Want die
				byle op trouwe//is nv gestelt om houwen 
				Mat.iij.  
			 Aen de wortel
				der boomen//voorwaer ten zijn gheen droomen 
				Luc.iij.  
			 En elck boom hier//die niet voort brengt goede vruchten  
			 Sal Godt int vier//wech werpen int eewich versuchten   
			 Dus nv
				ontwaect//ghy die daer ligt in slapen 
				Eph.v.  
			 Niet meer en
				vaect//ontsprinct nv wt des doots betrapen 
				Mat.iij.  
			 Gods rijck naect//betert v ghy Christus knapen  
			 Die waerheyt
				smaeckt//volcht den herder als goede schapen 
				Io.viij.x.  
			 Tis nv den tijt so ic
				wane//van slapen op te stane 
				Ro.xiij.  
			 Na dwoort van
				die schriftuere//den rechter staet voor die duere
				Iaco.v.  
			 Tis veel te lanck//in doots sonden gheleghen  
			 Tlaeste gheclanck//van die basuyne is nv ghesleghen.  


  
			 151. Een ander.


			 NU hout ons Heer by dinen woort  
			 En keert den Paus en Turcken moort  
			 Die Iesum Christum dijnen soon  
			 Stooten willen van dijnen troon.   
			 Bewijst dijn macht Heer Iesu Crist  
			 Ghy die Heer alder Heeren bist  
			 Beschermpt dijn arme Christenheyt  
			 Dat si v louen inder eewicheyt.    
			 Godt heylighe gheest die trooster weerde  
			 Gheeft dijn volck eenderley sin op eerde  

{==S7V==} {>>pagina-aanduiding<<}

			 Staet ons by in der lester noot  
			 En leyt ons int leuen wt den doot.   
			 Haer aenslaghen hier te niete maect  
			 Laet op haer trecken die boose saeck  
			 En stootse in die grauen eyn  
			 Diese maken voor die Cristen dijn.   
			 Soo sullen si bekennen doch  
			 Dat ghy onse Godt leuest noch  
			 Ende helpt gheweldich dijn schaer  
			 Die haer op dy verlaten gaer.  


  
			 152. Een ander.


			 NU drijuen wy den Paus heraus  
			 Wt Cristus kerck en Godes huys  
			 Daer in hy moordelijc heeft geregeert  
			 En ontellijck veel sielen veruoert.   
			 Haest v hier wt ghy verdoemde zoon  
			 Ghy roode Bruyt van Babilon  
			 Ghy zijt den grouwel, en Antecrist  
			 Uol lueghenen moort, en erghelist.   
			 Dijnen aflaets brief bullen en decreet  
			 Leyt nv verseghelt int secreet  
			 Daer mede staelt ghy der weerelt haer goet  
			 En schendet daer duer oock Cristus bloet.   
			 Den Roomschen Godt is wt ghedaen  
			 Den rechten Paus wy nemen aen  
			 Dat is Gods schoon den steen en crist  
			 Op dien dat zijn kerck ghetimmert ist.   
			 Hy is den hoocksteenpriester saert  
			 Aenden cruyce dat hy gheoffert wart  
			 Sijn bloet voor onsen sonden vergoot  
			 Rechten aflaet wt sinen wonden vloot.   
			 Sijn kerck hy door zijn woort regiert  
			 Godt vader selfs ons instruweert  
			 Hy is dat hoot der Cristenheyt  
			 Hem si lof prijs inder eewicheyt.   
			 Ons compt eenen fraeyen somer toe  

{==S8r==} {>>pagina-aanduiding<<}

			 Uerleen ons Christus vrede en verhou  
			 Uerleent ons Heere een salich iaer  
			 Uoor Paus en Torcken ons bewaer.  


  
			 153. Na de wijse. Het daghet wten oosten.


			 NU compt die sonne op dringhen  
			 Sy verlicht den dach soo claer  
			 De cleyne wout vogelkens singhen  
			 Sy vercondighen dat voorwaer   
			 Sy singhen en si trecken  
			 Met haren soeten sanck  
			 Soo menich mensche si wecken  
			 Die gheslapen hebben so lanck.   
			 Die wlen daer om pruylen  
			 En maken soo groot misbaer  
			 Haer regimenten moeten vuylen  
			 Daer omme zijn si soo swaer.   
			 Die Exter dies ghelijcken  
			 Haer clappen wort nv veracht  
			 Die Cockmeeuwen moeten wijcken  
			 Die nacht Raue wort nv belacht.   
			 Sy ghinghen haer versellen  
			 Al aenden Arent stout  
			 Ende si ghinghen hem vertellen  
			 Haer verachtentheyt menichfout.   
			 Een edict dedemen schrijuen  
			 En lesen int openbaer  
			 Dit is Conincx belieuen  
			 Op een correxcie swaer.   
			 Die singhen wil moet singhen  
			 Als wlen en Exteren doen  
			 Gelijck cockmeeuwen en nachtrauen dinghen  
			 Tonueren na haer fatsoen.   
			 Dit mandement misprisen  
			 De fiere Nachtegael  
			 Die [Cnueterkens] ende die Sijsen  
			 Die woutvoghelkens altemael   

{==S8v==} {>>pagina-aanduiding<<}

			 Want si en willen niet sneuen  
			 Sy en laten haer singhen niet  
			 Daer om soo worden si verdreuen  
			 En comen int swaer verdriet.   
			 Rijck Godt wilt doch verlichten  
			 Den Arent in zijn verstant  
			 Dat hy den soeten sanck wil stichten  
			 Uoor der scauuyten gheschal.  


  
			 154. Na die wijse. Alst beghint


			 NUhoort een goet nieu liet  
			 Groote gracie is ons gheschiet  
			 O mensche en acht ghy dit niet  
			 Boert op v hooft en siet  
			 Wy zijn verlost wt swaer verdriet  
			 Godt heeft zijn volck vercoren  
			 Wy worden nv nieu gheboren.    
			 Laet ons te Bethleem gaen  
			 Als ons die Enghelkens doen vermaen  
			 Twarachtighe woort ontfaen  
			 En bidden dat wijt moghen verstaen  
			 En latent ons niet ontraen  
			 Laet ons malcanderen daer leyden  
			 En laten die beesten aender heyden.   
			 Den Enghel heeft zijn wiecken gheslegen  
			 Ick liet stof van die schriftuer weghen  
			 Die leecken hebbense oock vercreghen  
			 Sy doet haer herten seer beweghen  
			 Die vroukens neersticheyt pleghen  
			 Den gheest verwondert ons altemale  
			 Elck hoort zijn eyghen tale.   
			 Den os is wt ghelaten  
			 Hy loopt in alle straten  
			 Hy wil hem tonswaert saten  
			 Wilt hem trouwelijck aen vaten  
			 Hy compt ons oock te baten  
			 Hy stont so langhe ghesloten  

{==T1r==} {>>pagina-aanduiding<<}

			 Dat heeft den Heer verdroten.   
			 Den Leeu hem openbaert  
			 Weest daer niet af veruaert  
			 Al wort hy wijt vermaert  
			 Hy is van sulcker aert  
			 Die verrisenis hy ons verclaert  
			 Siet dat v niemant af en keere  
			 Warachtich het is die Heere.   
			 Den Arent heeft hooch gheuloghen  
			 Gods Gracie heeft hem gheboghen  
			 Hy wil ons die liefste toghen  
			 Hy toont wat hy heeft ghesoghen  
			 Al en moghen zijt niet ghedoghen  
			 Wilt by Gods woorden bliuen  
			 En laet die gheleerde kijuen.   
			 Dit schenck ick v voorwaer  
			 Tot desen nieuwen iaer  
			 Susters ende broeders alle gaer  
			 Het belieft den Heer dats claer  
			 Ureest niet cleynmoedighe schaer  
			 Want wil Godt met ons strijden  
			 Wat schade ist dat wy lijden.  


  
			 155. Een ander.


			 NU heffen wy een nieu liet aen  
			 Heer groot wonder hebdy ghedaen  
			 In Hollant inden Haghe  
			 Daer heeft bekent v Godlijck woort  
			 U knecht alsonder versaghen.   
			 Een Christen man heeft daer gheweest  
			 Uan Godt begaeft metten heylighen gheest  
			 Uan woorden was hy gheboren  
			 Seer heylich van leuen en wel gheleert  
			 Een vat Gods wtuercoren.   
			 Daer waren vergaert met felle moet  
			 Die meesters van Luewen heel verwoet  
			 Met Moncken en met Papen  

{==T1v==} {>>pagina-aanduiding<<}

			 Sy zijn veruolghers des godlijcs woort  
			 Sy en cunnes niet missaken.   
			 Sinte Steuens moet heeft hy ghehadt  
			 Godts woort heeft hy vast aen gheuadt  
			 Hy en wilder niet af scheyden  
			 Die dulle Papisten en vreesde hy niet  
			 Wat si grimden oft wat si seyden.    
			 Dit saghen die Papisten met eenen nijdegen moet  
			 Sy wouden storten donnosel bloet  
			 Haer schande also te wreken  
			 Maer hy was bereyt ende hy loofde Godt  
			 Met singhen ende met preken.   
			 Hy sprack zijn broeders soo lieflijck aen  
			 Ick ga v voren volcht ghy mi na  
			 Sy antwoorden met ghesanghen  
			 Och broeder strijt vroom en vreest v niet  
			 Christus sal v ontfanghen.   
			 Hy stont soo blijdelijck aenden staeck  
			 Hy gheuoelde van binnen der liefden smaeck  
			 Hy sprack met eenen moede  
			 Heer Iesus ontfanckt minen gheest tot v  
			 Ende vergheuet hem die my dooden.   
			 Die weerlijcke Heeren som wisten wel bet  
			 Maer dwert hen vanden Scrijben belet  
			 Sy ghinghen Pylatus ghangen  
			 Sy leuerden de woluen donnoosel bloet  
			 Na allen huer verlanghen.   
			 Suypt op ghi woluen det martelaren bloet  
			 Suyptop en veruult uwen nijdeghen moet  
			 Tast toe snijt vant ghebraden  
			 Is Caim van Abel zijn broeders bloet  
			 Nemmermeer te versaden.  


  
			 156. Na die
				wijse. Een Ridder en een Meysken 
				ionck. 
				Col.iij.Psal.li.


			 NU willen wy
				singen een vrolijck liet 
				Eph.ij.  
			 Godt bidden
				om zijn ghenade 
				Io.x.xiij.  
			 En volghen dat
				hy ons ghebiet 
				Mat.vij.  

{==T2r==} {>>pagina-aanduiding<<}

			 Soo comet ons
				te stade. 
				Ro.viij.   
			 Hebt lief,
				hebt lief, v Heer v Godt 
				Mat.xxij.  
			 Hebt
				hem lief wt al v crachten 
				Du.xx.[10].  
			 U naesten ooc
				tis zijn ghebot 
				Leui xix.  
			 Wilt als v
				seluen achten. 
				Ro.xiij.   
			 Alsulcken hert,
				alsulcken gheest 
				Psal.li.  
			 Die wil ons
				Godt verleenen 
				ij.Cor.vi.  
			 Dat wy in
				liefden aldermeest 
				Galat.v.  
			 Met
				malcanderen hier vereenen. 
				Esai.iiij.   
			 Als elck nv in
				zijn hert wil gaen 
				Matt.vi.  
			 Daer vindt hijt
				claer beschreuen 
				Luce.xi.  
			 Soo hy begheert
				hem si ghedaen 
				Mar.xi.  
			 Dat hy oock
				soo moet leuen. 
				Io.13.17.   
			 Hielden wy dees
				leer in onsen sin 
				Galat.v.  
			 Het sou ons
				allen baten 
				i.Cor.iij.  
			 Aen siel aen goet, twaer ons ghewin  
			 Dat wy niemant en
				haten, 
				Psalm.xxxvij.   
			 Willen wy dan nv
				in vreden zijn  
			 Soo laet ons
				liefde hanteren 
				i.Cor.xiij.  
			 Liefde is een
				rechte medecijn  
			 Uan allen
				twist te keeren. 
				Gal.v.vi.   
			 Gheen dinck is
				Godt soo aenghenaem 
				i.Cor.ij.  
			 Dan
				dat wy liefde draghen 
				i.Ioan.iij.iiij.v.  
			 Gheen dinck en
				maeckt ons soo bequaem  
			 Daer wy hem me behaghen.   
			 Laet ons dan bidden al ghelijck  
			 Dat Godt ons liefde wil schencken  
			 En ons wil gonnen zijn eewich rijck  
			 Soo en mach ons
				niemant crencken. 
				Ro.viij.  


  
			 157. Na die wijse. Wy zijn al Sottekens en Sottinnekens.


			 NU laet ons vrolijck singhen  
			 Soo ons Christus heeft gheseyt  
			 Int huys Gods willen wy springhen  
			 Dwelck hy ons heeft bereyt  
			 Hier soo moeten wy lijden  
			 En strijden int iammer dal  

{==T2v==} {>>pagina-aanduiding<<}

			 Als wy ten hemel comen  
			 Dan ist vergheten al.   
			 Hebt Godt de Heer lief almachtich  
			 Want hy is onsen Uader goet  
			 Hy helpt de sine warachtich  
			 Daer om hebt goeden moet  
			 Hier soo moeten etc.   
			 Wat souden wy meer begheeren  
			 Dan kinderen Gods te zijn  
			 Wie soude ons mueghen deeren  
			 Met dreyghen oft met pijn  
			 Hier soo moeten etc.   
			 En laet ons niet versaghen  
			 Maer vromelijck strijden aen  
			 Op Gods woort willen wijt toe gaen  
			 Hy sal ons wel bijstaen  
			 Hier soo moeten etc.   
			 Hebben wy decksel en spijsen  
			 Wat hoeuen wy dan meer  
			 Laet ons Gods liefde bewijsen  
			 En dancken onsen Heer  
			 Hier soo moeten wy lijden  
			 En strijden int iammer dal  
			 Als wy ten hemel comen  
			 Dan ist vergheten al. 


  
			 158. Na die wijse. Den gast die sprack tot sinen weert.


			 OCh Heere almachtich Uader ghebenedijt  
			 En siet ghy ons niet in deser tijt  
			 Als v ooghen op den rechtueerdighen staen  
			 Waerom verdrucken si door spijt  
			 U wtuercoren hoort mijn vermaen.   
			 Ghy grooten Godt staet ons nv by  
			 Wilt ons nv leeren tghebot van dy  

{==T3r==} {>>pagina-aanduiding<<}

			 Dat wijt houden
				volstantich tot inden ent 
				Matt.x.  
			 Ia vinden moghen in v woort vry
				Ioa.viij.  
			 Door uwen gheest vast in gheprent.   
			 Ghi cleyne schaer en weest nv niet beureest
				Luce.xij.  
			 Ghy wort vertroost al door Godts gheest
				Io.xiiij.  
			 U droefheytsal in blijschap vergaen
				Ioan.xvi.  
			 Als uwen Coninck belouet meest  
			 Die eewighe vruechden sullen v beuaen.   
			 En vreest niet die tlichaem dooden op dit termijn
				Mat.x.  
			 Want si en connen v maer een corte pijn  
			 Ghedoen doer haren schalcken raet  
			 Sy en moghen hier niet langhe zijn  
			 In haren hooghen boosen staet.   
			 O broeders en zijt niet flau in uwen moet  
			 Die droefheyt groot dat helsche gloet  
			 En moghen v nemmermeer beuaen  
			 Als ghy v hout aen Gods woort soet  
			 So en can den boosen duyuel niet bliuen staen.   
			 O Ierusalem ghy schoone blinckende stat  
			 Hoe wonderlijck
				leyt uwen padt 
				Apo.xxi.  
			 Uan doornen
				ende distelen quaet 
				Mat.vij.  
			 Ghy zijt een schoon verborghen schadt  
			 Uoor die
				ghene die den wech voorgaet. 
				iiij.Esdr.vij.   
			 Door menige
				aenuechtinge en valsche leer  
			 Wort ghy bestreden O Syon teer  
			 Maer ghy sult alleen voluoeren den strijt  
			 Door Christum den almachtighen Heer  
			 Daeromme verwacht op sinen tijt.  
			 Och hoe wonderlijc is des Heeren raet  
			 Die in zijn beloften ghetrouwelijck staet  
			 Die en derf hem vreesen van gheenen noot  
			 Al soeckt v de weerelt opstinaet  
			 Godt can v bewaren van haer listicheyt groot.  
			 O ghy wtuercoren beminde bruyt Syon  
			 U rouwe cleederen die wilt wt doen  
			 En salft v hooft met Balsame soet  
			 Uerciert v met gherechticheyt coen  

{==T3v==} {>>pagina-aanduiding<<}

			 Want v staet nakende die eewighe blyschap goet.  
			 O Princelijcke Godt en Coninck groot  
			 Leyt ons int leuen door den doot  
			 En opent ons uwe glorie schoon  
			 Want ons compt nv veel teghenstoot  
			 Ontfangt ons in uwen eewighen troon.  


  
			 159. Een ander.


			 O Mensche wilt
				v wachten 
				Luc.xij.  
			 Uoor den
				deesem der Pharizeen 
				Mar.viij.  
			 En voor die
				Gods woort verachten 
				Mat.xvi.  
			 Sijn gheboden
				dus ouertreen 
				Mar.xij.  
			 Het zijn al grijpende woluen  
			 In haren gheueysden staet  
			 Gods woort hebben si ghedoluen  
			 Al om haer eyghen baet  
			 Die verleyders quaet//zijn van Balaams saet  
			 Die Gods woort versmaet//haer vals ghelaet  
			 Wort nv gheopenbaert.   
			 Besiet wat vruchten van haer wassen  
			 Die draghen
				gheueyst abijt 
				Esai.xxviij.  
			 Scheppen ende
				brassen//dat prijsen si altijt  
			 Sy duer eeten der
				weduwen huysen 
				Matth.iiij.  
			 Seyt Christus duer
				haer langhe ghebeen  
			 Uan haer
				Synagoghen 
				Mar.xxi.  
			 Maken si
				moortcuylen ghemeen//gheloofter gheen 
				Mar.xij.  
			 Groot noch cleen//van deser een  
			 Want si verleen//die simpelen alle ghemeen.   
			 Sy maken
				beduechlijcke seckten 
				Mat.xv.  
			 Gheboden na haer gheuoech  
			 Recht oft si met Godt gheckten  
			 Ende hy niet en waer ghenoech  
			 Met valscheyt en met lieghen  
			 Hebben si de menschen verleyt  
			 Laet v niet meer bedrieghen  
			 Sy verachten Gods mueghentheyt  
			 Daer niet en beyt//waer datmen v seyt  

{==T4r==} {>>pagina-aanduiding<<}

			 Niet die waerheyt//maer v bereijt  
			 Gheringhe van daer scheyt   
			 En vreest gheen
				beelden noch gheen afgoden 
				Esai.xliiij.xlvi.  
			 En doetse
				oock gheen eer  
			 Godt heuet duer Moysen verboden  
			 Hy is alleen de
				Heer tis ooc werc van menschen handen 
				Exo.xx.  
			 Sy en doen doch
				gheen boet 
				Iere.x.  
			 Haeren loon sal
				wesen schande al diese eere doet 
				Bar.vi.  
			 Om doueruloet//van schat en goet  
			 Worden si behoet//hier mede soo voet  
			 Hun alle dat valsche ghebroet.   
			 En om dat wijs
				niet en wisten 
				ij.Tim.iij.  
			 Soo doeghet ons
				Paulus vermaen  
			 Dat veel valsche cristen//int leste sullen opstaen  
			 Sy sullen
				der veel verleyden 
				i.Tit.iiij.  
			 Uan tghelooue soot is gheschiet  
			 Laet v niet
				meer verleyden 
				i.Pet.ij.  
			 Doet alleen dat Godt ghebiet  
			 Dat slanghen
				ghediet//en hoortse niet 
				Iude.i.  
			 Waer ghyse
				siet//maer van haer vliet 
				Mat.vij.  
			 Want haer fenijn nv schiet.   
			 Dees
				ouerspelighe nacie 
				Tim.iiij.  
			 Het houwelijck dat si verbien  
			 In huer tempels houden si stacie  
			 Maer oncuysheyt dat si plien  
			 Die ouerbleuen Sodomyten  
			 Dienaers van Iesabel  
			 Haer leuen verslijten//int hoereren met
				ouerspel  
			 Leest
				Ezechiel//daer hoordijt wel 
				Eze.xiij.xxij.  
			 Al haer
				opstel//hoe sullen si dat oordel  
			 Ontulien die slanghen fel.   
			 Sijnt niet valsche slanghen  
			 Die de menschen doen verstaen  
			 Dat si Gods gheest ontfanghen  
			 Duer haer langhe scholen gaen  
			 Dit zijn al valsche Propheten  
			 Op haer woorden seer weynich acht  

{==T4v==} {>>pagina-aanduiding<<}

			 Si verbien ons te eeten//dat God noyt en heeft gedacht  
			 Hier om v wacht//voer sulc geslacht  
			 Mochten si met macht//gebruycken huer cracht  
			 Gods woort dat bleef versmacht.    
			 Waer is hy nv ghebleuen  
			 Met al zijnen grooten schat  
			 Die de sonden woude vergheuen  
			 En hem Gods woort vermat  
			 Sijnen loon heeft hy vercreghen  
			 Sijn rijck neempt nv een ent  
			 God danck hy is versleghen  
			 Gods mont heeft hem gheschent  
			 Dat Serpent//zijn regement  
			 Is Godt bekent//onsen druck in vruechden went  
			 Want het licht is ons ghesent.   
			 Lof Uader inder eewicheyt verheuen  
			 Lof moet hebben v Godelijck woort  
			 Int licht laet ons nv leuen, de duysternisse
				verstoort  
			 Dat wijse kennen moghen  
			 Die ons dus valschelijc hebben gheleert  
			 U gratie ons ontogen en ons wt v rijc geweert  
			 Si hebben uwen lof verneert, uwen naem
				onteert  
			 Heer na dijn begeert//uwen lof in ons vermeert.   
			 De Prinche die die dichten  
			 In die weerelt socht hy solaes  
			 Die Heere wil hem verlichten  
			 De weerelt houdt hem voor dwaes  
			 De ionckheyt doet hem dolen  
			 Den gheest is in hem cranck  
			 O Heere v licht verholen//seynt in hem eer iet
				lanc  
			 Den gheest hem dwanck//dat hy dit sanck  
			 Tot lof en danck//in duechden neem elck ganck  
			 En peyst om Gods oordeel stranck.  


  
			 160. Na die wijse. Dat ick om een schoon vrouwe moet steruen.


{==T5r==} {>>pagina-aanduiding<<}


			 DWaerheyt hoe zijt ghy nv vertreden  
			 Op die straet
				ghy gheuallen zijt 
				Esai.lix.  
			 Soo wie afstaet zijn quade seden  
			 En Christum belijt sonder respijt  
			 Uersteken, veriaecht, en oock benijt  
			 Is hy van alle menschen opstinaet  
			 Die altijt verachten//met alder crachten  
			 Dat eewich Goddelijcke saet.   
			 Waert ons niet gheseyt te voren  
			 Ick soude soo seer verwondert zijn  
			 Dat si die alle boosheyt oorboren  
			 Wt spouwen moghen haer fenijn  
			 Uerleyden, bedrieghen, hoereren fijn  
			 Dobbelen, tuysschen, sweeren onbeureest  
			 Persequeren//en tributeren  
			 Al die leuen na Gods gheest.   
			 Die stelen, roouen, ende moorden  
			 Die zijn op eenighe plaetsen vry  
			 Maer wie belijdt Gods soete woorden  
			 En die daer na leuende si  
			 Ouer die soo roept die weerelt fy  
			 Hy moet hem versteken en dickwils vlien  
			 Nergens wesen//en mach hy onbecnesen  
			 Uan alle die de waerheyt benien.   
			 Turcken, Ioden, en Sarafinen  
			 Ende heydens een groot ghetal  
			 Die sietmen hier en daer verschijnen  
			 En gaen met vreden ouer al  
			 Comenschap hanteren breet en smal  
			 Mits dat si gheuende zijn tribuyt  
			 Maer daer en es//ter weerelt expres  
			 Gheen vrijdom voor Christus bruyt.   
			 Wilt dit in v herte vesten  
			 Ghy die vervolcht zijt hier en daer  
			 Dat die voghelkens hebben nesten  
			 En die voskens
				hoolkens, dats openbaer 
				Mat.viij.  
			 Maer Christus
				die sone des menschen voorwaer 
				Luc.ix.  

{==T5v==} {>>pagina-aanduiding<<}

			 En hadde niet om te rusten zijn hooft  
			 Uolcht
				desen herder//men vint gheen weerder
				Ioan.x.  
			 Hy maeckt elck
				salich die in hem ghelooft. 
				Ioan.iij.vi.xi.   
			 Maer die
				ghemeynschap willen maken  
			 Met desen herder excellent  
			 Die moet hem
				seluen eerst versaken 
				Mar.viij.  
			 En draghen zijn
				cruyce tot int ent 
				Luc.ix.  
			 Soo sal hy wesen altijt present  
			 Haer gheleyden in sinen maiesteyt  
			 Haer lieden loonen//en vrolijck croonen  
			 Door zijn groote barmherticheyt.   
			 Die dit liedeken eerst heeft ghesonghen  
			 Die en weet niet te segghen waer dat hi woont  
			 Seer nau soo was hy bedwonghen  
			 Die weerelt hem cleijn vrientschap toont  
			 Maer op den Heere hy vromelijck stoont  
			 Die hem can helpen wt allen dangier  
			 En bewaren//voor die boose scharen  
			 Die hem veruolghen met liste hier.  


  
			 161. Na die wijse. O bloeyende iuecht notabel wijs van sinne.


			 O Christus kercke zoet  
			 Wilt v veriubileren  
			 Hebt goeden moet  
			 Al wiltmen v persequeren  
			 Al is groot uwer vianden ghetal  
			 U capiteyn domineert bouen al  
			 Hy sal wel optineren  
			 En brenghen zijn vianden inden val  
			 Al maken si noch soo groot gheschal  
			 Sy moeten reculeren.   
			 O dochter van Syon  
			 Maect vruecht wilt triumpheren  
			 Want v vrome campioen  
			 Die compt v assisteren  
			 Hy slaet saechtmoedich en hy is ghesint  

{==T6r==} {>>pagina-aanduiding<<}

			 Die wijse Coninck die v bemint  
			 Wilt v tot hemwaerts keeren  
			 Want al dat hy heeft zijn vleesch en bloet  
			 Compt hy ons schencken wt liefden goet  
			 Om te ghenesen onse seeren.   
			 O roose van Iericho  
			 Ghy zijt Christus bruyt eersame  
			 Uerhuecht en weest nv vro  
			 Want goet is uwe fame  
			 Ende die v beurijt is coragieus  
			 Ende van v seer amorues  
			 Want gheheel zijn lichame  
			 Heeft hy voor ons te pande ghestelt  
			 Wy en zijn ghecocht met gout noch ghelt  
			 Maer met zijn bloet bequame.   
			 O Lelie die inde doornen staet  
			 En wilt v niet versaghen  
			 Al zijn die doorens quaet  
			 En wilter niet na vraghen  
			 Al doen v die menschen gheen onderstant  
			 Ons Coninck sorcht aen elcken cant  
			 Uoor al die zijn beladen  
			 Want ghelijck een moeder is ghesint  
			 Om te bewaren haer eyghen kint  
			 Soo sal hy sorghe voor ons draghen.   
			 O Prinche van Israhel  
			 Ierusalem van Gode vercoren  
			 En sorcht voor gheen ghequel  
			 Want v Coninck zal v aenhooren  
			 Roept tot hem als ghy zijt beswaert  
			 Want ghelijck een hinne haer kiecxkens bewaert  
			 Al voor der wouwen sporen  
			 Alsoo heeft hy ons dicwils beurijt  
			 Uoor al die ons hebben benijt  
			 Alst blijct in Pharaons versmoren.  


  
			 162. Na die wijse. Mach ick ongheluck niet wederstaen.


{==T6v==} {>>pagina-aanduiding<<}


			 O Godt aenhoort desen droeuen sang  
			 Mijn hert is bang  
			 Om Ierusalem wilt hooren  
			 Na haer staet alle mijn verlang  
			 Ick ben seer swang  
			 Om Syon wtuercoren  
			 Och mocht si mijn//nv troosten fijn  
			 Want ick hier niet//hoor dan verdriet  
			 Uan die mijn siele verstooren.   
			 Compt Heer aenhoort//mijn droefheyt groot  
			 In minen noot  
			 Mijnen gheest die is soo banghe  
			 Hoe soude ick dy een liet met moet  
			 Nv singhen bloot  
			 Uan dees bruyt Syons sanghe  
			 Als ick op haer//denck openbaer  
			 Soo sucht ick siet//met swaer verdriet  
			 Als een in doncker gheuanghen.   
			 Singe ick o Heere van v Goddelijc woort  
			 Twert niet ghehoort  
			 Mer bespot van dese scharen  
			 Hoe en sou minen geest niet zijn verstoort  
			 Uan dit discoort  
			 Ick ben in noot van baren  
			 Had ick toch een//wt Syon reen  
			 Met welcken ick hier//Godt dancken mocht fier  
			 Hoe sou ick blijschap vergharen.   
			 Ghetrou sing ick
				met Dauid siet 
				Psal.c.xxxvi.  
			 Hoe sou ick
				yet  
			 Daer droefheyt is voorhanden  
			 Den Heere nv singhen zijn liet  
			 Hoort dit bediet  
			 Soo verre in vremde landen  
			 En daer Gods leer//niet en is in eer  
			 Daer zijn stem voort//niet en is verhoort  
			 Mer wort
				vermoort//met schanden. 
				Psal.c.xxxvi.   
			 O Ierusalem
				hoe sou ick dijn  

{==T7r==} {>>pagina-aanduiding<<}

			 Uergheten sijn  
			 Eest dat ick v verghete  
			 Soo moet die rechte hant van mijn  
			 Uergheten zijn  
			 Hier bouen hooch gheheeten  
			 Want ghy zijt reijn//Gods bruyt certeijn  
			 Ghy ge[l]t oock pleijn//Gods woort alleijn  
			 Dat moecht ghy v wel vermeten.   
			 Die
				tonghe die moet my cleuen aen 
				Psal.[c].xxxvi.  
			 Mijn
				wanghen saen  
			 Ist dat ick niet en ghedencke  
			 Op v O Syon hoort mijn vermaen  
			 Ick wou eer gaen  
			 Mijn lichaem voor v schencken  
			 Eer ick sou dijn//vergheten sijn  
			 Want ghy doch zijt//mijn vruecht altijt  
			 Niemant en mach v crencken.   
			 Troost mi mijn Godt mijn Prince bly  
			 Want ick hoort my  
			 Gans droeuich bin van gheeste  
			 Met v moet ick eens rechten vry  
			 Waerom hebdy  
			 My hier ghesonden meeste  
			 Want ick voor soet//crijch bitteren roet  
			 Uoor blijschap meest//eenen droeuighen gheest  
			 Tis nv eylaes mijn feeste.  


  
			 163. Een ander.


			 O God hoe ydel zijn alle menschen  
			 Maer voor hem die den Heere betrout  
			 Gheen meerder salicheyt en canmen
				wenschen  
			 Dan dlicht zijns aenschijns dwelc niet en flout  
			 Als ghy menschen misdaden aenschout  
			 Met straffinghe wilt ghy hem castijen  
			 Wel hem die inden Heer [can] verblijen.   
			 Ghi hebt den sluetel des leuen en des dootsApos.  
			 Ghy muecht ons alleene maken salich  

{==T7v==} {>>pagina-aanduiding<<}

			 Ghy zijt ons sterckte inden tijt des noots  
			 Die op v betrouwen en zijt ghy niet falich  
			 Maer v goetheyt wilick zijn verhalich  
			 U gramschap duert eenen cleynen tijt  
			 U goetheyt is eewich sonder respijt.   
			 Al doode my Godt
				seyt Iob al voren 
				Iob.  
			 Noch soo sal ick altijts hopen in hem  
			 Hy proeft het ghelooue zijnder wtuercoren  
			 Duer lijdtsaemheyt maect hy de sine tem  
			 Salich zijnse die stantuastighe ick seker ben  
			 Ende die stantuastich blyuen tot inder ent  
			 Wiens betrouwen op God den Heere is gewent.   
			 Ghy lijtsamighe weest sonder smerten  
			 Betrout op God sonder afgaen  
			 Want hy is byden bedructen van herten  
			 Soo de Psalmiste
				doet vermaen 
				Psalm.  
			 Al laet een moeder haer kint seer saen  
			 Godt en sal v niet laten int ghepijn  
			 Inden dach des drucx sult ghy gheholpen zijn.   
			 Wat ghy begeert van Godt almachtich  
			 Ghelooft ende het wordt v ghegheuen  
			 Hy sal veranderen v tranen clachtich  
			 In blijschap dus zijt vry van sneuen  
			 Laet v herte tot God zijn verheuen  
			 Looft ende danckt den Heere in uwen gheest  
			 En voor de menschen v niet en vreest.   
			 Princelijck Godt ick erm gheuanghen  
			 Typer in banden hert ende stijf  
			 Met
				Manasses roep ick boet mijn verclaghen 
				Regum.  
			 Uergeeft v Godt mijn sondich bedrijf  
			 In sonden van moeder ontfinck ick dlijf  
			 Ghenade roep ick metten Publicaen  
			 Och Godt wilt my in staden staen.  


  
			 164. Na die wijse. De Mey als alle die voghelen singhen.


			 ONtwaect ghy menschen ouer al  
			 Siet wat v Christus gheuen sal  

{==T8r==} {>>pagina-aanduiding<<}

			 Rijst wt den slaep der sonden  
			 Op dat wy moghen groot en smal  
			 Urome campers zijn beuonden.   
			 Wilt v bekeeren wt liefden soet  
			 En bidt altijt met groot ootmoet  
			 En wilt lanckmoedich wesen  
			 Hoort na Christus woorden goet  
			 Soo wert v siele ghenesen.   
			 Ghy zijt ons trooster ons toeuerlaet  
			 Dus willen wy doen na uwen raet  
			 En ons van v niet keeren  
			 Op dat wy niet en comen te laet  
			 Met die dwase in
				veel oneeren. 
				Matth.xxv   
			 Hy roept ons alle
				groot ende cleijn  
			 Compt totten
				leuende water reijn 
				Esai.iv.  
			 Om niet
				sal ickt v gheuen 
				Ioan.vij.  
			 Ghy zijt versoent door my alleijn  
			 Waer voor soo wilt ghy beuen.   
			 Uan hem compt alle salicheyt  
			 Hy is den wech
				en die waerheyt 
				Io.xiiij.  
			 Die daer leyt totten leuen  
			 Compt al tot my soo Christus seyt  
			 Ick en sal v niet begheuen.   
			 Wilt v fonderen op Christus woort  
			 En wandelt in zijnder liefden voort  
			 En wilt daer niet afscheyden  
			 Laet ons
				houden eendrachtich accoort 
				i.Cor.xv.  
			 En laet v niet
				verleyden. 
				Eph.iiij.   
			 Hy heeft ons gheroepen tot een lichaen  
			 Als kinderen tot sinen dienst bequaem  
			 Soo Paulus schrijft warachtich  
			 Totten Ephesien vintment staen  
			 Sijt dit altijt ghedachtich.   
			 Een ghelooue
				een doopsel eenen Heer 
				Eph.iiij.  
			 Wacht v van verkeerde leer  
			 Die daer niet en comen  
			 Met Christus woorden ouer een  

{==T8v==} {>>pagina-aanduiding<<}

			 Want Godt salse verdoemen.   
			 Wy moetense schouwen ghelijck fenijn  
			 Willen wy van Christus schapen zijn  
			 Die hooren zijn stemme crachtich  
			 Dus volcht hem na verstaet wel mijn  
			 In zijn weghen stantuastich.   
			 Sijn iock is
				soet sinen last is licht 
				Mat.ix.  
			 Siet dat ghy uwen naesten sticht  
			 En wilt van Gods woort vermonden  
			 Op dat ghy niet en wort verplicht  
			 Onder het iock der sonden   
			 Christus heeft ons soo seer bemint  
			 Meer dan een Moeder haer eyghen kint  
			 Alsoomen mach aenschouwen  
			 Hy en laet oock niet dit wel versint  
			 Al die op hem betrouwen.   
			 Looft den Princelijcken heeere ient  
			 Die ons die waerheyt maeckt bekent  
			 Door sinen gheest van bouen  
			 Die ons Christus nv heeft ghesent  
			 En wilt hem altijts louen.  


  
			 165. Na die wijse. Ick was een clercxken ick lach ter scholen.


			 O Heere weest doch mijns ghenadich  
			 Want teghen strijden lijt minen moet  
			 In mijnder noot//weest mijns beradich  
			 Alleen duer v verwacht ick tgoet   
			 Ghedenct dat woort ws monts warachtich  
			 Op dwelcke dat ghy my hope gaeft  
			 Dat was mijn troost zijt dees ghedachtich  
			 Hoe wel ghy mi nv aldus straeft.   
			 Dijn pijlen zijn in my ghesteken  
			 U hant is op my beswaert  
			 Metten dooden ben ick gheleken  
			 Ghelijck de ghene die onder vaert.   
			 Hoe langhe wilt ghy ommekeeren  

{==U1r==} {>>pagina-aanduiding<<}

			 Hoe langhe lijdick tsviants smaet  
			 Uwen naem wilt toch gheuen eeren  
			 Oock hebdy recht op die misdaet.   
			 Ghy zijt doch selue die my op hief  
			 En vanden slijck op nam  
			 Mijn salicheyt ick van v besief  
			 En weest doch altijt niet soo gram.   
			 Castijende straft ghy mijn misdaet  
			 Mijn schoonheyt is te mael verteert  
			 Heel ydel is al tsmenschen raet  
			 Maer Heere v plaghe doch van my weert.   
			 Tis al een moort in mijn beenen  
			 Dat my mijn viant dus bespot  
			 Daghelijcx spreect hy met vereenen  
			 Daer en is gheen hulpe aen uwen God.   
			 Mijn siele hoe moechdy aldus dolen  
			 Ende wesen soo onrustich in my  
			 Godt heeft v sdaechs zijn goetheyt beuolen  
			 Tsnachts sedt hy zijn ghesanck by dy.   
			 Het was een vrouken van herten blijden  
			 Sy badt den Heere voor al dat leeft  
			 Noort oft Suyt west aen alle zijden  
			 Want hy eest alleen die voetsel gheeft.  


  
			 166. Na die wijse. Vanden Vader onse.


			 O Godt vader
				inden Hemelrijck 
				Matt.vi.  
			 Godt soen, godt
				heylige gheest ghelijc 
				Eph.i.  
			 Ghy heylighe
				driuuldicheyt 
				Io.xiiij.  
			 Een eenich Godt
				in eewicheyt 
				Gene.i.  
			 Op v
				toesegghinghe soo bidde ick 
				Ioan.xiiij.  
			 Wilt ons
				verhooren ghenadelijck. 
				Ephe.ij.   
			 Och lieue Heer Godt spaert ons schoon  
			 Wilt ons na
				onse verdienst niet loonen 
				Psal.li.  
			 Ontfermt v ons
				duer v ghenade 
				Lu.xviij.  
			 Lijf eer en goet behouwet van schade  
			 Weest ons
				ghenadich en helpt ons Heer 
				Mat.v.  
			 En verlaet ons nv noch nemmermeer.   

{==U1v==} {>>pagina-aanduiding<<}

			 Bewaert ons van
				des duyuels list 
				Matth.iiij.vi.  
			 Uan zijn
				bedroch en van allen twist  
			 Keert van ons
				zijn vierich huysghesin 
				Rom.i.  
			 Helpt dat hy ons niet en verwin  
			 Och
				lief Heer Godt en verlaet ons niet 
				Ioan.iij.  
			 Als ons die boose gheest aensiet.   
			 Behuet
				ons Godt tot allen stonden 
				Iohan.x.  
			 Uan dwalende
				seckten schande en sonden 
				Gala.v.  
			 Uan crijch, vyantschap, haet en nijt  
			 Uan water vier en van dieren tijt  
			 Uan die Pestelency ende crancheyt groot  
			 Uan onweer, ende van den eewyghen doot.   
			 Behoet ons Heer
				tot alder tijt 
				Mat.vi.  
			 Maeckt ons al onse sonden quijt  
			 Och lieue Heer en verlaet ons niet  
			 Als wy comen voort tleste ghericht  
			 En van dees eewyghen doots veruaert  
			 Och help Heer
				Godt ons dan bewaert. 
				Matth.xxv   
			 Wy arme sondaers
				bidden meer  
			 Helpt ons Ihesus Christus lieue Heer  
			 Helpt ons duer v
				heylighe ghebot 
				Mat.i.  
			 Duer v
				verrijsenisse en hemeluaert 
				i.Cor.xv.  
			 Duer uwen strijt
				en dierbaer bloet 
				Mat.x.xxviij.  
			 U heylich cruys
				en v bitter doot.   
			 U heylighe
				cristelijcke kercke o Heer 
				Rom.i.  
			 Bewaert die in v woort met
				oprechte leer 
				Iohan.i.v  
			 En in een
				heylich leuen die dienaers dijn 
				Io.xiiij.xv.  
			 En die Christum
				soecken en belijden reijn  
			 Duer twoort
				en gheest gheeft ons die cracht 
				Io.iiij.vi  
			 Want het staet
				al in uwer macht. 
				Ro.viij.   
			 In v lant seynt
				doch ghetrouwe arbeyders seere 
				Rom.x.  
			 Die alle
				valsche seckten en ketterijen af keeren 
				Psal.xij.  
			 Ende allen
				ergernissen verweeren 
				Psal.xi.  
			 Alle die noch
				dwalen Heer brenckt te recht 
				Mat.vij.  
			 Ende leydtse
				duer v woort inder waerheyt wech 
				Io.xiiij.  
			 Op dat si kennen dwoort als een getrouwe knecht   

{==U2r==} {>>pagina-aanduiding<<}

			 Keert o Heer duer v machtighe handt  
			 Al die v woort noch doen wederstant  
			 Uan
				des grouwelijcke Turers ende wolfs geslacht 
				ij.Tess.ij.  
			 Och Christus v
				vrome christenen wacht 
				Ioan.xi.  
			 Alle valsche
				leeraers keert en worpt in deeuwich vuer 
				Ps.v.ix.  
			 Maer zijt ons
				een sterck Casteel en muer. 
				Mat.xxv.   
			 Beschermpt o
				Heer ons lijf en goet 
				Ps.xlvi.  
			 Uerlost ons van oploop crijch en bloet  
			 Den Keyser
				ende die Cueninghen die Uorsten ende Heeren 
				i.Tim.ij.  
			 Gheeft huer v ghenade dat si huer volc te recht regeren  
			 Gheeft Heer dat si mueghen houden vrede altijt  
			 En bewaertse van tweedracht en strijt   
			 Gheeft Heer ons Keyser een goet gheluck  
			 Helpt dat hy
				v woort niet en verdruck 
				ij.Tess.ij.  
			 Beschermt Heer
				alle ons Lantsheeren 
				Mat.vi.  
			 Met uwen
				heylighen geest so wiltse doch leeren 
				Ro.viij.  
			 Onser stadt raet en gantsche ghemeynt  
			 Die laet v o
				Heere beuolen zijn. 
				Col.iij.   
			 Allen v
				Christen helpt wt allen varen 
				Ro.xiij.  
			 Wilt die met
				uwen gheest bewaren 
				Eph.i.ij.  
			 Sterckt en behout
				die herten daer 
				Eph.v.  
			 Die noch zijn
				in ancxsten swaer 
				Ro.viij.  
			 Die naesten
				neempt in uwer handt 
				Iacob.i.  
			 Die weeuwen
				troost in huer ellendt. 
				i.Tim.v.   
			 De bevruchte vrouwe ende suyghende al  
			 Bewaert doch die kinderkens van ongheual  
			 Helpt oock alle die daer zijn cranck  
			 Dat huer ghelooft aen v niet en zij wanck  
			 Ende maecktse aen huer siel ghesont  
			 Ende troostse al inder lester stont.   
			 Och lieue Heer
				gheeft oock ghedult 
				Psal.iij.  
			 Alle die noch
				lijden sonder schult 
				Ro.viij.  
			 En verlostse wt der vyanden handt  
			 Huer ellende ende gheuanckenis went  
			 Troost die oock inder lester noot  

{==U2v==} {>>pagina-aanduiding<<}

			 Die daer moeten lijden de doot.   
			 Oock alle die
				ons vyandt zijn 
				Matt.vi.  
			 Uergheeft haer huer misdaet ende sonden  
			 Gheeft dat wy huer oock gheerne vergheuen  
			 Met alle menschen in vrede leuen  
			 Helpt dat alle sondaers huer bekeeren  
			 Wt
				herten gront v ghenade begheeren. 
				Iohan.i.   
			 O Heere die
				vruchten op dat lant 
				Ephe.ij.  
			 Die wilt ons
				gheuen dijn milde handt 
				Eph.iiij.  
			 En wiltse
				bewaren van haghel en schade 
				Collo.iij.  
			 Dat wijse te recht gebruycken gheeft die genade  
			 Dat si ons lichaem niet en beswaren  
			 Noch ons herte van v en keeren.   
			 O Iesus Cristus
				warachtich Godts soen 
				Rom.i.  
			 O Iesus Christis
				der ghenaden troon 
				Eph.i.  
			 O Iesus
				Christus ghy Godts Lam 
				Iohan.i.  
			 Dat der
				weerelt sonden droech en wech nam 
				Esai.liij.  
			 O ghy
				ghebenedide saet 
				Gene.iij.  
			 Uerlost ons
				doch van alle quaet. 
				Matt.vi.  


  
			 167. Een ander.


			 ONtwaeckt ghy herders van Israhel  
			 Die inden Heere v verblijt  
			 U schaepkens weyt na Gods beuel  
			 Wt rechter liefden met iolijt  
			 In gherechticheyt regeertse wel  
			 Beschermtse voor discoort en nijt  
			 Op dat gheen schaepkens en bliuen verloren  
			 Duer v onnacxsaemheyt verblent  
			 Want Godt salt eysschen hy heuet ghesworen  
			 Uan uwer hant seer pertinent.   
			 Wilt v schaepkens niet beswaren  
			 Maer bewaren voor alle verdriet  
			 Eyghen baet laet ommers varen  
			 En cleet v met haer wolle niet  
			 Want het zijn dieuen en moordenaren  
			 Soo Iohannes ons claer bediet  

{==U3r==} {>>pagina-aanduiding<<}

			 Maer als goey herders waecht v leuen  
			 U siele vooor v schaepkens stelt  
			 En wilt niet als den huerlinck beuen  
			 Die voor die woluen vliet int velt.   
			 Als den wolf aen allen hoecken  
			 Sijn stricken spreyt met veel gheschals  
			 Wilt v dan met Gods woort vercloecken  
			 Te strijen teghen die leeringhe vals  
			 Tverloren schaepken wilt neerstich soecken  
			 Nemet vlitich op uwen hals  
			 En brenghet ter rechter koyen binnen  
			 Als Christus onsen herder minioot  
			 Die voor zijn schaepkens wt minnen  
			 Ghestreden heeft tot inden doot.   
			 Christus is den herder vayliant  
			 Sijn siele hy voor zijn schaepkens set  
			 Hy heeft ghebonden der liefden bant  
			 Doen wy met sonden waren besmet  
			 Tserpent verwonnen met zijnder hant  
			 Dat ons hadde bracht in tsvyans net  
			 Hy is den wijnstock wy die rancken  
			 Hy is den rechten olijfboom soet  
			 Een middelaer is hy voor die crancken  
			 De wech der waerheyt het leuen goet.   
			 Ghy princelijcke schaepkens reyn  
			 Sijt oock niet rebel maer met accoort  
			 Bemint v herders int tsweerelts pleyn  
			 Die v leeren trechte Gods woort  
			 Gheeft hem ghehoor tis groot oft cleyn  
			 Int goet maer alle quaet versmoort  
			 Hier met orloof en wilt ten besten keeren  
			 Ons Araengierken slecht bedrijf  
			 Al zijn wy ionck wy sullen noch leeren  
			 Wt rechter liefden is ons motijf.  


  
			 168. Na die wijse. Ie [my] mon cuer.
 

{==U3v==} {>>pagina-aanduiding<<}


			 O Cristen broders ient  
			 Ghy die Christum bekent  
			 Blijft op dat fondament  
			 Daer en mach
				als Paulus seyt 
				i.Cor.iij.  
			 Gheen ander worden gheleyt  
			 Twelck is Christum alleen  
			 Blijft vast op
				desen steen 
				Esai.xxviij.  
			 En wilter niet
				af treen.   
			 En treckt
				gheen vreemt iock aen 
				ij.Cor.vi.  
			 Dat ghy eens hebt aenghedaen  
			 In dat doopsel
				op dien blijft staen 
				Gal.iij.  
			 Dat is Christus hoort zijn woort  
			 Gaet daer alleen na voort  
			 Hy is
				wten hemel ghedaelt 
				Ioan.vi.  
			 En hy heeft
				voor ons betaelt 
				i.Pe.ij.  
			 Die op
				verdiensten staet die dwaelt. 
				Ionan.ij.   
			 Daer ons die schriftuere af seyt  
			 Daer zijn wy toebereyt  
			 Al wt ghehoorsaemheyt  
			 Want wy weten dat ghewis  
			 Dat onghehoorsaemheyt is  
			 Een sonde als toouery  
			 Hoe Saul voer
				dat weten wy 
				i.Con.xv.  
			 Doorleest den text eens vry.   
			 Totten Hebreen
				leeft 
				Heb.xi.  
			 Die voormaels Godt hebben gheureest  
			 Sijn door tgheloof ghehoorsaem gheweest  
			 Ghelijkc oock Abraham  
			 Die den Soon
				der beloeften nam 
				Ge.xxij.  
			 Hy woude hem dooden snel  
			 Al na des heeren beuel  
			 Daer was hy toe bereyt seer wel.   
			 Siet oock op
				die schriftuer 
				Psal.xij.xviij.  
			 Sy is claer ende
				puer  
			 Wacht v voor den
				deesem suer 
				Matth.xvi.  
			 Want Gods woorten
				zijn perfect  
			 Wy weten ten is gheen sect  

{==U4r==} {>>pagina-aanduiding<<}

			 Laet ons daer
				acht op slaen 
				ij.Pet.i.  
			 Wy moghen daer wel opstaen  
			 Sy en sal ons niet versmaen.   
			 Ons mach daer
				comen het cruys 
				Mat.x.xxiiij.  
			 Tempeesten ende
				ghedruys  
			 Dat volcht
				dat gheloouighe huys 
				ij.Ti.iij.  
			 Wy en hebben hier gheen toe tijen  
			 Anders dan druck
				en lijen 
				Io.xvi.  
			 Maer het wort ons
				wel versoet 
				Mat.v.  
			 Door Christus
				beloften goet 
				Luc.vi.  
			 Die verstercken ons ghemoet.   
			 Wy weten het
				is bereyt 
				Io.xiiij.  
			 Dat hy ons
				heeft toegheseyt 
				Mat.xxv.  
			 Wy verwachtent met lijdsaemheyt  
			 Maer wy
				moeten door den druck eerst gaen 
				Act.xiiij.  
			 Alsoo hy oock
				heeft ghedaen 
				Lu.xxiiij.  
			 Isser hooft soo voor ghetreen  
			 Hoe souden
				anders die leen 
				Ephe.i.  
			 Want si zijn
				altsamen een 
				i.Cor.xij.   
			 Princelijcke broeders eersaem  
			 Ghy zijt een lichaem  
			 Een ghemeynte seer bequaem  
			 Christus isset
				thooft certeyn 
				Eph.i.v.  
			 Uan zijnder
				ghemeenten reyn 
				Collo.i.  
			 Hy heeftse ghereynicht hoort  
			 Door waterbadt
				int woort 
				Eph.v.  
			 Laet ons houden eendrachtich accoort.  


  
			 169. Na die wijse. Ick had een ghestadich minneken.


			 O Heer al inder eewicheyt  
			 Hoe zijn wy dus verstoort  
			 Want al in uwer voorsienicheyt  
			 Uoorsten is cleyn en groot  
			 Uander gheboorten inder doot  
			 O Heer almachtich Uader  
			 Leert ons alle gader  

{==U4v==} {>>pagina-aanduiding<<}

			 U belijen onsen noot.   
			 Wy zijn soo seer sorchuuldich  
			 Al in des weerels pleyn  
			 In lyden onuerduldich  
			 Want wy en weten niet certeyn  
			 O alder genadichste Heeren, van dat gelooue reyn 
			 
			 Willet ons doch leeren  
			 Want ghy hebt die macht alleyn.   
			 Dat ghelooue is groot van machte  
			 Dat seg ick v voorwaer  
			 Het maeckt den Lammen crachtich  
			 Den blinden siende claer  
			 Het is Gods gaue voorwaer  
			 O Heere van alder weerden  
			 Leert ons doch volheerden  
			 Int ghelooue verre en naer.   
			 O ghelooue sonder mincken  
			 Heel recht sidy vermaert  
			 O Heere wilt ons ghedincken  
			 Int goede na uwen aert  
			 Ons int ghelooue bewaert  
			 O vader tot allen vren  
			 Ghedinckt v creatueren  
			 Al inder heneuaert.   
			 O ghy geuer van allen goeden  
			 Uan hemel en eerde een Heer  
			 Alleen sidy mijn hoede  
			 Mijns hertsen prijs en eer  
			 Aen v staet al gheheel  
			 O Christe mijne bede  
			 Is dat ghy ons gheeft vrede  
			 Doort ghelooue aen onsen Heer. 


   
			 170. Na die wijse. Alle mijn ghepeys doet my soo wee.


			 
			 OCh wee des
				anxst die mi omuangen heeft 
				Dan.xiij.  
			 Die weerelt doet mi so menich verdriet  
			 Het vleesch dwelc altijt voor lijden beeft  

{==U5r==} {>>pagina-aanduiding<<}

			 Maect droefheyt ende claghe als hem druc
				geschiet  
			 Och waer sal ick vlieden mijn cracht is niet  
			 Die viant wil my heel vernielen  
			 Dus wil ick singhen een droeffelijck liet  
			 Tot den bruydegom mijnder sielen.   
			 Och Heer wilt
				mijns ghenadich zijn 
				Psal.v.  
			 Want ick
				verheffe mijn siele tot dy 
				Ps.xxv.  
			 Als ick v
				aenroepe o schepper mijn 
				Psalm.x[x]viiij.  
			 Och Heere
				soo en gaet doch niet verre van my  
			 Ontwaecket Heere
				hoe langhe slaept ghy 
				Psalm.xliiij.  
			 Ontwaect en
				verstoot ons niet teenemale  
			 O Heer der Heeren staet ons nv by  
			 Op dat ons ghelooue niet en fale.   
			 Gelijc
				slachschapen worden wy verworcht 
				Psalm.xliiij.  
			 Om uwent wille
				soo maectmen ons bloot  
			 O Heere nv weest
				my doch een vaste borcht 
				Psalm.lxxi.  
			 Gheeft my nv
				stercheyt in deser noot  
			 Wie sal ons
				scheyden van Gods liefde groot  
				Ro.viij.  
			 Druck anxst oft tribulatie  
			 Sweert vier noch water ia noch den doot  
			 En mach ons scheyden door zijn gracie.   
			 Die heer is met
				my ick en vreese niet 
				Psalm.c.xviij.  
			 Uan alle dat my
				die mensche doet  
			 Die Heere is met mi, om te helpen siet  
			 Ick sal sien minen lust aen mijn vianden verwoet 
			 
			 Tis beter te
				betrouwen opden Heere goet 
				  
			 Dan hem op
				menschen te verlaten  
			 Tis beter te hopen opden Heere soetPsalm.c.xviij.  
			 Dan op die Princen hooch van staten.   
			 Alle heydenen omuanghen my  
			 Maer inden naem des Heeren wil icxse verslaen  
			 Sy zijn mi al om ende om ghecomen by  
			 Maer door den Heere sullen si worden verdaen  
			 O Heere siet hoe si ons versmaen  
			 Ghelijck die bien si my omringhen  
			 Sy zijn geblust gelijc vier in doornen saen  
			 Maer inden naem des Heeren wil icxse al
				tonder bringen.   

{==U5v==} {>>pagina-aanduiding<<}

			 Men stiet my
				dat ick soude vallende zijn 
				Psalm.c.xviij.  
			 Maer die Heere
				hielp my door zijn machticheyt  
			 Die Heere is alleen die stercte mijn  
			 Mijnen lofsanck ende mijn salicheyt  
			 Daer is een stemme van vrolicheyt  
			 Int huys der oprechter soot is beschreuen  
			 Die rechte hant der Heeren bewijst stercheyt  
			 Die rechte hant des Heeren is hooch verheuen.   
			 Heere wie is
				onder die Goden ws gelijcke 
				Exo.xv.  
			 Wie is soo
				machtich in der heerlicheyt 
				Matt.vi.  
			 U is de cracht ende dat rijcke  
			 Uanden beghinne tot inder eewicheyt  
			 Ghy hebt v volck in dijner bermherticheyt  
			 Uerlost van Pharao tot onsen exempel  
			 Ende hebtse in v
				stercheyt 
				Exo.xv.  
			 Ghebrocht tot uwen heylighen tempel.   
			 Ick en sal niet steruen maer leuen altijt  
			 En vertellen dat werck des Heeren verheuen  
			 Die Heere heeft
				my wel ghecastijt 
				Psalm.c.xviij.  
			 Maer hy en heeft
				my die doot niet ouergegeuen  
			 Al worden wy nv aldus verdreuen  
			 Meynt niet dat God ons heeft verlaten  
			 Christus seyt selue men vintet geschreuen  
			 Om mijn woort
				sal v die werelt haten. 
				Matt.x.xxiiij.   
			 Doet my open die
				poorten der gerechticheyt  
			 Dat ick daer mach ingaen den Heer aenbeden  
			 Dat is die
				enghe poorte die totten leuen leyt 
				Mat.vij.  
			 Cristus heeft
				selue daer door ghestreden 
				Luc.xiij.  
			 Eenen wech van weynich menschen betreden  
			 Hy is seer
				enghe nau ende banghe 
				iiij.Esdr.vij.  
			 Op desen wech
				hebben so vele gheleden  
			 Die Cristus na
				hebben gheganghen. 
				Psalm.c.xviij.   
			 Den steen
				die den timmerlieden verworpen hiet  
			 Is gheworden
				tot eenen hoecksteen 
				Mat.xxi.  
			 Dat seluen is
				vanden Heere gheschiet 
				Mar.xij.  
			 Dwelck groot wonder voor onsen oogen scheen  
			 Het is van Christo gheschreuen alleen  

{==U6r==} {>>pagina-aanduiding<<}

			 Hy was ghesonden
				van sinen Uader 
				Luc.xx.  
			 Tot in zijn
				eyghendom maer so achten hem cleen 
				Ioan.i.  
			 Sy dooden hem als een misdader.   
			 Nv prijst den
				Heere o Ierusalem 
				Psalm.c.xviij.  
			 Die sinen gheest
				op v heeft wtghestort  
			 Ghy liefhebbers Cristi nv volghet hem  
			 Tredet
				hem na met dat sweert des geest omgort 
				Eph.vi.  
			 O volck dat doer
				den Heere salich wort 
				Deuter.xxxiij.  
			 Wilt nv
				vromelijcke strijden  
			 Onsen druck es cleyne, ons lijden es cort  
			 Uoor een soo grooten verblyden.   
			 Desen dach heeft den Heere ghemaect  
			 Laet ons
				verblyden en vrolijck daer in zijn 
				Psalm.c.xviij.  
			 Heft op v hooft
				ende siet onse salicheyt naect  
			 Laet ons nv vallen voor des Heeren aenschijn  
			 O Here helpt o heere latet ghelucken fijn  
			 Ghy zijt mijn God verhoort mijn bede  
			 Och Heere ontfanct doch den gheeste mijn  
			 In uwen eewighen vrede.  


  
			 171. Een ander.


			 O Dochter van Sion lief vercoren  
			 Fraey edel blinckende Diamant  
			 Schoon roose onder den doren  
			 Seer vruchtbaerlijck van my eerst geplant  
			 Siet nv hoe triumphant  
			 Al metter minnen brant  
			 Ic als bruygom uwer sielen hier  
			 Comt wt mijns Uaders lant  
			 Om v te doen bystant  
			 Want liefde is ons rechte banier   
			 Duer domloopen der stadt mijn chare  
			 En tsoecken met v wysheyt seer cleen  
			 En wort ghy my gheensins gheware  
			 Maer comt duer de wachters in gheween  
			 Dan in v ruste reen  
			 Ghelatentheyt certeen  

{==U6v==} {>>pagina-aanduiding<<}

			 Uindt ghy my saen met trooste bereijt  
			 Want ick moet zijn alleen  
			 Die leyt den eersten steen  
			 Uan de stat v hoochste salicheyt.   
			 Hierom segt my mijn duyue schoone  
			 Waer ghy weydt oft rustende zijt  
			 Op dat ghy van my crijcht te loone  
			 Mijn trouwe onser sielen iolijt  
			 Want siet des winters tijt  
			 Des viants macht en nijt  
			 Is duer my alleen schier heel vergaen  
			 Den somer diet al vrijt  
			 Dats mijn ghenade wijt  
			 Is ghecomen en sal blijuen staen.   
			 Den vijgeboom heeft cnoppen ghecreghen  
			 Mijn gauen heb ick gestort seer soet  
			 Den wijnstock is bloeyende bedeghen  
			 Mijn woordt duer reijn leeringhe vroet  
			 U wort al tot goet  
			 Op dat heel v ghemoet  
			 En herte sou hanghen vast aen my  
			 En wy saen metter spoet  
			 Duer liefde diet al doet  
			 Mochten woonen te enghady.   
			 Compt laet ons de vossen vanghen  
			 Die hier teghen zijn dach ende nacht  
			 Die de wijnberghen duer loose ganghen  
			 Dick verderuen en benemen haer cracht  
			 Die boos slanghen gheslacht  
			 Met svleeschs vernuft beuracht  
			 Seer bedrieghelijk in haer voortstel  
			 Die altijt onbedacht  
			 Mijn woorden goet en sacht  
			 Oock veruolghen en zijn rebel.   
			 Princersse ghy schoonste der vrouwen  
			 Wiens siele mijn herte bemint  
			 Stelt alleen v hope en betrouwen  

{==U7r==} {>>pagina-aanduiding<<}

			 Op my uwen alderliefsten vrint  
			 Dat zijn de borstkens kint  
			 Die van my zijn besint  
			 Aen v my lieflijck en aenghenaem  
			 Den Nardus ongheschint  
			 De Mirre reijn gheint  
			 Daer ick na hake met lust bequaem.  


  
			 172. Na die wijse. Tirannich werck vol archs gedronghen.


			 OCh Godt almachtich Uader van hier bouen  
			 Wy bidden v wilt ons doen onderstant  
			 Weest in onsen mont dat wi v mogen louen  
			 Ontsteect in ons der liefden brant  
			 Wy zijn op die bane triumphant  
			 In dijne hand  
			 Om voort te wandelen den rechten padt  
			 Tot dat nieuwe Ierusalem die schoone stadt.   
			 Die waerheyt
				leyt geuangen soo wy lesen 
				Ap.xxi.  
			 Wie het quaet
				wil laten ende doen dat goet 
				Esai.lix.  
			 Moet nv alle mans beroouinghe wesen  
			 Maer wie mach ons scheyden vander liefden soet  
			 Druck anxt,
				veruolch, perikel, sweert oft gloet 
				Ro.viij.  
			 O Heere vroet  
			 U versmaetheyt achten wy voor beter schadt  
			 Dan alle sweerelts vrucht want den loon is
				plat.   
			 Och Heere leert ons doen al v behaghen  
			 Want in ons en vinden wy niet dan quaet  
			 Drijft ons voort met dijnen geest sonder vertragen  
			 Doen sprack tot my die Heere delicaet  
			 Ureest niet
				Iacops wormken cleyn hoopken verstaet 
				Esa.xli.  
			 Uolcht mijnen raet  
			 Nv heb ick v
				inder proeuen ghestelt 
				Sap.iij.  
			 Dat rijck der
				hemelen lijdet ghewelt. 
				Mat.xi.   
			 Hoort ghy
				belaste ick wil v ontladen 
				Mat.xi.  
			 Alle goede gauen
				van mi ghegheuen zijn 
				Iaco.i.  

{==U7v==} {>>pagina-aanduiding<<}

			 Laet v
				ghenoeghen met mijnder ghenaden 
				ij.Cor.xij.  
			 Ghy sult noch aenschouwen mijn claer aenschijn  
			 Houdt dat ghy
				hebt vreest niet der slanger fenijn 
				Apoc.iij.  
			 Den Uader mijn  
			 Heeft v ghegeuen den heylighe gheest  
			 Strijdt cloeckelyck teghen dat ghecroonde beest.   
			 Maer als wy
				doen al dat wy behooren 
				Apoc.xij.  
			 Onnutte
				knechten soo blyuen wy 
				Luc.xvij  
			 Nv moet ghy Heere dijn ghenade oorboren  
			 Sterct ons ghelooue wy werden vry  
			 Sweerelts wijsheyt verdoempt ons dus staet ons by  
			 Want alleene ghy  
			 Hebt die
				persse voor ons ghetreden swaer 
				Esa.lxiij.  
			 Ghy zijt onse
				toeulucht ende middelaer. 
				i.Tim.ij.   
			 Alle onse boosheyt hebt ghy ghedregen  
			 Om ons te
				verlossen wt alder noot 
				Esa.liij.  
			 Alsmen v belaste ghy hebt ghesweghen  
			 Als een
				onnosel lammeken ghinc ghy ter doot 
				i.Pet.ij.  
			 In v es
				ghebleuen sulck een liefde groot 
				Act.viij.  
			 Door dijn wonden root  
			 Gout noch siluer en hebben wy niet ghecost  
			 Maer met
				dijn heylige bloet hebt ghy ons verlost. 
				i.Pet.i.   
			 Och heere wie en soude v niet vreesen  
			 Want voor v
				moeten buyghen alle knyen 
				Apo.xv.  
			 Ghy en laet
				ons niet als bedructe weesen 
				Philp.ij.  
			 Maer als
				een beschermer so compt ghy ons besien 
				Io.xiiij.  
			 Och lieue kinders wilt wettelijck stryen  
			 En die waerheyt belyen  
			 Dit lyden en
				sal ons en hayr niet schaen 
				ij.Ti.ij.  
			 Als wy met God in vruchden sullen gaen.   
			 O Cristus helpt onse crancheyt draghen  
			 Ghy kent toch onsen inwendighen strijt  
			 Salich zijt ghi die nv weent doet Lucas gewagen  
			 Maer wee die
				hier met lachen en maken iolijt 
				Luc.vi.  
			 Sy sullen weenen en huylen den eewighen tijt  
			 Maer v lieden verblijt  
			 Ghy wtuercoren o ghy cleynen hoop  

{==U8r==} {>>pagina-aanduiding<<}

			 Die werelt hout verre den erchsten coop.   
			 Och Christus
				ghy zijt ten hemel opgheuaren 
				Mat.xvi.  
			 By
				dynen Uader ghy ons rechtueerdich maect 
				Lu.xxiiij.  
			 Soo die schriftuere claer can openbaren  
			 Daer ghy die hemelsche glorie smaect  
			 Die v voor die
				menschen niet en versaect 
				Mat.x.  
			 Alsoo ghy spraect  
			 Sult ghy belyden in des hemels troon  
			 Ende gheuen
				haer die croon des leuens schoon. 
				Luc.xij.   
			 Och heere
				ende God wilt nv ons lyden aenschouwen 
				Apoc.ij.  
			 Helpt uwe kinderen wt desen torment  
			 Alleen op v staet alle ons betrouwen  
			 Maect ons volstantich tot inden ent  
			 Wy zijn dat
				werck en ghy dat fondament 
				i.Cor.iij.  
			 Och Heere ient  
			 Door v ist
				ghelooue blyuen staen 
				Lu.xxiij.  
			 Wilt onsen gheest in dijnen handen ontfaen.  


  
			 173. Een ander.


			 O Uleesch quaet van manieren  
			 Ghy valt my altijts rebel  
			 Qualijck can ick bestieren  
			 U torment en v ghequel  
			 Waer ick gae ghy met my gaet  
			 Mijnen wille weder staet  
			 U boos begheeren en valschen raet.   
			 Soudick altijts ghedooghen  
			 Dat ghy my voor ooghen lecht  
			 Ghy sout my doen verdrooghen  
			 Dynct v dat wesen recht  
			 Mijn ghenouchte ghy benijt  
			 Mijn steruen is v iolijt  
			 Ghy bekijft mij als ick ben verblyt.   
			 Ghy en cont niet ghevroeden  
			 Dat des weerelts lust verdwijnet  
			 En dat al huer goeden  

{==U8v==} {>>pagina-aanduiding<<}

			 Niet en zijn dat wesen schijnt  
			 Want wat eest dan ooghen moet  
			 Lust der ooghen die verdoet  
			 Die smake van dat eewighe ghoet.   
			 Sy en zijn niet verloren  
			 Al die rijck hebben gheweest  
			 Abraham eerst al voren  
			 Was rijcke alsoomen leest  
			 Isaac en Iacob me  
			 Dauid hadde rust en vre  
			 Wie triumpheert soo Salomon de.   
			 Dat waren al figueren  
			 Uan dat toecomende was  
			 Die nv niet en wilt trueren  
			 In dees weerelt broosch als glas  
			 Met Christum lyden verdriet  
			 Die en sullen singhen niet  
			 Dat eewich ghenoechghelijck liet   
			 Machmen niet blyde wesen  
			 En Godt behaghende zijn  
			 Moeten si zijn verknesen  
			 Druck lijden swaer ghepijn  
			 Die Gods rijck sullen ontfaen  
			 Dat en can ick niet verstaen  
			 Hoe sout met de weerelt dan gaen.   
			 O vleesch met uwen ooghen  
			 Gods werck ghy niet mercken en cont  
			 Ghy moet v anders pooghen  
			 Dat sinen gheest in v woont  
			 Daer met v naect swaren noot  
			 Lyden en tormenten groot  
			 Thelsche vier en die eewighe doot.   
			 Ghy sout my wel doen rasen  
			 Met uwen droeuighen sanck  
			 Het schijnt het zijn al dwasen  
			 Die tvleesch niet en maken cranck  
			 Secht Paulus niet wilt verblien  

{==X1r==} {>>pagina-aanduiding<<}

			 Met den blijden tallen tien  
			 Waerom en mach dan gheen vruecht geschien.   
			 Dat en moecht ghy niet trecken  
			 Tot uwen voordeel voorwaer  
			 Men mach met dwoort niet ghecken  
			 Want tis louter ende claer  
			 Blijde zijn is Gods consent  
			 Maer niet met de weerelt blent  
			 Want sulcke blyschap neempt quaden ent.   
			 Ick en can niet begrijpen  
			 Al tghene dat ghy my preeckt  
			 Als mijn ooghen zijpen  
			 Hopen dencken my ontbreect  
			 Maer als mijn herteken verhuecht  
			 Al mijn leden zijn veriuecht  
			 Ick dancke Godt dan wel van zijn duecht.   
			 Ghy en cont Godt meer dancken  
			 Alst naar uwen wille compt  
			 Ten si dat ghy die rancken  
			 Afsnijt daer ghy v af compt  
			 En dat uwen lust versterft  
			 U natuere en sin verderft  
			 Gods rijck ghy nemmermeer en verwerft.   
			 Wilt ghy my nv doen steruen  
			 Als mijn tleuen my wel lust  
			 De doot sal wel duerkeruen  
			 Mijn herte dus weest gherust  
			 Als die compt ick moeter an  
			 Steruen sal ick ymmers dan  
			 Daer en ontgaet wijf kint noch man.   
			 Steruen dat moet ghy leeren  
			 Eer de doot v ouerualt  
			 Want tis tghebot des Heeren  
			 Wee hem die daer teghen halt  
			 Swijcht snoy vleesch stinckende mes  
			 Christus die dat leuen es  
			 Sterft selue om onsen wille expres.   

{==X1v==} {>>pagina-aanduiding<<}

			 Mach mijn claghen niet baten  
			 Soo willick rusten mijn hooft  
			 Ende mijn beroemen laten  
			 Want mijn macht vindick beroeft  
			 Tgaet met my
				anders dant plach 
				Roma/  
			 Dat ick wille, ick niet en mach  
			 Dus kiese ick voor best een goet verdrach  


  
			 174. Na die wijse. Ic sal v met vruechden openbaren.


			 O Sion wilt v vergaeren  
			 Doet blinckende clederen aen  
			 Uerbeydt den
				Heere de heyrscharen 
				Apo.xix.  
			 Siet hy sal comen saen  
			 Dat eynde alder dinghen  
			 Is nv ghecomen
				by 
				Apo.xxij.  
			 Ontwaect
				wilt wten slaep ontspringhen 
				i.Pet.iiij.  
			 Soo maect v Christus vry.   
			 Hoort ghy zijn
				stemme heden 
				Eph.v.  
			 Soo en
				verherdt v herte niet 
				Heb.[x]iij.iiij.  
			 Als si inder
				woestynen deden  
			 Daerom datse die Heere verliet  
			 Sy en quamen niet inder rusten  
			 Dit is gheschreuen tot onsen vermaen  
			 Op dat ons
				gheen quaet en soude lusten 
				i.Cor.x.  
			 Soo alst Israel heeft gedaen.   
			 En wilt niet
				murmureren 
				i.Cor.v.  
			 Teghen den Heere dijnen God  
			 Laet ons oock Christum niet tempteren  
			 Maer onderdanich wesen zijn ghebot  
			 Wy zijn gheworden deelachtich  
			 Christus in des
				Uaders schoot 
				Heb.iij.  
			 Houden wy zijn wesen warachtich  
			 Uolstantich tot inder doot.   
			 Weest dancbaer vroech en spade  
			 Doet den bant
				der liefden aen 
				Col.iij.  
			 Uersuymt niet
				die groote ghenade 
				Heb.xij.  

{==X2r==} {>>pagina-aanduiding<<}

			 Die v Christus heeft ghedaen  
			 Die
				weerelt sal haer verblyden 
				Ioan.xvi.  
			 Maer ghy sult trueren en droeuich zijn  
			 Want si
				moeten al veruolghinghe lijden 
				ij.Ti.iij.  
			 Die in Christo
				gheloouende zijn. 
				Iaco.v.   
			 O broeders weest lanckmoedich  
			 Staet int ghelooue bidt ende waect  
			 Al rasen v vyanden verwoedich  
			 Die
				toecompst des Heeren die naect 
				Apoc.[iij].  
			 Siet hy compt inden wolcken  
			 Alle ooghen sullen hem sien  
			 Dan sal onder alle volcken  
			 Groot weenen en claghen gheschien.   
			 U naect een bitter claghen  
			 Ghy veruolghers ouer al  
			 Wat sult ghy doen in dien daghen  
			 Als v God besoecken sal  
			 Ghy meynt ons te beswaren  
			 Maer v
				straffinghe naket schier 
				Psal.i.  
			 Onsen God sal
				haest openbaren 
				Psa.c.x.  
			 Uoor hem gaet een verslindende vier.   
			 Hy sal zijn vyanden legghen  
			 Tot zijnder voeten banck  
			 Dan
				sullen die quade segghen 
				Sapien.v.  
			 Seer swaer was onsen ganck  
			 Dan sullen die gherechtighe fijn  
			 In grooter volstanticheyt staen  
			 Teghen die daer ongherechtich zijn  
			 En haer
				verdruckinghe hebben ghedaen. 
				Sapi.v.   
			 Dan sullen die quade suchten  
			 Groot beclaghen sal daer gheschien  
			 Dit zijn si die wy deden vluchten  
			 Ende nv in glorie sien  
			 Och wy [ontstimmighe] dwasen  
			 Hebben ghemist den rechten padt  
			 Wy seyden dese lieden rasen  
			 Maer si hebbent recht voor ghehadt.   
			 Dan sal haer de moet ontsincken  
			 Als si sullen sien der sonden loon  
			 Maer de
				gherechtighe sullen blincken 
				Mat.xiij.  
			 Ghelijck die sonne in haers Uaders troon  
			 O ghy verstroeyde Israelijten  
			 Weest vrijmoedich totten eynde fijn  
			 Al wilt v nv
				dat beest verbyten 
				Apo.xij.  
			 Godt die Heer sal v rechter zijn.   
			 Daer sult ghy hooren alle gader  
			 Als Christus v
				bruydegom seyt 
				Matth.x.v.  
			 Ghy ghebenedide van
				minen Uader  
			 Dat rijck is v bereyt  
			 Maer tot zijnder slincker siden  
			 Sal hy spreken met wreeden moet  
			 Gaet wech ghy vermaledide  
			 Uan my inder helscher gloet   
			 Siet daer worden si verdreuen  
			 Die ter weerelt waren seer groot  
			 Maer die
				gherechtighe sullen eewich leuen 
				Sap.v.  
			 Want si leden ter weerelt noot  
			 Naer der goddelooser ghedachten  
			 Sullen si haer
				oordeel ontfaen 
				Sap.iij.  
			 Die den rechtueerdighen verachten  
			 Ende zijn vanden Heere ghegaen.   
			 O Heere weest doch onse toeuerlaet  
			 Aensiet ons lyden om dijnen naem  
			 O
				Christus weest doch onse Aduocaet 
				i.Ioan.ij.  
			 Maeckt ons uwen Uader bequaem  
			 O Uader Godt ende Heere  
			 O Princelijcke maiesteyt  
			 U si alleen lof
				prijs en eere 
				Apoc.i.  
			 Nv en tot inder
				eewicheyt. 
				Iuda.i.  


  
			 175. Een ander.


			 ONse Uader in hemelrijck  
			 Die ons alle gader heet ghelijck  
			 Broeders zijn ick roep v aen  

{==X3r==} {>>pagina-aanduiding<<}

			 En wilt dat ghebeden van ons haen,  
			 Gheeft dat niet bidt alleen mijnen mont  
			 Helpt dattet comt van herten gront.   
			 Gheheylighet worde den name dijn  
			 Dijn woort by ons helpt houden reyn  
			 Op dat wy moghen leuen heylichlijck  
			 Na dijnen name weerdelijck  
			 Behuet ons Heer voor valsche leere  
			 Dat arm verdoelt volck hem bekeere.   
			 Het come dijn rijcke tot deser tijt  
			 En duert hier nae in eewicheyt  
			 Die heylighe gheest die woon ons by  
			 Met sine ghauen menigherley  
			 Des duuels toren en groot ghewelt  
			 Heer breect voor hem dijn kerc onthelt.   
			 Dijnen wil ghesciede Heer God also gelijc  
			 Op der aerden als in hemelrijc  
			 Gheeft ons verduldicheyt in lijdens tijt  
			 Ghehoorsaem te zijn in lief en leyt  
			 Weert ende keert alle vleesch en bloet  
			 Dat teghen dijnen godlijken wille doet.   
			 Gheeft ons huden ons daghelicx broot  
			 En wat my behoeft tot lyues noot  
			 Behuet ons Heer voor onurede ende strijt  
			 Uoor siecten ende voor dieren tijt  
			 Dat wy in goede vreden staen  
			 Dat sorge ende ghiericheyt van ons gaen.   
			 Alle onse schulden vergheeft ons Heer  
			 Dat si ons niet en bedroeuen meer  
			 Als wy ooc onse schuldenaren  
			 Haer schult en feel vergheuen gheern  
			 Te dienen maect ons al bereyt  
			 In gherechtigher liefden in eenicheyt.   
			 En vuert ons Heer in versoekinghe niet  
			 Als ons die boose gheest aensiet  
			 Ter rechter oft ter slincker hant  
			 Helpt ons den stercken wederstant  

{==X3v==} {>>pagina-aanduiding<<}

			 Int ghelooue vastende wel gherust  
			 Ende duer des heylighen gheester troost.   
			 Uan allen oeuel ons verlost  
			 Tzijn die tijt ende daghen boos  
			 Uerlost ons van die eewighe doot  
			 Ende helpt ons inder lester noot  
			 Bereyt ons Heer een salich eyndt  
			 Neempt onse siele in dynen handen.   
			 Amen dat is het worde waer  
			 Sterct onse ghelooue ommers daer  
			 Op dat wy oock niet en twijfelen daer aen  
			 Dat wy hier mede ghebeden haen  
			 Wt dijn woort inden name dijn  
			 Soo sprecken wy dat amen fijn.  


  
			 176. Een ander.


			 ONs weghen//ter deghen  
			 Heer recht voor v bereyt  
			 Uwen goddelijcken seghen  
			 Gheeft ons Heer sonder verbeyt  
			 Dat wy recht staen  
			 Uast op v baen  
			 Ende houden v sermoon  
			 Want sonder Heer v helpe  
			 Soo en connen wy
				niet ghedoen. 
				Io.xv.   
			 Te voren//verloren  
			 Soo waren wy alle ghelijck  
			 Door Adams
				wederhooren 
				Gene.iij.  
			 Ghestooten wt Gods rijck  
			 Maer doen
				Christus quam 
				Heb.ix.  
			 Ende hy wech
				nam 
				Collo.i.  
			 Al onse sonden
				swaer 
				Apoc.i.  
			 Alleen door zijn verdiensten  
			 Heeft hy ons ghereynicht claer.   
			 Onse sonden//die vonden  
			 Den throon van
				vruechden vast 
				Gen.iij.  
			 Nv is hy ons van God ghesonden  

{==X4r==} {>>pagina-aanduiding<<}

			 Die draecht al onse sonden last  
			 Dat beloofde saet  
			 Ons toeuerlaet  
			 Hy maect
				ons [met] hem ghemeen
				i.Tim.ij.  
			 Hy es alleen ons middelaer  
			 Byden Uader en anders gheen.   
			 Prince//beminse  
			 U aerden vaetkens broos  
			 Uoor v wtuercoren kinse  
			 Al is haer leuen boos  
			 Wy cranck als riet  
			 Wy en vermoghen
				niet 
				Ioan.xv  
			 Tot v Heer willen wy vlien  
			 Sijn wy in liefden vierich  
			 Het moet al door v gheschien.  


  
			 177. Na die wijse. Uoor Ghent daer is gesonghen van
				vruechden een goet nieu liet.


			 O Menschen wilt v bekeeren  
			 Ende niet meer sonden en doet  
			 Want die ooghen des Heeren  
			 Sien op die rechtuaerde soet  
			 Die naer na zijn woort leuen  
			 En haer met hem beraen  
			 Die sullen zijn verheuen  
			 Ende die croon des leuens ontfaen.   
			 Wilt oock met vast betrouwen  
			 Staen op des Heeren woort  
			 En zijn gheboden houwen  
			 Oprecht alsoot behoort  
			 Ende daer niet af scheyden  
			 Om lijden oft eenighen noot  
			 Maer veel lieuer wilt strijden  
			 Uoor die waerheyt tot in die doot.   
			 Christus die is die waerheyt  
			 Die dore om in te gaen  
			 Tot die eewighe waerheyt  

{==X4v==} {>>pagina-aanduiding<<}

			 Des hemels, wilt dese ontfaen  
			 En nv daer in verhueghen  
			 En scheydt van haer nemmermeer  
			 Wandelt in haer weghen  
			 Want si is die eewighe eer.   
			 Die waerheyt licht so clare  
			 Uoor henlieden diese bemint  
			 Haer iock en is niet sware  
			 Om draghen, dit wel versint  
			 Uoor alle Gods wtuercoren  
			 Die daer wandelen inden gheest  
			 Die haer stemme recht hooren  
			 Sy en vreesen gheen tempeest.   
			 Dit en can hy niet beuroeden  
			 Die hem seluen niet en versaect  
			 Dat die hemelsche goeden  
			 Gods waerheyt soo lieflijck smaect  
			 So moetmen eerst al voren  
			 Uerclaren dat leuen quaet  
			 En van nieus zijn herboren  
			 So Ioannis int derde staet.  
			 Uerhuecht en wilt verblijden  
			 Ghy die van nieus herboren zijt  
			 Loeft God tot allen tijden  
			 Als ghy om die waerheyt lijt  
			 Weest vroom en wilt niet vreesen  
			 Want Christus die Heere seyt  
			 Ick en sal v niet laeten weesen  
			 Mijn eewich rijcke is v bereyt.  
			 Prince looft God tot alle tijden  
			 Die Heere ghebenedijt  
			 Stelt alle afgoderye besijden  
			 Ionck en oudt wie dat ghy zijt  
			 Al ist dat si v ueruolghen  
			 Om Gods woort tot alder tijt  
			 Ghy en moecht niet zijn verbolghen  
			 Maer lijdtsamich wie dat ghy zijt.  


  

{==X5r==} {>>pagina-aanduiding<<}

			 178. Na die wijse. Hoort altesamen bidt ende waect.


			 O Heere aensiet toch al mijn lijden groot  
			 Gheeft my nv stercheyt in deser noot  
			 Op dat ick niet en beswijcke  
			 Maect my volstantich tot inder doot  
			 Dat ick van v
				waerheyt niet en wijcke. 
				Matth.x.xxiiij.   
			 Op God staet
				alle mijn hope alleyn  
			 Maect my van alle mijn sonden reyn  
			 Wilt mijn
				ghelooue vermeeren 
				Lu.xvij.  
			 Uan v compt alle mijn hulpe ghemeyn  
			 O almachtich Heere der Heeren.   
			 O Uader vergheeft my alle mijn schult  
			 Ick weet dat ghy
				my niet verlaten en sult 
				Mat.vi.  
			 Maect my doch los van mijnen sonden  
			 Ghy hebt my met uwen gheest veruult  
			 Wie can v goetheyt doorgronden.   
			 O Heere van v
				coempt alle mijn salicheyt 
				Psa.lxij.  
			 Wilt my verlossen niet langhe en beyt  
			 Mijn stercte mijnen steen verheuen  
			 Mijn
				toeulucht heb ick op v gheleyt 
				Psa.xviij.  
			 Ghy en sult my nemmermeer begheuen.   
			 O God mijn
				siele is in my bedroeft 
				Psa.xlij.  
			 U goddelijcke helpe si behoeft  
			 Mijnen steen waerom hebdy my verlaten  
			 Helpt my o Heere niet en vertoeft  
			 Want vele zijnder die my haten.   
			 Wat bedroeft ghy
				v siele mijn 
				Mat.x.  
			 Waerom wilt
				ghy in my so truerich zijn 
				Psa.xliij.  
			 Stelt v betrouwen op den Heere  
			 Ghy sult noch aenschouwen zijn claer
				aenschijn  
			 Uwen druck sal in blyschap verkeeren   
			 Ghy
				ghelouighen weest nv verblijt 
				Ioan.xvi.  
			 Al eest dat ghy cleyn van ghetale zijt  
			 Wie can v
				deeren ofte letten 
				Luc.xij.  
			 Eest dat God
				den Heere voor ons strijt 
				Ro.viij.  

{==X5v==} {>>pagina-aanduiding<<}

			 Wie wil hem teghen ons dan setten.   
			 Die Heere is stercker dan Casteel oft slot  
			 O Heere weest my een beschermende Godt  
			 Teghen alle mijn boose vianden  
			 Ghy zijt o
				Heere mijn deel en lot 
				Psa.xvi.  
			 Uerlost my
				vander leeuwen tanden. 
				Psa.xxij.   
			 O Heere
				machtich inden strijt 
				Ps.xxiiij.  
			 O hooftman
				Israels die ons beurijt 
				iiij.Esdr.xvi.  
			 O Godt na v heb ick
				verlanghen  
			 Uwen dienaer die hier veruolghinge lijdt  
			 Wilt hem toch in v rijck ontfanghen.  


  
			 179. Na die wijse. Laet ons den Lantman louen.

 
			 O Godt al inden troone  
			 Sijn zij niet sot en dul  
			 Den Bel beluyckende schoone  
			 Den goeden vetten smul  
			 Haer costelijcke tresooren  
			 Al teghen Gods ghebodt  
			 Hoe hooghe hoe edel gheboren  
			 Bedrijuen sulcken spot  
			 Want tzijn sotten meer dan sot.  
			 Die meester maeckt een beelde  
			 Naer swinckels maeten ees  
			 Hy bringht hem tzijnder weelden  
			 Ia tzijnder baten vlees  
			 Boter keese en eyeren  
			 Dat is des smaeckers Godt  
			 Al zijnt ter weerelt vleyeren  
			 Sy bedriuen sulcken spot  
			 Want tzijn sotten meer dan sot.  
			 Sy hebben
				nuessen om riecken 
				Psa.cxv.  
			 En voeten si en connen niet ghaen  
			 Men versoeckse voor die siecken  
			 Sy en hebben gheen baet ontfaen  
			 Sy staen beghout bepeerelt  

{==X6r==} {>>pagina-aanduiding<<}

			 Al zijn si vert en rodt  
			 Sy zijn schoon al voor de weerelt  
			 Maer valegelijc voor Godt//want tzijn
				sotten etc.   
			 Het zijn gherekent slichten  
			 Die binnen der sonnen schijn  
			 Gaen ontsteken lichten  
			 Uoor die gheene die niet en sien  
			 En spijse draghen om teten  
			 Die noyt en hadden beschot  
			 Noch hebben si haer vermeten  
			 Te houwen sulcken spot//want tzijn sotten etc.  
			 Die haer te cruypen pooghen  
			 En voeten hebben om gaen  
			 Stuypen nighen en booghen  
			 Uoor blocken die daer stom staenBar.vi.  
			 Hout steenen si becleyden  
			 Sy ontrecken den armen tlot  
			 Die weerelt si verleyden  
			 Met haren valschen spot  
			 Want tzijn sotten meer dan sot.  
			 Als si in quellagien leuen  
			 En haecken na den tijt  
			 Al tot beuaerden si sneuen  
			 Al om te worden quijt  
			 Al tot die stomme afgoden  
			 Int babelonissche cot  
			 Tis teghen Gods gheboden  
			 Schout ghy alsulcken spot  
			 Want tzijn sotten meer dan sot.  
			 Den Psalm hondert vijftien  
			 Diemen ten propoeste leest  
			 Ghy wijse van ongiene  
			 U siel heer by gheneest  
			 Leest Baruch in zijn leste  
			 Daer vindy tbeste tslot  
			 En Daniel in zijn seste  
			 Schout ghy alsulcken spot  

{==X6v==} {>>pagina-aanduiding<<}

			 Want tzijn sotten meer dan sot.  


  
			 180. Na die wijse Laet ons met sanghe nv gaen verblyden.

			 O Heer der Heeren//v alleen salmen eeren  
			 Ghy zijt onsen trooster in aller noot  
			 Die v lof vermeeren//willen si persequeren  
			 Beschimpen bespotten en brengen ter
				doot  
			 O Heere helpet draghen ons lyden groot  
			 Hier in dit lijden//Heer wilt ons verblijden  
			 Dat wy
				vromelijck strijden, ghewapent en niet bloot. 
				Eph.vi.   
			 Nv moeten wy vechten//als vrome knechten  
			 O Heer ende God wilt ons doen onderstant  
			 Ghy openbaert den
				slechten//v woort te rechten 
				Mat.x.  
			 En gheeft ons den
				gheest tot eenen onderpant 
				Ephe.i.  
			 Om te beeruen dat beloofde lant  
			 O Heer wilt op ons letten//en laet ons niet
				verpletten  
			 Uan die haer teghen ons setten, met water sweert oft
				brant.   
			 Lucas gaet ons
				verclaren//vreest niet ghy cleyne scharen 
				Luc.xij.  
			 Het rijck is v al van tbeghinne belooft  
			 Als sinen
				oochappel sal hy ons bewaren 
				Sacha.ij.  
			 Daer en sal van ons onsen haren, niet een
				zijn berooft  
			 In dien ghy vastelijck aen hem ghelooft  
			 Laet varen
				menschen glosen//wacht v voor den boosen 
				Mat.vij.  
			 En
				worpt voor haer geen roosen, so en wordy niet verschoo[ft]
				Ioan.xvi.   
			 Die weerelt sal
				haer verblijden//in dese tijden 
				Mat.x.  
			 Ende houden ons voor dwaes ende sot  
			 Men sal ons benyden//aen alle syden  
			 Om dat wy dienen den eenighen Godt  
			 Hierom moet
				ghy zijn alder werelt spot 
				i.Cor.iiij.  
			 Laet v deelachtich maken//wilt Christum niet versaken  
			 Om bernen oft
				om blaken, beschout alleen dit lot. 
				Psa.liiij.   
			 Al schijnen wy hier verlaten//die Heer compt ons te baten  

{==X7r==} {>>pagina-aanduiding<<}

			 Wy en
				zijn gheen weesen o Iacops wormkens hoort
				Ioan.xiiij.  
			 Sijt neder van staten//breect nv die aerde vaten  
			 Laet nv claer lichten dat Euangelijs woort  
			 Recht
				onsteken door die nieuwe herboort 
				Ioan.iij.  
			 Die oude flessche
				wilt lesen//die moet ghebroken wesen 
				Marc.i.  
			 Den nieuwen wijn gepresen//en mach niet zijn versmoort.   
			 Na een weynich schreyen//sal ons die Heer bereyen  
			 Ende afwasschen
				al onse tranen swaer 
				Ap.vij.  
			 Ghy bedroefde
				wilt wat beijen//ghi sult v haest vermeijen 
				Luc.vi.  
			 Want God die heuet voor v bereyt voorwaer  
			 Gheen
				oor en hoordet gheen ooch en sach so claer 
				i.Cor.ij.  
			 Die voor den
				rijm schroomen//die sneeu sal ouer haer comen 
				Iob.vi.  
			 Het zijn onvruchtbaer boomen//soo Iob seyt openbaer.   
			 Die dit Liedeken dichten//die Heer wil hem
				verlichten  
			 Sijn vlees dat is alsoo cranck  
			 Om sinen naesten te stichten//met een
				open ghedichte  
			 Om te
				worden een rechte wijnranck 
				Ioan.xv.  
			 O vrinden altesamen nemet in danck  
			 Hier mede wil
				ick dit enden//wort siende o ghy blenden 
				Ps.xliiij.  
			 Hoe die Heer
				ons gaet senden//als een schaep totter slachbanck. 
				Ro.viij. 


  
			 181. Na die wijse. Aenhoort al mijn gheclach.


			 O Christus Iesus soet  
			 O leuende fonteyne  
			 Ick bidt v door ootmoet  
			 Gheeft my der gracien vloet  
			 Neempt my in v behoet  
			 Want in mijnen teghenspoet  
			 Sijdij minen troost alleyne.   

{==X7v==} {>>pagina-aanduiding<<}
 
			 O Iesus der Christene schat  
			 Ende cracht der Seraphinnen  
			 Leyt my den rechten pat  
			 Al in ws hemels stat  
			 Mijns leuens ben ick mat  
			 Doet op der liefden bat  
			 Besprayt mijn hert van binnen.   
			 O God der Enghelen vruecht  
			 Des sondaers hoep en trouwe  
			 Ick heb mijn ionghe iuecht  
			 Uersleten in groote onduecht  
			 Mijn hert nochtans verhuecht  
			 In v want ghy wel muecht  
			 Dats blusschen allen mijnen rouwe.   
			 O Coninck der Coninghen groot  
			 Die ick met herten minne  
			 Troost my al duer v doot  
			 In mijnder lester noot  
			 Opent my wuen schoot  
			 O warachtich hemels broot  
			 Sterckt my toch mijn vijf sinnen.   
			 O Prince goet eerbaer  
			 Ghy zijt vol duechden rijcke  
			 Tot v sucht ick seer swaer  
			 Aenhoort toch mijn misbaer  
			 Toont my v licht seer claer  
			 Brengt my met v eenpaer  
			 Hier bouen in tshemels wijcke.   
			 Mer die dit Liet eerst sanck  
			 Een weeuwe was hueren name  
			 Sy was oock dicwils cranck  
			 Al teghen hueren danck  
			 Uiel si in svlees bedwanck  
			 O Godt verlosse eer yet lanck  
			 Segt al met huer toch Amen.  


  
			 182. Na die wijse. Ick had een ghestadich minneken.

 
			 O Heere al inder eewicheyt  
			 Hoe zijn wy dus verstoort  
			 Want het al in v voorsienicheyt  
			 Uoorsien is cleyn en groot  
			 Uan der gheboorte tot in der doot  
			 O Heere almachtich Uader  
			 Leert ons alle gader  
			 U belijden in
				onsen noot. 
				Mat.x.   
			 Wy zijn soo seer sorchfuldich  
			 Al in dit aertsche pleyn  
			 In lyden onuerduldich  
			 Wy en weten niet certeyn  
			 Uan dat ghelooue reyn  
			 Dalder ghenadichste Heere  
			 Willet ons toch leeren  
			 Want ghy hebt die macht alleyn.   
			 Dat ghelooue is
				groot en machtich 
				Mat.ix.  
			 Dat segghe ick v voorwaer  
			 Het maeckt den Lammen crachtich  
			 Den blinden siende claer  
			 Het is Gods gaue
				voorwaer 
				Eph.ij.  
			 O Heere van alder weerden  
			 Leert ons toch volheerden  
			 In tghelooue voor ende naer.  
			 O ghelooue sonder mincken  
			 Wel te recht sidy vermaert  
			 O Heer wilt ons ghedincken  
			 Int ghelooue na uwen aert  
			 Ons in tghelooue bewaert  
			 O Uader tot allen vren  
			 Ghedenckt v creatueren  
			 Al inder henen vaert.  
			 O ghy gheuer van alle goeden  
			 En verlaet ons nemmermeer  
			 Maer wilt ons toch behoeden  
			 Uan alle valsche leer  
			 Na v staet alle ons begheer  

{==X8v==} {>>pagina-aanduiding<<}

			 O Christus alle mijn bede  
			 Ist dat ghy ons gheeft vrede  
			 Door tgeloof aen onsen Heer.  


  
			 183. Na die wijse. Hoe luyde sanck die leeraer opter thinnen.


			 O Heere die inden hemel zijt gheseten  
			 Aenhoort ons claghen ouer al  
			 Wilt onser niet vergheten  
			 Behoet v schaepkens voor misual  
			 Die woluen briesschen sonder ghetal  
			 Sy willen ons siele eeten.  
			 O Heer nv seyndt v gracie hier beneden  
			 U Godlijck woort doch blijcken laet  
			 In dorpen en oock in steden  
			 Ons hert is gheheel tot desperaet  
			 Wy bidden ons Heer dat ghy ons versaet  
			 Ende leert ons Heer v reden.  
			 O Heer ontwaeckt en wiltet niet gedoghen  
			 Ons hert is gheheel van minnen cout  
			 Wilt ghy ons doch verhoghen  
			 Met v Godlijck woort seer menichfout  
			 Dat ghy dat in ons herte bout  
			 Soo vast maer als ghy moghen.  
			 Die op v betrouwen en sult ghi niet verlaten  
			 Die spotters en kennen v weghen niet  
			 Wilt onse schult aenuaten  
			 Uerlost v schaepkens wt haer verdriet  
			 Die viant die heeft zijn nette ghespreyt  
			 Sy zijn die v weghen haten.  
			 O kersten siel stelt v betrou op den Heere  
			 U beschermer v verlosser sal hy zijn  
			 Wilt v tot hemwaerts keeren  
			 Uerbeyt zijn hulpe in allen termijn  
			 Hy is alleen ons medecijn  
			 Sy dolen die ons anders leeren.   
			 Des Heeren borden en zijn niet swaer te
				dragen  

{==Y1r==} {>>pagina-aanduiding<<}

			 Sijn iock is soet zijn last is licht  
			 En wilt v niet versaghen  
			 Ist dat ghy in zijn weghen sticht  
			 Soo sal hy openen v ghesicht  
			 En beschermen ons van sduyuels laghen.  
			 Iesus heeft geseyt ten sal hem niet
				berouwen  
			 Al die beladen zijt die come tot my  
			 Mijn gracie sal op v douwen  
			 Ick sal v versoeten en maken bly  
			 Ende oock van alle sonden vry  
			 Wilt mijn gheboden houwen.   
			 O edel Prins wy bidden v door ootmoeden  
			 Ghy die een warachtich herder zijt  
			 [U] schaepkens wilt behoeden  
			 Beschermpt ons voor des duyuels spijt 
Want ghy ons verlost hebt ende beurijt 
Ende ghecocht met uwen bloeden. 


  
184. Na die wijse O Heere Godt begnaedighe my.


ONs ghelooue staet vast op Godes gebot 
Wy gheloouen en bekennen een eewich GodtGen.xxi. 
Een almachtich Uader van weerden 
Een schepper van hemel ende eerden 
Daertoe verlaecken wy Antecrists rijckGen.i. 
Met alle zijn ghemaecte Goden ghelijck 
Uan gout siluer oft broode 
Deser gheen en helpen in noode 
Wy roepen met betrouwen aen God onsen Heer 
Hem behoort alleen die prijs ende eerApo iiij. 
Hy is bermhertich ouer zijn ghemeyn 
Al die hem vreesen van herten reyn 
Sal hy zijn ooghen niet afkeeren.  
Wi gheloouen in eenen Iesum Christum schoon 
Als eenen eenighen gheboren soonIoan.i. 
[E]en metten Uader wy belyen 

{==Y1v==} {>>pagina-aanduiding<<}


			 Hy was van
				eewighen tijen 
				Mich.v.  
			 Dat ghelycke
				beelt zijns Uaders is hy 
				Col.i.  
			 Een schijnsel van zijnder heerlicheyt vry  
			 Metten Uader is
				hy een int wesen 
				Ioan.x.  
			 Als die wysheyt Gods ghepresen  
			 Dit is
				alleen dat warachtich woort 
				Ioan.vi.  
			 Daer door die
				weerelt is ghemaect hoort 
				Ioan.i.  
			 Die Propheten
				spraecken door sinen gheest 
				ij.Pet.i.  
			 Want inden
				beghinne heeft hy gheweest 
				Ioan.i.  
			 Seer heerlijck by sinen Uader.   
			 Desen Soon en
				heuet gheen roof gheacht 
				Phil.ij.  
			 Dat hy hadde metten Uader ghelycke macht  
			 Hy is een machtich Heere  
			 Dese ghinck hem seluen verneren  
			 Sijnen Uader die was hy onderdaen  
			 Hem seluen heeft hy te buyten ghegaen  
			 Op der aerden is hy ghecomen  
			 De ghedaente eens knechts aenghenomen  
			 Wy gheloouen dat
				hy ontfanghen is 
				Mat.i.  
			 Al van den
				heylighen gheest ghewijs 
				Luc.i.  
			 Een reyn
				Ionckvrou heeft hem ontfaen 
				Esa.liij.  
			 Wie mach die
				reyn gheboorte verstaen 
				Ioan.i.  
			 Dat woort is vleesch gheworden.   
			 Dit is onse
				salichmaker reyn 
				Ephe.ij.  
			 Die den vrede ghemaect heeft alleyn  
			 Tusschen ons en sinen Uader  
			 Hy versoent zijn ghemeynte te gader  
			 Door hem compt
				ons die victorie heen 
				i.Cor.xv.  
			 Des vyants hooft
				heeft hy vertreen 
				Eph.ij.  
			 Ons
				ouertredinghe ghedraghen 
				Esa.liij.  
			 Ueel smerten met
				grooten slaghen 
				Matth.xxvij.  
			 Onder Pontio
				Pilato is hy ghedoot  
			 Ghecruyst ghestoruen met lijden groot  
			 Al inden
				gratie is hy ghedaen 
				Rom.iiij.  
			 Ten derden daghe
				weder op ghestaen 
				Matth.xxviij.  
			 Om ons
				onrechtuerdicheyts wille.   
			 Daer na vertoonde hy hem menich mael  

{==Y2r==} {>>pagina-aanduiding<<}

			 By zijnen vrienden princepael  
			 Dien ghinck hy daghelijcx verblijen  
			 Dat hy alsoo moeste lijen  
			 Dit
				heeft hy haer wt den Propheten verhaelt 
				Mar.xvi.  
			 Ende heeft haer met schriftuer vertaelt  
			 Al dat sy noch niet en verstonden  
			 Dat verclaerde sinen godlycken monde  
			 Daer na segghen vele broeders voorwaer  
			 Dat hy
				opsteech byder Enghelen schaer 
				Lu.xxiiij.  
			 By zijnen Uader ter rechter hant  
			 Niemant en
				mach nv comen te schandt 
				i.Pet.ij.  
			 Al die op desen Soon betrouwen.   
			 Wy gheloouen
				dat hy weder comen sal 
				Mat.xxv.  
			 Om te rechten die leuende ende dooden al  
			 Al die om sinen
				naem lyden 
				Ap.vij.  
			 Die
				sullen haer dan verblyden 
				Sapien.v.  
			 Dan sullen die goddeloose droeffelijc staen  
			 Uoor den rechter stoel Christi sonder waen  
			 Als zijn wtuercoren verheuen  
			 Sullen een
				oordeel helpen gheuen 
				Mat.xix.  
			 Ghy ghebenendyde verblijt v ghelijck  
			 Dan suldy besitten dat eewighe rijck  
			 Dan salder niet meer trueren zijn  
			 Alle veruolch
				ende sware pijn 
				Mat.xxv.  
			 Sal dan in
				vruechden verkeeren. 
				Apo.vij.   
			 Wy gheloouen oock inden heyligen geest  
			 Eenen vertrooster van Cristus ghemeijnte meest  
			 Als een leermeester tot alle stonden  
			 Is hy van
				Christo ghesonden 
				Act.ij.  
			 Dese selfde is metten Uader een  
			 Ende metten Soon
				alledry ghemeen 
				i.Ioan.v.  
			 Een vercondigher van alle saken  
			 Die ons
				salich moghen maken 
				Ioan.xvi.  
			 Wy bekennen ooc een heylighe kercke groot  
			 Beseghelt met
				Christus bloede root 
				Eph.v.  
			 Dat
				welcke is Gods ghemeente claer 
				Act.xx.  
			 Die ghemeenschap der heylighen eenpaer  

{==Y2v==} {>>pagina-aanduiding<<}

			 Dees hebben verghiffenis der sonden.   
			 Wy verwachten
				oock een verrijsenis 
				i.Co.xv.  
			 Der dooden, ouer alle menschen ghewijs  
			 Alle die oyt leuen ontfinghen  
			 Sullen vander doot ontspringhen  
			 Die basoenen sullen blasen met groot gheschal  
			 Dan sullen wy voortcomen sal  
			 Onsterffelijck [niet] op desen  
			 Want wy sullen verwandelt wesen  
			 Die
				gherechtighe sullen blincken in claren schijn 
				Mat.xiij.  
			 Met sonderlinghe claerheyt fijn  
			 Dan sullen die
				Goddeloose truerich staen 
				Sapi.v.  
			 Die wtuercoren met Christum gaen  
			 Int eewighe leuen Amen.   
			 Een doopsel
				bekennen wy in desen tijt 
				Matth.xxviij.  
			 In Christus naem
				ghebenedijt  
			 Tot prijs des Uaders alleyne  
			 Metten heylighen gheest ghemeyne  
			 Den gheloouighen is dit toe gheseyt  
			 Tot een bewijs van ghehoorsaemheyt  
			 Ende moeten die
				weerelt verlaten 
				Rom.vi.  
			 Om een nieuwe
				leuen te vaten 
				i.Pet.iij.  
			 Dat water en maect den menschen niet reyn  
			 Het versekert die conscientie alleyn  
			 Ende treden alsoo in tverbont van Godt  
			 Gherechtich lijcken nae Godes ghebodt  
			 Sonder ghelooue ist alleen sonde.   
			 Den ouden Adam moet zijn ghedoot  
			 Begrauen met
				Christum inder noot 
				Ro.xiiij.  
			 Om weder op te
				verrysen 
				Rom.vi.  
			 Een nieuwe leuen te bewysen  
			 Dese penitencie
				ende waere boet 
				Act.ij.  
			 Die eerst voor allen wesen moet  
			 Want gheen mensche ten daghe  
			 Die sonder
				ghelooue God behaghe 
				Heb.xi.  
			 Soo vele daer recht zijn ghedoopt bequaem  
			 Hebben
				Christum inden doop aenghedaen
				Galat.iij.  

{==Y3r==} {>>pagina-aanduiding<<}

			 Ende hebben beloften van salicheyt  
			 Door tghelooue soo ist haer toegheseyt  
			 Mercket hier die Christen ghemeynte.   
			 Tot
				een recht auontmael is ons begheert 
				Ephes.v.  
			 Soo Christus
				selue heeft gheleert 
				Matth.xxvi.  
			 Als hy zijn
				lichaem ghinck schencken  
			 Synen doot
				daer by te ghedencken 
				Ma.xiiij.  
			 Dat broot dat wy breken met een ghemoet  
			 Is de
				ghemeynschap des lyues Christi goet 
				i.Cor.xi.  
			 Wy vele zijn
				een broot crachtich 
				Eph.iiij.  
			 Na den mael wy een broot zijn deelachtich  
			 Den kelck des nieuwen Testament  
			 In Christus bloede wel bekent  
			 Wert zijn ghemeynte gheschoncken daer  
			 Tot een ghedachtenisse waer  
			 Uan Christus groote weldaden.   
			 Hier mede is mijn belydinghe gheendt  
			 Uan mijnen ghelooue int corte bekent  
			 Dit is de waerheyt puere  
			 Na wtwijsen der schriftuere  
			 Elck beproeue hem seluen ghewis  
			 Want daer maer een ghelooue en is  
			 Een fondament
				van trouwen 
				i.Cor.ij.  
			 Daer alle Christen op bouwen  
			 Ick bidde alle broeders wt liefden seer  
			 Ende alle susters inden Heer  
			 Dat si schouwen alle valschen schijn  
			 Uerkeerde leeringhen en dat boose fenijn  
			 Daer door die siele wert vergheuen.  


  
			 185. Na die wijse. Beminder der consten.


			 ONtwaect mijn beminde bruyt wtuercoren  
			 Spoeyt v naer v bruydegoms lusthof playsant  
			 Wilt na gheen ander vrede boelkens sporen  
			 Hout v alleen in mijn liefde gheplant  
			 Ick wil uwer sielen zijn een onderstant  
			 Ick sal v mijn trouwen inder eewicheyt  

{==Y3v==} {>>pagina-aanduiding<<}

			 En inder rechtueerdicheyt seer habondant  
			 Soo v duer de Propheet is toegheseyt.   
			 O mijn alderliefste laet v liefde rijsen  
			 Compt eet mijn broot en drinckt minen wijn  
			 Die ick heb ghemengt om v te veriolysen  
			 Compt tot die wateren als ghi dorstich sult zijn  
			 Al en hebdy gheen gelt compt coopt v medecijn  
			 Ick wil v gheuen des seker zijt  
			 Mijn seluen op dat ghy in goeden schijn  
			 My ghelijck sout zijn tot uwer profijt.  
			 Mijn suster wilt v bruydegom betrouwen  
			 En vreest oock niet in uwer meester noot  
			 Ick weet dat ghy arm allendich zijt vol rouwen  
			 Ia met veel sonden belast totter doot  
			 Maer ick sal betalen v schulden cleyn en groot  
			 Ist dat ghy v seluen my ouer gheeft  
			 Want ick ghedaelt ben wt mijns vader schoot  
			 Op dat ghy in eewicheyt met my leeft.  
			 Reyn Lely bloeme neycht na my v ooren  
			 Mijn weerste vrindinne mijns hertsen bruyt  
			 Ick heb voor v ghemaeckt langhe te voren  
			 Mijn Mirre met mijn welrieckende cruyt  
			 Ghy weet wel dat ick v alleen besluyt  
			 Onder tdecksel mijnder vloghelen ient  
			 Op dat v vyanden die daer zijn wt  
			 Om v te bederuen worden gheschent.  
			 Oorlof Princesse willet ons vergheuen  
			 Al zijn wy slecht in consten eenpaer  
			 Wt rechter liefden hebben wy dit bedreuen  
			 Om v te verblyden in dit nieuwe Iaer  
			 Met het kindeken Iesus v bruydegom eerbaer  
			 Die v en ons allen minst en meest  
			 Duer zijn groote bermherticheyt claer  
			 Wil verleenen zijnen heylighen gheest.  


  
			 186. Na die wijse. Haer borstkens in haren boesem.


{==Y4r==} {>>pagina-aanduiding<<}


			 OCh vrienden altesamen  
			 Ghy die daer vreest den Heer  
			 Laet ons toch Christum niet schamen  
			 Oft hy soude
				ons schamen weer. 
				Mar.viij.   
			 En laet ons toch
				niet vreesen 
				Luc.ix.  
			 Die tlichaem
				dooden hier 
				Mat.x.  
			 Maer hem die de
				siele ghepresen 
				Luc.xij.  
			 Mach worgen int eewighe vier.   
			 Smenschen handen moghen wy ontulien  
			 Maer Gods hant niet ontgaen  
			 Dus laet ons hem alleen ontsien  
			 En doen dat hy wil hebben ghedaen.   
			 Al die Godt
				salich willen leuen 
				ij.Tim.iij.  
			 In Christo Iesu het
				is waer  
			 Die moeten worden verdreuen  
			 Ueruolcht seyt Paulus openbaer.   
			 Esaias seyt
				daer en bouen 
				Esai.lix.  
			 Wie van zijn quade weghen afkeert  
			 Die moeten zijn allemans roue  
			 Gods volck moet hier zijn ghepersequeert.   
			 Die
				rechtueerdighe moet veel lijden 
				Psalm.xxxiiij.  
			 Soo die
				schriftuere vermelt  
			 Het compt van alle siden  
			 Dat die christenen worden ghequelt.   
			 Uerbeyt met lijdtsamicheden  
			 Des Heeren dach coempt aen  
			 Dan sullen die rechtueerdighe hoort reden  
			 In grooter
				volstanticheyt staen. 
				Sap.v.   
			 Laet ons toch daer op hopen  
			 En verwachten oock met lijdtsaemheyt  
			 Den camp
				volherdich lopen 
				Heb.xij.  
			 Die ons is voorgheleyt.   
			 Och vrienden liefste ghepresen  
			 Die vrede Gods moet ons blyuen by  
			 My dunckt het moet ghescheyden wesen  
			 Och lieue bidt doch hertelijck voor my.  


  

{==Y4v==} {>>pagina-aanduiding<<}

			 187. Na die wijse. Veriubeleert v ghy Uenus ionghen.


			 O Crancheyt des vlees nv wilt v trueren laten  
			 En wilt v ooghen inden hemel slaen  
			 U menschelijcke crancheyt regeert nv al by maten  
			 Want ghy moet door Christum totten Uader
				gaen.   
			 O Christelijcke broeders nv houdt Gods woort in weerden  
			 Die crancheyt des vleeschs gheuoelende zijt  
			 Om onsen wille soo daelde die Heere ter eerden  
			 En is voor ons ghegaen in eenen bitteren strijt.   
			 
			 Uan een suyuer maechdeken so wilde hi
				zijn geboren  
			 Die Heere die niemant en can verstaen  
			 O cranheyt des vlees ghi had ooc moeten
				smoren  
			 En die eewighe doot haddy moeten ontfaen.   
			 Mocht onse cranheyt yet hebben verworuen  
			 En dat duer ons quaem eenighe salicheyt  
			 Soo waer de Heer te vergheefs ghestoruen  
			 Inder eewicheyt heeft hyt ons al bereyt.   
			 Godt kent zijn schapen en si hooren zijn stemme  
			 Niemant en machse trecken wt zijnder hant  
			 Sijn woort alleen hoort, want God ghetuycht van hem  
			 En heeft ons verlost van des duyuels bant.   
			 O cranckheyt des vleeschs en weset niet soo bloode  
			 Al gheuoeldy in v der hellen pijn  
			 Wat dinghe waer Christus die Heere van noode  
			 Als ghy seluer meyndet perfeckt te zijn.   
			 Door eenen mensche waren wi al verwesen  
			 En moesten die eewighe doot ontfaen  
			 Duer eenen mensche zijn wy al verresen  
			 En sullen duer hem in glorien gaen.   
			 Die in Christus salich willen leuen  

{==Y5r==} {>>pagina-aanduiding<<}

			 Moeten veruolghinge lijden zijt dies wel vroet  
			 Al beghint ons vleesch daer voor te beuen  
			 Door lijden compt ons zijn eewicheyt goet.   
			 Wie soude ons moeghen trecken  
			 Uan die liefde die hy tot ons inder eewicheyt draecht  
			 Hy gheneest al onse sondighe vlecken  
			 Wantet zijn goetheyt alsoo behaecht.   
			 O edel mensche wilt toch hier op achten  
			 En wilt Christum altijt volghen naer  
			 By Godt den Uader sal hy v verwachten  
			 Onslaet v van alle sorghen ende ander vaer.   
			 Die Princelijc Prinche houdt in v memorie  
			 Want sonder hem en vermuechdy niet  
			 Duer zijn gracie comen wy in zijn glorie  
			 Want alle vleesch is cranck alsoomen wel siet.  


  
			 188. Na die wijse. Een strijt heb ick van binnen.


			 O Heer wilt
				Syon ontfermen 
				Psal.c.ij.  
			 U lieue ghetrouwe bruyt  
			 Aenhoort doch al haer kermen  
			 En wiltse verlossen wt  
			 De handen van haer wederpartij  
			 O Heere Godt
				der goden 
				Ps.xcvij.  
			 Uerlost ons en maeckt ons bly.   
			 Ghy lieden die den Heere  
			 Uan herten
				beminnet bloot 
				Ps.xcvij.  
			 Wilt haten dat boose seere  
			 Dat teghen die siele stoot  
			 Want die Heere die bewaert seer wel  
			 Die sielen zijnder knechten  
			 Uan der hant der booser ghequel.   
			 Den
				gherechtighen is opgheghaen 
				Ps.xcvij.c.xij.  
			 Een licht int
				duyster claer  
			 Want hy is vanden slaep opghestaen  
			 En verresen
				vander doot voorwaer 
				Ephe.v.  
			 Hier om wilt maken groot den Heer  

{==Y5v==} {>>pagina-aanduiding<<}

			 Ghy alle die verlichtet zijt  
			 Uan Christus rechte leer.   
			 O Heer hoe langhe
				wilt ghy heele 
				Psalm.lxxxix.  
			 U aensicht
				verberghende zijn  
			 Want daer zijnder soo vele  
			 Die teghen ons spouwen fenijn  
			 O Heere die
				versmaetheyt aenhoort  
			 Uan alle die
				v nauolghen  
			 Die si draghen al om v woort.   
			 O Heere wy hebben verlanghen 
				Esa.xxx.  
			 Al na v eewich rijck 
				Psa.c.iij.  
			 Wilt ons ghebet ontfanghen  
			 Die tot v roepen al ghelijck  
			 O Heer wilt senden uwen gheest  
			 Op dat hy mach vertroosten  
			 Die v verwachten minst ende meest.   
			 Prijst den Heer sine knechten  
			 Ghy die zijn welbehaghen doet  
			 Want die Heer sal den oprechten  
			 Seer ghenadelyck en soet  
			 Hanteren en
				vertroosten fijn 
				Psalm.lxxxiiij.  
			 En niet goets
				en sal ghebreken  
			 Die sonder smette leuende zijn.   
			 Wel den volck
				tot allen daghen 
				Ps.xxxiij.c.xliiij.  
			 Diens die
				Heere een Godt es  
			 Want die Heere heeft goet behaghen  
			 Aen alle zijn knechten expres  
			 Maer aenden goddeloosen fel  
			 Sal hy die wraecke betalen  
			 En doodense met eewich ghequel.   
			 Looft den Heere
				O Iherusalem 
				Eccl.xij.  
			 Syon prijst dijnen Godt groot  
			 Die v bekeert
				heeft door zijnder stem 
				Psal.c.xlviij.  
			 En door zijn
				ghenade bloot  
			 Ende heeft v oock eewich beurijt  
			 Dus willet hem aenbeden  
			 En louen en prijsen tot alder tijt.  


  

{==Y6r==} {>>pagina-aanduiding<<}

			 189. Een ander


			 ONtwaeckt ghy edel gheesten  
			 Al die Gods woort bemint  
			 En die daer ligghen en slapen  
			 Al in haer sonden quaet  
			 Want ons is ghegheuen  
			 Schriftuer ons dit ontbint  
			 Een kint is ons ghecomen  
			 Al duer des Uaders raet  
			 Die Propheten doen vermaen  
			 Dat hy is wt ghegaen  
			 Duer zijn eyghen cracht  
			 Een maecht heeft hem ontfaen  
			 Duer den ghelooue saen  
			 Heeft si hem ter weerelt bracht  
			 Uerblijt v nv ghy herderkens  
			 Seer simpel int ghemeyn  
			 Uan die mueghentheyt des Heeren  
			 Die ons wort gheopenbaert  
			 Want ons is gheboren  
			 Christus dat edel greyn  
			 In Bedeleem der stede  
			 Maeckt v alle derwaerts  
			 Dies si met vrolijch een  
			 Sijn al daer naer ghetreen  
			 Met haesten groot  
			 Sy saghen hem teer van leen  
			 Ghewonden naer doude seen  
			 Als op zijns Moeders schoot.  
			 Symeons beloefte  
			 Die is nv al gheschiet  
			 Tserpents hoot is
				vertreden 
				Gene.[iij].  
			 Met al zijn voortstel  
			 Daerom ghy cleyn vergaderinghe  
			 En verschrickt v niet  
			 Want hy is v gheschoncken  

{==Y6v==} {>>pagina-aanduiding<<}

			 Den God van Israel  
			 Weest nv seer wel ghemoet  
			 Hy heeft ghestort zijn bloet  
			 Hier wel op let  
			 Al duer zijn liefde soet  
			 Die tonswaerts is soo goet  
			 Heeft hy al onse sonden verplet.   
			 Loff opperste Prinche  
			 Des sondaers medecyn  
			 Ghy die daer waert ghegeesselt  
			 En aende cruyce gheraempt  
			 En hebt v daer toe vernedert  
			 Als een cleyn kyndekyn  
			 Anders hadden ons die sonden  
			 In sduyuels slot ghepraemt  
			 Heer die daer bouen zijt  
			 Eeuwich ghebenedijt  
			 Tsondaers middelaer  
			 Iont ons sonder respijt  
			 Nv en tot alder tijt  
			 Een salich nieuwe Iaer.  


  
			 190. Na die wijse. Het sweer tis wter scheyden.

 
			 ONtwaect sprint
				wten slape 
				Ephes.v.  
			 Al die in sonden ligghen versmoort  
			 En doet aen der Christen wapen  
			 Op dat ghy Gods
				gramscap gestoort 
				Eph.vi.  
			 Moecht ontulien, en ontfanghen confoort  
			 En dat eewich rijck ghepresen.  
			 Die ghetrou sal wesen totter doot.  
			 Diens sal die
				croone wesen. 
				Apo.ij.   
			 Hierom sondaers wilt v bekeeren  
			 Uan uwen
				boosen weghen quaet 
				Tob.xiij.  
			 En wilt soecken Godt den Heere  
			 Soo suldy zijn versaedt  
			 En hy sal zijn v toeuerlaet  

{==Y7r==} {>>pagina-aanduiding<<}

			 En
				v liden sal hy ghenesen 
				Apoc.xx[v].  
			 Die ghetrou sal
				wesen totter doot 
				Apo.ij.  
			 Diens sal die croone wesen.   
			 Laet
				ons den Heere gaen volghen 
				Mat.xvi.  
			 Want
				hy is ons voor ghegaen 
				Mar.viij.  
			 Al is Sathan op ons verbolghen  
			 Als wy vast op Christum staen  
			 En hem oock niet af en gaen  
			 Soo en deruen wy niemant vreesen  
			 Die ghetrou sal wesen totter doot  
			 Diens sal die croone wesen.   
			 Die
				op den Heere betrouwen 
				Apoc.ij.  
			 Die
				sullen vast blyuen staen 
				Psalm.[c].xxv.  
			 En van zijn woort
				niet en verflouwen  
			 Door lyden en doer versmaen  
			 Want si die cracht van hem ontfaen  
			 En zijn licht is in haer gheresen  
			 Die
				ghetrou sal wesen totter doot  
			 Diens sal die croone wesen.Apoc.ij.   
			 Hoe
				soet is o Heere v woort  
			 Die oprecht van
				herten zijn 
				Psal.[c].xix.  
			 Meer dan honich gheuet haer confoort  
			 Die sielen der armer dijn  
			 Doer Sion wel op dit termijn  
			 O
				Heer wilt haer sonden vergheuen  
			 Die ghetrou sal wesen totter doot 
				Psal.[li].  
			 Diens sal die croone wesen.   
			 Wt den ghenen
				die daer setten 
				Apo.ij.  
			 Haer hope al op
				den Heer 
				Psal.xi.  
			 En niet en keeren totten besmetten  
			 Noch totter valscher leer  
			 Maer gheeft God alleen lof prijs en eer  
			 Die en sal niet worden verwesen  
			 Die ghetrou sal
				wesen totter doot 
				Apoc.ij.  
			 Diens sal die croone wesen.   
			 Het is een salighe offerhande  
			 Gods gheboden
				te mercken aen 
				Ecc.xxxv.  

{==Y7v==} {>>pagina-aanduiding<<}

			 En wech te gaen van alderhande  
			 Ongherechticheden saen  
			 Dat sal den Heer seer wel aenstaen  
			 Dat
				wy van quaet scheyden in desen 
				ij.Cor.vi.  
			 Die ghetrou sal
				wesen totter doot 
				Apoc.ij.  
			 Diens sal die
				croone wesen. 
				Lu.xvij.   
			 O Princelijcke Uader  
			 O Heere der Heeren groot  
			 Sterct ons ghelooue alle gader  
			 Die v van herten soecken bloot  
			 Want die weerelt doet ons soo menighen noot  
			 Om dat wy v woort volghen, en lesen  
			 Die ghetrou sal wesen totter doot  
			 Diens sal die
				croone wesen. 
				Apo.ij.  


  
			 191. Een ander.


			 O Mensche aenhoort//des Heeren woort  
			 Ende wilt niet dwalen  
			 Gaet dus niet voort//want ghi vermoort  
			 U siele te malen  
			 Wie na den vleesch leeft  
			 Serteyn hy sneeft//den Apostel schreeft  
			 Dat hy moet steruen  
			 Wie hem tot God noch gheeft  
			 Die mach gracie verweruen.  
			 Gheeft v tot God//die daer zijt bespot  
			 Al voor v sonden  
			 Hout zijn ghebot//dat is het slot  
			 Wilt die schriftuer doorgronden  
			 Wy moeten afkeeren van quaet  
			 En doen vroech en laet//dat de scriftuere raet  
			 Wilt daer na hooren  
			 Eer v den tijt onder gaet  
			 Wert van nieus herboren.  
			 Wy moeten voorwaer//leert ons Cristus claer  
			 Uan nieus herboren werden  
			 Het is openbaer//ghy moghet lesen daer  

{==Y8r==} {>>pagina-aanduiding<<}

			 Ioannes int derden  
			 Oft wy en moghen int rijcke Gods niet gaen  
			 Soo wy verstaen//door Cristum vermaen  
			 Dat niet en mach lieghen  
			 En siet zijn woort wel aen  
			 Het en sal v niet bedrieghen.  
			 Laet ons al ghemeyn//op Gods woort pleyn  
			 Onse leuen voeghen  
			 Wy worden certeyn//groot en cleyn  
			 Uan dees menschen bedroeghen  
			 Daer ons ouders op stonden bloot  
			 Sy achtent groot//des menschen ghebot  
			 Gheen quaet sy en dachten  
			 Och vrienden verstaet den cloot  
			 Wout ghy daer op achten.  
			 Antekerst leer//is nv al seer  
			 In de weerelt ghecomen  
			 Hy is inden weer//teghen God den Heer  
			 Met allen zijn droomen  
			 Soo ons Ioannes seyt, met goet bescheyt  
			 Dat hy wtleyt  
			 Nv zijnder veel Antecristen  
			 Haer leeringhe is wijt ontspreyt  
			 Met allen haer listen  
			 Hy domineert//hy triumpheert  
			 Opten dach van heden  
			 Hy is wat verneert//maer niet heel onteert  
			 Ueel houter zijn seden  
			 Inden heylighen schijn is hy ghestelt  
			 Hy hout dat velt//al met ghewelt  
			 Soo wy beuinden  
			 Ueel weten wat schriftuer vermelt  
			 Ende sy loopen als blinden.  
			 O menschen gheslacht//slaet nv doch acht  
			 Op het woort des Heeren  
			 Wee hem die hier lacht//hy schreyen verwacht  
			 Wilt v van wellust keeren  

{==Y8v==} {>>pagina-aanduiding<<}

			 Wie hier schreyt sal worden verhuecht  
			 Die eewighe vruecht//is hem toe ghevuecht  
			 Uan anbeghinnen  
			 Wat comptet by des weerelts ghenuecht  
			 Als wijt versinnen  
			 Al wat men siet//den duert toch niet  
			 Het is tijtlijck vergaende  
			 Uruecht en verdriet//watter weerelt gheschiet  
			 Ten blijft niet staende  
			 Maer dat ons Christus heeft bereyt  
			 Hoort mijn bescheyt//inder eewicheyt  
			 Is dat duerachtich  
			 Wort ghy in temtacie gheleyt  
			 Weest dit ghedachtich.  
			 Oorlof hier van//het gheen dat ick can  
			 Dat moet ick wt gheuen  
			 Ick hope hier an//en staet gheen man  
			 Diet vint beschreuen  
			 Wt liefden heb ickt ghedicht  
			 Het is goet diet sicht//mijn gheest die vlicht  
			 Tot allen menschen  
			 Wert yemant hier door ghesticht  
			 Dat waer alle mijn wenschen.  


  
			 192. Na die wijse ick segghe adieu.


			 ONtwaeckt alle ghelijck  
			 Wilt Christum leeren kinnen  
			 Want zijn eewich rijck  
			 Heeft hy ons ghegheuen wt minnen  
			 En heeft ons alleen salich ghemaeckt  
			 Die na zijn woort te rechte haeckt  
			 En dat niet en versaect//en dat niet en versaect  
			 Met den nieuwen Iare, Gods leeringe smaect.  
			 Al wordy hier benijt  
			 Om het rechte woort vol eeren  
			 Christus naem belijt  
			 Uoor Coninghen,Princen, en Heeren  

{==Z1r==} {>>pagina-aanduiding<<}

			 En wilt niet vreesen wat ghy doet  
			 Die cracht des gheests sal v de woorden goet  
			 Ingheuen metter spoet//ingheuen metter spoet  
			 Die ghy hem sult segghen hebt goeden moet  
			 Hy is den wech seer reyn  
			 De waerheyt en dat leuen  
			 Sy comen al certeyn  
			 Byden Uader hooch verheuen  
			 Die aen zijn woort te rechte hout  
			 Ende ander valsche afgoden schout  
			 Uan siluer oft gout//van siluer oft gout  
			 Den soon des menschen alleen betrout.  
			 Wilt dach ende nacht  
			 Sijn goddelijck woort vercleeren  
			 Uoor den vyperen gheslacht  
			 En wilt v niet verueeren  
			 Al wordy veruolcht zijt vry ghestilt  
			 Cristus is v stercke en uwen schilt  
			 Als ghy vechten wilt//als ghy vechten wilt  
			 Teghen valsche Propheten haer macht die smilt.  
			 Ghelooft den Uader vast  
			 Hy heeft ons sinen soone ghegheuen  
			 Op den vyant niet en past  
			 Want hy heeft hem verdreuen  
			 Hy en mach v niet crencken een hayr  
			 Die Godt vetrout is sonder vaer  
			 Broeders eenpaer//broeders eenpaer  
			 Hebt malcanderen lief int dit nieuwe Iaer.  


  
			 193. Na de wijse. Nieupoort hout v vast.


			 PAulus dat wtuercoren vat  
			 Hy sach in sweerels heyr  
			 Wel op ghi Burgers van Sion den stat  
			 Stelt v vromelijc ter weyr  
			 Hier en gaet ons gheen slapen aen  
			 Ick sie die valsche weerelt  
			 Met alle onse vianden staen.  


{==Z1v==} {>>pagina-aanduiding<<}

			 Paulus. 
			 Wel op alle Gods ruyters knechten  
			 Siet dat ghy v vromelijck weert  
			 De weerelt compt ons beuechten  
			 Grijpt Gods woort dat tweesnydende sweert  
			 Om v vianden me te slaen  
			 Wie totten eynde vroom sal blyuen  
			 Die sal goeden loon ontfaen.  
			 Weerelt. 
			 Paulus met alle Gods knechten fijn  
			 Waer in sidy dus wel ghemoedt  
			 Wilt onder my weerelt gheuanghen zijn  
			 En leuen naer vleesch en bloet  
			 Ick sal v gheuen der wellusten spel  
			 Met grooter schatten en rijcdommen  
			 Sal ick v dienen seer wel  
			 Syon. 
			 Hoe souden wy ons geuanghen gheuen  
			 Wy en zijn noch niet veruaert  
			 Wy verbeyden een ander leuen  
			 Belooft duer Christum vermaert  
			 Hy gheeft ons zijn knechten goeden moet  
			 En daer toe noch gheschoncken  
			 Sijn costelijcke dierbaere vloet.  
			 Weerelt. 
			 Syon laet af v vermeten  
			 Of ick sal v bestormen zeer fel  
			 Ghy wert van my verbeten  
			 Duer persequeren en veruolghen snel  
			 En dat nv met menich valsch ingijen  
			 Sal ick v gaen beschieten  
			 Ghy en sult my niet connen ontvlien.  
			 Syon. 
			 Weerelt laet af v rasen  
			 Met al v quaet nijdich ghespuys  
			 Wy kennen seer wel v blasen  
			 Met al v valsch abuys.  

{==Z2r==} {>>pagina-aanduiding<<}

			 Te vergheefs toocht ghy aen ons v cracht  
			 Christus ons alder Heere  
			 Heeft benomen v macht.  
			 Weerelt. 
			 Syon ghy hoopken cleene  
			 U vyanden zijn een groot ghetal  
			 Ick en bestorme v niet alleene  
			 U vianden zijn oock binnen v ouer al  
			 Ghy en contse al ghekennen niet  
			 Maer commet soo ick meene  
			 Ick sal v bringhen int verdriet.  
			 Syon. 
			 Christus ons alder Capiteyn  
			 Och wilt v stede Syon bystaen  
			 En bewaertse int ghelooue reyn  
			 Duer v Goddelijck woorts vermaen  
			 Want tis om uwer eeren  
			 Dat wy hier dus zijn benijt.  
			 Christus. 
			 Hoort mijn poorters van Syon  
			 Die int ghelooue zijt gheplant  
			 Wilt v haestelijck ten stryde spoen  
			 En blijft in mijn woorts verstant  
			 Totten tijt van minen hemelschen Uader beset  
			 Dan sal ick in mijn eerlicheyt commen  
			 Ende v lieden dan doen ontset.  


  
			 194. Na die wijse. Laet ons met sanghe nv gaen verblijden.


			 RIst wt den slaep wilt nv vruecht bedryuen  
			 Mannen ende wijuen//al door den mey seer soet  
			 Laet nv Gods woort oprecht in v beclijuen  
			 Wilt by Christum bliuen//hi is den Mey seer vroet  
			 Die neder is ghecomen met snelder spoet  
			 Uan den Uader ghemeene//want hy heeft ons alleene  

{==Z2v==} {>>pagina-aanduiding<<}

			 Uan sonden verlost al door zijn dierbaer bloet.  
			 Wilt v in Christum veriubileren  
			 Sonder cesseren//en wilt van hem niet gaen  
			 Maer wilt in zyn woort vrolijck triumpheren  
			 Acht gheen persequeren//Cristus sal v bijstaen  
			 En met zijn heylich woort wt liefde saen  
			 Wilt hy v versaden//wandelt in zijn paden  
			 Hy is minnelijck in alle zijn vermaen.   
			 Compt
				alle tot mi spreect Cristus verheuen 
				Mat.xi.  
			 Dus wilt hem aencleuen//in alle uwen noot  
			 Want hy wilt v om niet wt liefde gheuen  
			 Het eewich leuen//dus wilt cleyn en groot  
			 Sinen naem
				belyden in alle wederstoot 
				Matt.x.  
			 Maer wilt op Christum dencken//v en mach niet crencken  
			 Duyuel noch helle sonde noch die doot.   
			 Hy is voor ons
				ghestoruen wt caritaten 
				Matth.xxvij.  
			 En tot onser
				baten//is hy verresen claer  
			 Dus wilt zijn woort oprecht wt liefden vaten  
			 En dat ooc niet verlaten//om geen
				tormenten swaer  
			 Want hy heeft ons gheschoncken van herten eenpaer  
			 Sijn woort wt minnen//om dat ghy sout verwinnen  
			 Die v daer om verdryuen openbaer.   
			 Prince wilt den Mey wt liefden ontfangen  
			 Sonder verstranghen//tis Cristus excelent  
			 Maer wilt zijn woort wt liefden aenhanghen  
			 So en can v niet prangen//toecomende torment  
			 Want hy wilt v bewaren int aertsche couent  
			 Dus wilt tot hem keeren//en zijn liefde
				vermeeren  
			 Metten Coelen Mey Godt recht bekent.  


  
			 195. Een ander.


			 RIst wt den slaep ghi herders ghemeyn  
			 Die Christus schaepens hier regeert  
			 Fondeert//v op die liefde reyn  
			 En slacht niet den wolf deuoreert  

{==Z3r==} {>>pagina-aanduiding<<}

			 Oft die cudde violeert  
			 En straffelijck ouer haer domineert  
			 Om eyghen baets ghewinne  
			 Maer als goede herders valiant  
			 Breect niet duert dack oft duer de want  
			 Gaet duer die duer recht inne.   
			 Weyt v schaepkens sonder bedwanck  
			 Naer Christus exempel rechtuoort  
			 Gheeft haer gheenen bitteren dranck  
			 Uercondicht haer het Godlijck woort  
			 Heft op die in sonden leet versmoort  
			 Niet als den huerlinck Suyt oft Noort  
			 Om eyghen baets ghewinne  
			 Maer als goede herders valiant  
			 Breeckt niet duert dack oft duer de want  
			 Gaet duer die duer recht inne   
			 Houdt v schaepkens wel ghesticht  
			 Eendrachtighen vrede met haer verpacht  
			 Op dat si alle worden verlicht  
			 Inden gheest duer Godt ghewracht  
			 Uan tvertreden gras v cudde wacht  
			 Om eyghen baets ghewinne  
			 Maer als goede herders valiant  
			 Breeckt niet duer dack oft duer de want  
			 Gaet duer die duer recht inne.    
			 Die rechte duer al sonder verlaet  
			 Is Christus ons herder goet  
			 Door hem men totten Uader gaet  
			 Hy is alleen die open doet  
			 Aldus niemant en si onuroet  
			 Om eyghen baets ghewinne  
			 Maer als goede herders valiant  
			 Breeckt niet duert dack oft duer de want  
			 Gaet duer die duer recht inne.   
			 Prince neempt in danck ons slecht voortstel  
			 Wt Rechter Liefden ist ghedaen  
			 Als goede schaepkens zijn niet rebel  

{==Z3v==} {>>pagina-aanduiding<<}

			 Een herder die na Gods vermaen  
			 U leyden op die rechte baen  
			 En wilt gheen vremde weghen in gaen  
			 Om eyghen baets ghewinne  
			 Maer als goede herders valiant  
			 Breeckt niet duert dack oft duer de want  
			 Gaet duer die duer recht inne.  


  
			 196. Na die wijse. Wy hebben ghenade vercreghen weer.


			 
			 SIet toch wat armer, schapen zijn wy  
			 O ghenadighe Heeren  
			 Wy zijn wacharmen, knapen onury  
			 Aenhoort toch my//want ick bely  
			 Dat wy niet en begheeren  
			 Eenich rijcdom ofte schadt  
			 Maer wy soecken alleen den rechten padt  
			 Om te gaen//op Christus baen  
			 En hem alleen te aencleuen  
			 Om dese saeck alleen//en anders geen  
			 Hoort ons ghemeen//willen wy reen  
			 Uerlaten goet en leuen.   
			 U Heeren soet, wy bidden met ootmoet  
			 Wilt v sweert ophouwen  
			 Ghy stortet Cristen bloet//soo seer verwoet  
			 Siet wat ghy doet//Gods kinderen goet  
			 Gaet ghy benouwen  
			 Hebt toch menschelijcke bewegentheyt  
			 En doorsoeckt wel onse ghelegentheyt  
			 Want wy zijn siet//verstaet dit liet  
			 Die God alleen aencleuen  
			 Om dese saeck alleen//en anders gheen  
			 Hoort ons ghemeen//willen wy reen  
			 Uerlaten goet en leuen.   
			 Mijn Heeren verstaet//onse reden voort  
			 Want wy zijn gheboren  
			 Uan een saet en ouders hoort  

{==Z4r==} {>>pagina-aanduiding<<}

			 Blijft niet verstoort//oft ghy versmoort  
			 Gods wtuercoren  
			 Wy zijn oock menschen soo wel als ghy  
			 Wy hebben eenen Uader peynst dit vry  
			 Die niemant en
				versmaet//die tot hem gaet 
				Eccle.ij.  
			 Hem willen wy aencleuen  
			 Om dese saeck alleen//en anders gheen  
			 Hoort ons ghemeen//willen wy reen  
			 Uerlaten goet en leuen.   
			 Als
				moordenaers fel//oft dieuen rebel 
				i.Pe.iiij.  
			 En willen wy niet steruen  
			 Maer dit is Gods beuel//en oock gheen el  
			 Dat wy leuen wel//ghelooft die snel  
			 Oft het rijck Gods moet ghy deruen  
			 Wy en hebben niemat quaet ghedaen  
			 Dan dat wy Antecrists leeringhe versmaen  
			 Als Ketterije//ende Affgoderije  
			 En willen wy niet aencleuen  
			 Om dese saeck alleen//en anders gheen  
			 Hoort ons ghemeen//willen wy reen  
			 Uerlaten goet en leuen.   
			 Dus bidden wy, v ghy Heeren ghemeyn  
			 Wilt Gods woort doorlesen  
			 En soeckt doch vry//in zijn leeringhe reyn  
			 Oft hy eens pleyn//ghebiet certeyn  
			 Afgoden te wesen  
			 Oft sulcken grouwel alsser nv gheschiet  
			 Besiet oft Godt sulcx niet en verbiet  
			 Alle menschen
				leer//moetmen schouwen seer 
				Mat.xvi.  
			 Alsoo daer staet gheschreuen  
			 Om dese saeck alleen//en anders gheen  
			 Hoort ons ghemeen//willen wy reen  
			 Uerlaten goet en leuen.   
			 Als Godt ons Prince sal comen te recht  
			 Den vromen Hertoghe  
			 Dan sal v menschen dit ouerlegt  

{==Z4v==} {>>pagina-aanduiding<<}

			 Worden ghesegt//dat ghy hebt verplecht  
			 Den appel
				zijnder ooghen 
				Sacha.ij.  
			 En vergoten zijn dierbaer bloet  
			 Ia vermoort zijn lichaem goet  
			 Om dat wy na Godt//en zijn ghebot  
			 Hebben bedreuen  
			 Om dese saeck alleen//en anders gheen  
			 Hoort ons ghemeen//willen wy reen  
			 Uerlaten goet en leuen.  


  
			 197. Na die wijse. Ick hoor die blasoene blasen.

 
			 SIet en smaect en wilt Gods cracht beseffen  
			 Die na zijn beelde gescapen zijt  
			 Wilt v swaermoedich hooft op heffen  
			 Waect op want
				tis nv meer dan tijt 
				Gene.i.  
			 En hoort toe alle gader  
			 Nae een blyde maer playsant  
			 Die God den hemelschen Uader  
			 Door Christum ons eenich berader  
			 Uan bouen heeft neder ghesant  
			 Hier in dit eertsche lant.   
			 Ghy ouden Adam ghy moet steruen  
			 Uerloren hebt ghy v eerste rijck  
			 U overtreden dede v dat verweruen  
			 Ghy zijt eertsch
				al vander eerden slijck 
				Gen.iij.  
			 Den nieuwen Adam is ghecomen  
			 Hemelsch den
				Heere selfs dit ghelooft 
				i.Cor.xv.  
			 Den ouden Adam heeft hy benomen  
			 Sijn cracht, ende als den vromen  
			 Uertreden der slanghen hooft  
			 En al haer macht berooft.   
			 Den waren Noach is comen bouwen  
			 Sijn Arcke, den inganck en es niet wijt  
			 Trect tot hem
				met een vast betrouwen 
				i.Pet.iij.  
			 Ghy wert van allen drue en noot beurijt  
			 Ghy moet treden sonder sneuen  

{==Z5r==} {>>pagina-aanduiding<<}

			 In dees arcke wilt ghy ontgaen  
			 Den straf, want daer en es ghegeuen  
			 Gheen salicheyt, dan die met Noe leuen  
			 In die arcke, nae Petrus vermaen  
			 Wilt dit voorbeelt wel verstaen.   
			 Den waren Isaac ghepresen  
			 Is ghecomen, zijn offer heeft hy ghedaen  
			 Uerworpen es
				Esaus rouwe wesen 
				Matth.xxvij.  
			 Iacob die heeft
				den zeghen ontfaen  
			 Uan Silo is ghecomen wilt hooren  
			 Den Hertoghe soot was vermelt  
			 Iuda heeft sinen septer verloren  
			 Ontwaect en merct ghy wtuercoren  
			 Den dach is nv bestelt  
			 Die een yeghelijck nv ghelt.   
			 O Israel en leeft niet meer soo banghe  
			 Uerladighet v met hemels
				broot 
				Ioan.vi.  
			 Siet aen de
				metalen Slanghe 
				Ioan.iiij.  
			 Sy heelt v van den bete en doot  
			 Wilt oock vanden water drincken  
			 Dwelck springt
				wt Christum den steen 
				i.Cor.x.  
			 Aenschout sonder vermincken  
			 Die druyue die v God wil schincken  
			 Sy coempt wt beloofde lant reen  
			 Costelijcker en vintmen gheen.   
			 Israel wilt met neersticheyt treden  
			 Door die enghe
				poorte int beloofde lant 
				Mat.vij.  
			 Daer toe
				sterck ons die Gods des vreden 
				Heb.xiij.  
			 En leyde ons met zijn stercke hant  
			 Roept voor Iericho sonder trueren  
			 Dwelcke Babilon is bekent  
			 Huer macht die sal heel schueren  
			 Uallen sullen oock haer mueren  
			 Quaet is haer fondament  
			 Haest soo sal comen haer ent.   
			 Den ghesalfden Coninck en Heere  
			 Is ghecomen, Saul heeft verloren zijn
				croon  

{==Z5v==} {>>pagina-aanduiding<<}

			 Golias is berooft van zijn eere  
			 Met zijn selfs sweert gaf Dauid hem sinen loon  
			 Die Philisteen moeten wijcken  
			 Wt dat beloofde lant fijn  
			 Des Lams macht
				en sal niet beswijcken 
				Apo.xvij.  
			 Uerwinnen salt alle rijcken  
			 En verlossen wt alle ghepijn  
			 Die in hem gheloouende zijn.  


  
			 198. Na die wijse. Een Venus dierken dat heb ick wtuercoren.


			 SChiet wt den droome alle ghy Christen leden  
			 En
				wilt al inden gheest opstaen 
				Ioan.xvij.  
			 Want Cristus heeft den Uader voor ons gebeden  
			 Alle die zijn woort int herte ontfaen  
			 Dus wilt v van deser weerelt ontslaen  
			 Al wort ghy
				ghehaet in alle contrey 
				Matth.x.xxiiij.  
			 Den boom
				van tleuen//staet schoon verheuen  
			 In desen lustelijcken coelen Mey.   
			 Die Mey staet schoone met sinen bladen  
			 Elck vogelken looft den Heere met allen schoon  
			 Die boomkens hebben haer vruchten geladen  
			 Alle vruchten die staen nv en haeren saysoen  
			 Soo behooren alle Christenen leden te doen  
			 En brenghen oueruloedighe vruchten voort  
			 In haer herte verblyen//in druck in lyen  
			 En stryden met dat God Goddelijck woort.   
			 In vruechden der
				liefden wilt openbaren 
				Eph.vi.  
			 Weest alsoo een licht der weerelt wijt  
			 In
				vruechden wilt leuen na Paulus verclaren 
				Matth.v.  
			 Schout alle
				boosheyt in deser tijt 
				i.Tess.v.  
			 Salich is hy die Gods woort belijt  
			 Die sal zijn
				als eenen bloeyende wijngaert ranck 
				Matth.x.  
			 Alle mensche gheboden//sal God wt roden  
			 Die van sinen
				Uader niet en zijn gheplant. 
				Matt.xv.   
			 En laet v vander weerelt niet meer becoren  

{==Z6r==} {>>pagina-aanduiding<<}

			 Blijft toch volstantich wat ghy doet  
			 Die wt God den Uader nv is gheboren  
			 Die en sullen niet achten eenich teghenspoet  
			 Als is die weerelt op haer verwoet  
			 Die liefde bloeyt in dat herte reyn  
			 God begheert die vruchten//dat die sondaren suchten  
			 Al voor haer sonden groot ende cleyn   
			 Den oppersten Prinche willen wy louen en dancken  
			 Die ons als
				schaepkens hier heeft ghesent 
				Mat.x.  
			 God is den
				wijnstock wy zijn die rancken 
				Ioan.xv.  
			 Alle die in Iesum Christum zijn gheendt  
			 Salich is hy die Gods woort recht kent  
			 En daer na leeft in rust en in vre  
			 Sijn vruchten vergaren//door smeys verclaren  
			 Alsoo doen alle Christenen me.  


  
			 199. Na die wijse. Maect nv iolijt//in desen blijden tijt.


			 TIs nv schier al  
			 Ueruult ons broeders ghetal  
			 Hoort doch mijn bly gheschal  
			 Och broeders wtuercoren  
			 Uan die daer smal  
			 Ligghen hoort mijn verhal  
			 Onder d outaer int dal  
			 Dus laet ons vruecht oorboren  
			 Laet ons haer
				volghen vry sonder vaer 
				Apo.vi.  
			 Op dat wy ons moghen comen by haer aldaer  
			 Al onbedoruen  
			 Noyt mensch en sach//alsulcken blyden dach  
			 Ic singt sonder geclach//als si hebben verworuen.   
			 Prijst God den vaer  
			 Ghy Christen allegaer  
			 Want haer is nv voorwaer  
			 Die onsterffelicheyt ghegheuen  
			 Nv sal die
				schaer 
				[iiij].Es.ij.  

{==Z6v==} {>>pagina-aanduiding<<}

			 Met
				grooter blijschap claer 
				Apo.vij.  
			 Worden ghecroont aldaer  
			 En met Christo eewich leuen  
			 Eylaes haer pijn die is nv al ghedaen  
			 Nv sullen si
				int eewich leuen gaen 
				i.Cor.xv.  
			 Want die doot es vers[l]onnen  
			 Noyt menschen en sach, alsulcken blyden dach  
			 Ic singt sonder gheclach//als si hebben
				gewonnen.   
			 Gheen droefheyt saen  
			 En sullen si meer ontfaen  
			 Aenhoort doch mijn vermaen  
			 Maer met Christo domineren  
			 Sy sullen staen  
			 Op Syons berch plaen  
			 Als Esdras
				heeft gheraen 
				Apo.xiiij.  
			 Gheenen druck en sal haer
				meer deren 
				[iiij].Es.ij.  
			 Sy sullen dancken en louen den Heer  
			 Met soete Psalmen en Liedekens seer  
			 En met blyde sanghen  
			 Noyt menschen en sach//alsulcken blyden dach  
			 Ic singt sonder geclach//als si hebben
				ontfangen.   
			 Ick seg die croon  
			 Is haer
				bereyt seer schoon 
				[ij].Ti.iiij.  
			 Al van des hemels throon  
			 Singt ghy nv Christen scharen  
			 Sy hebben tloon  
			 Nv weder van Gods soon  
			 Als Godt ons heeft ontboen  
			 En laten verclaren  
			 Sy hebben palmrieten ontfaen  
			 En
				blinckende cleederen aenghedaen 
				[iiij].Es.ij.  
			 Sy en sullen
				niet meer weenen 
				Apoc.vij.  
			 Noyt menschen sach//alsulcken blyden dach  
			 Ick singt sonder gheclach//als Godt haer gaet verleenen.   
			 Lof si den Heer  
			 Want hi huer begheer  
			 Uolbracht heeft dus seer  

{==Z7r==} {>>pagina-aanduiding<<}

			 Daer si na hadden verlanghen  
			 Want om Gods leer  
			 Lieten si faem en eer  
			 Want si en wouden hier niet meer  
			 De weerelt aenhanghen  
			 Daer om zijn si dus seer versmaet  
			 En zijn ghedoot met bitteren haet  
			 Sonder beweghen  
			 Noyt mensch en sach//alsulcken blyden dach  
			 Ick singt sonder geclach//als si hebben
				vercregen.  
			 Eert Godt altijt  
			 Gods kinderen hier int crijt  
			 Want die offer is met vlijt  
			 Inden hemel ghecomen  
			 Danckt sonder respijt  
			 Gods naem ghebenedijt  
			 Want hy heeftse nv beurijt  
			 En den doot van haer ghenomen  
			 Sy hebben
				behouden tghelooue seer soet 
				[ij.Tim.]iiij.  
			 Nv is haer bereyt
				dat leuen goet  
			 Als die schrift gaet leeren  
			 Noyt mensch en sach//alsulcken blyden dach  
			 Ick singt sonder geclach//als si nv triumpheren.   
			 Bruyloften siet  
			 Sijn Tamsterdam gheschiet  
			 Ick singt sonder verdriet  
			 Want dat mael dat is ghehouwen  
			 Nv singhen si tnieuwe liet  
			 Als
				Ioannes ons bediet 
				Ap.[xiiij.].  
			 Wy en connent leeren niet  
			 En latet ons niet rouwen  
			 Wy willen woeckeren ouer al  
			 Op dat doch nv ons broeders ghetal  
			 Ueruult mach wesen  
			 Noyt mensch en sach//alsulcken blyden dach  
			 Ick singt sonder gheclach//als in haer is geresen   
			 Twoort wort certeijn  

{==Z7v==} {>>pagina-aanduiding<<}

			 Met bloet beseghelt pleyn  
			 Uan God ons Prinche reyn  
			 Dus wiltet niet verachten  
			 Dat edel greyn  
			 Wort nv betuycht alleyn  
			 Ick segt v al ghemeyn  
			 Dus wilt Gods rijck verwachten  
			 Die hem bereyt, die sal dan me in gaen  
			 Siet dat ghy
				hem verbeyt, op dat ghy me moecht staen 
				Mat.xxv.  
			 Seer schoon verheuen  
			 Noyt mensch en sach//alsulcken blyden dach  
			 Ick singt sonder gheclach//als die dan met God sal leuen.  


  
			 200. Na die wijse. Van Munster, oft Ioncker Focx.


			 TReedt aen ghy Cristenen wie ghy zijt  
			 Bereert v ten strijde tis meer dan tijt  
			 Den dach
				is nv ghecomen 
				Phi.xiiij.  
			 Dat ghy
				Christum belijden moet 
				ij.Cor.vi  
			 Sijn woort dat
				sal v vromen.   
				  
			 Ghy hebbet eenen Hooptman goetCol.i.  
			 Iesum Cristum dat edel bloetEphe.iiij.  
			 Willet vrylijck met hem waghen  
			 Want alle die onder zijn vendelijn zijn  
			 En laet hy niet verslaghen.   
			 Trect
				aen tgheloouich tuyc metter spoet 
				Ephe.vi.  
			 En den [cr]eest der salicheyt voor eenen hoet  
			 Ende willet vromelyck strijden  
			 Al met dat sweert zijns Godlijcx woorts  
			 Dat aen beyden zijden moet snijden.   
			 Ghy en hebt te strijden teghen vlees noch bloet  
			 Maer
				tegen de Princen der werelt vermoet 
				Ephe.vi.  
			 Die Gods woort willen verdoouen  
			 Die
				wederstaet altijt met Gods woorden soet 
				i.Pet.iij.  
			 Met vastelijck te gheloouen   
			 Belijdt
				Cristum met blyden moet 
				i.Pet.iij.  

{==Z8r==} {>>pagina-aanduiding<<}

			 Al zijnse rasende ende verwoet  
			 Als si na v ghelooue vraghen  
			 Oft Cristum alleene v salicheyt is  
			 Spreeckt ia, tsal den Uader behaghen.   
			 Al sidy slecht en ongheleert  
			 Om Cristum te
				belyden vint v bereet 
				Eph.vi.  
			 Wilt niet dencken wat ghy sult spreken  
			 Hy salt v
				ingheuen duer sinen gheest 
				Luc.xij.  
			 Een woort en sal v niet ghebreken   
			 Uerwerpt haer
				leere en valsche waen 
				Tit.iij.  
			 En doet hun met Gods woort vermaen  
			 Dat wy alle
				salich moeten worden 
				Ro.iij.  
			 Wt ghenaden sonder de wercken des wets  
			 Duer
				Cristus alleen die de persse heeft getorden. 
				Paral.iij..   
			 En vreest niet si en hebben gheen macht  
			 Al zijn si groot voor de weerelt gheacht  
			 Sy en connen v niet verdommen  
			 Want si sullen
				zijn den hoy ghelijck 
				Luc.ij.  
			 Als den dach des Heeren sal comen.   
			 Staet vast op dwoort des Uaders goet  
			 Om te strijden
				teghen Antecrist bloet 
				Pa.x.  
			 Wilt in v slachoorden torden  
			 En strijt als
				een vroom Campioen 
				ij.T[it].  
			 Beschaempt soo sullense worden.   
			 Wat sal hun baten haer hootmoet groot  
			 Die v hebben ghebracht ter doot  
			 Als si sullen moeten hooren  
			 Gaet ghy
				vermaledide int helsche exploot 
				Matth.  
			 En besidt mijns Uaders eewighen thoren.   
			 Siet de
				stercke beloften aen 
				Para.iij.  
			 Die v Godt den Uader heeft ghedaen  
			 Op zijn woorden willet mercken  
			 Al sidy cranck al na den vlees omuaen  
			 Met sinen gheest sal hy v stercken.   
			 Als ghy om campen zijt int velt  
			 Ghedenct dees woorden en smaect si wel  
			 Die Christus spreect tot uwer baten  

{==Z8v==} {>>pagina-aanduiding<<}

			 Al verliet een moeder tkint haer lichaems  
			 Soo en sal ick niet verlaten.   
			 Hoort wat Christus belouet daer  
			 Die my belijdt int openbaer  
			 Uoor die menschen quaet van daden  
			 Die sal ick oock belyden claer  
			 Uoor mijnen Uader vol ghenaden.   
			 Noch spreect Cristus des woorden daer  
			 Die zijn siele wilt winnen verliese claer  
			 En wilt suchten noch beuen  
			 Diese om mijnent wil verliest voorwaer  
			 Die salse vinden int eewich leuen.   
			 Als Cristus sal spreken int openbaer  
			 Compt ghy
				ghebenedijde volcht my naer 
				Matth.  
			 Ghy die by mijn woort zijt bleuen  
			 My ghepijst, ghedeckt, en ghelaeft eenpaer  
			 Compt besidt dat rijcke tis v ghegeuen   
			 Daer staen noch gheschreuen des woorden reyn  
			 Die Cristus spreect tuwen troost certeyn  
			 Wilt dese woorden wel sommen  
			 En vreest niet ghy hoopken al zidy cleyn  
			 Die weerelt heb ick verwonnen.   
			 Niet alleene des weerelts ghewelt  
			 En heeft hy verwonnen verstaet dit wel  
			 Ende al om ons ghenesen  
			 Maer Duyuel, Sonde, Doot, ende Hel  
			 Dus laet ons vrolijck wesen.   
			 Dus danckt Christum alle ghelijck  
			 Dat hy ons ghemaect heeft van arm rijck  
			 En als ghy wilt versamen  
			 Dat doet tot zijnen lof prijs ende eer  
			 En singhet van herten, Amen.  


  
{==Aa1r==} {>>pagina-aanduiding<<}

			 201. Na de wijse Rijck Godt wie sal ick claghen.


			 VErblijt v ghy creatueren  
			 Baret vruecht ende iolijt  
			 Al siedy Gods woort nv [sl]ueren  
			 Door menighen ypocrijt  
			 Wilt den Heere des oogst vertellen  
			 Dat hy arbeyders
				fijn 
				Mat.ix.  
			 In sinen oogst
				wil stellen 
				Luc.x.  
			 Oft anders salt al verloren zijn.   
			 Wacht v voor
				die valschen Propheten 
				Mat.vij.  
			 Die daer comen in schaeps ghelaet  
			 Die
				der weduwen huysen op eten 
				Matth.xx.xxiij.  
			 Door haren
				valschen raet  
			 Godt bekeer haer sinnen  
			 En gheeft haer een ander confoort  
			 Dat si haer boosheyt kinnen  
			 En preken dat rechte Gods woort.   
			 Wie soude hem nv verschricken  
			 Die den rechter te vriende heeft  
			 Hy mach wel bly verquicken  
			 Die in Gods woorden leeft  
			 Wie mach hem voor Christum versaghen  
			 O menschen heel verdwaelt  
			 Onse qualen heeft hy ghedraghenEsa.liij.  
			 Ende pijn en schult betaelt.   
			 Uan blinde leyders der blinden  
			 Suldy looffelijck zijn betraept 
En van uwen naesten vrienden 
Die in uwen arme slaept[Mir].vij. 
Tot brande oft verdrincken 
Suldy zijn gheaccuseert 
Maer een let en machmen v niet crencken 
Uoor dat haer Godt confirmeert.  
Salich moeten si wesenMat.v. 
Die om die waerheyt zijn ghepijnti.Pet.iij. 

{==Aa1v==} {>>pagina-aanduiding<<}

			 
			 Ueracht, bespot, begresen  
			 Alsoo nv claerlijck schijnt  
			 Maer troost v in Christus lijden  
			 En wilter v niet in verslaen  
			 Die knecht en
				mach tot gheenen tijden 
				Mat.x.  
			 Bouen sinen
				meester gaen. 
				Luc.vi.   
			 En wilt v niet veruaren  
			 Als ghy voor den rechter coempt  
			 Al mach hy v beswaren  
			 Dat ghy totter doot werd verdoempt  
			 Sterckt v in Christum al ghemeene  
			 Om onser menscheyt cranck  
			 Want sonder hem zyn wy alleene  
			 Als coper sonder gheclanck.   
			 Wilt Godt
				hem voor my setten 
				Ro.viij..  
			 Wat moghen my die menschen doen  
			 Gheen man en mach my letten  
			 Al waer hy noch soo coen  
			 Sterckt v in Christus lichte  
			 Sulcke helpe als ghy behoeft  
			 Want die dit Liedeken dichte  
			 Die heeftet wel gheproeft.  


  
			 202. Een ander.


			 UErblijt nv alle ionck ende oudt  
			 Wilt danckbaer wesen  
			 Want die oude wet als winter cout  
			 Is nv verdreuen  
			 Al door den Mey vol ruecken soet  
			 Die ons belooft was door den Propheten  
			 Uan den Uader bouen  
			 En tlant veruult met zijnder duecht  
			 Ende oock verhuecht//dus wilt hem louen.   
			 Wy laghen al in duysternisse fel  
			 Door Adams bestieren  
			 Maer den Mey met sinen ruecken wel  
			 Brocht ons wt sdoots duwieren  

{==Aa2r==} {>>pagina-aanduiding<<}

			 Sonde Duyuel ende doot  
			 Heeft Cristus
				verwonnen als Mey aent cruyce bloot 
				Matth.xxvij.  
			 Uoor zijn
				wtuercoren  
			 Op dat wy menschen in dit dal  
			 En souden al//niet zijn verloren.   
			 Den lustelijcken Mey Christus playsant  
			 Wilt elck versinnen  
			 Die wt liefden heeft vaylliant  
			 Ghebloeyt wt minnen  
			 Aen thout des cruys bloot ende naect  
			 Heeft hy ghehanghen bloedich mismaeckt  
			 Met sinen wonden  
			 En afghewasschen
				suyuer en claer 
				Matth.xxvij.  
			 Met zijn bloet
				dierbaer//ons onreijn sonden.   
			 Wt desen Mey veel
				vruchten groeyt 
				Apo.i.  
			 Seer edel en diere  
			 Ende wt hem soet water vloeyt  
			 Compt al tot dees ryuiere  
			 Wie daer af drinckt met gheloof oprecht  
			 Uan dien sal vloeyen als schriftuer secht  
			 Leuende water
				reene 
				Ioan.[vij].  
			 Hy sal verblyden den eewighen tijt  
			 Ende zijt beurijt//van alle gheweene.   
			 Dus blijft ghy vercoren dierkens reijn  
			 Aen desen Mey ghenadich  
			 En vreest gheen wilde dieren vileijn  
			 Wt den wilden bosch moordadich  
			 Al comen si stout en wiltse niet ontsien  
			 Christus den Mey die sal ons wel beurien  
			 Wilt hem aencleuen  
			 Die
				croone van glorie fijn 
				Apo.ij.  
			 Sal uwe zijn//int eewich leuen.   
			 Prince desen Mey int herte prent  
			 Die neder quam ghesoncken  
			 Wt zijn glorie als Mey present  
			 En wt liefden ons gheschoncken  
			 Sijn bitter Passie bloet ende sweet  

{==Aa2v==} {>>pagina-aanduiding<<}

			 Die hy ootmoedich als een lammeken leet  
			 Wilt desen dranck nv drincken  
			 Met een heylich gheloof ghy sult met virtuyt  
			 Als Christus bruyt//gelorieus blincken.  


  
			 203. Een ander.

 
			 UErnieut v
				inden gheest wie dat ghi zijt 
				Eph.iiij.  
			 In desen
				bequamen tijt 
				i.Cor.vi.  
			 Met Abraham werst verblijt  
			 Wilt v als nv veriubileren  
			 Met Isaac en Iacob trect in het crijt  
			 Uoort Christen ghelooue strijt  
			 Onder Gods banieren v beurijt  
			 Met Christum wilt v veraccorderen  
			 Uolcht Petrus transpoort  
			 Paulus leeringhe nv aenhoort  
			 Met Timotheum maeckt accoort  
			 Inden gheest wilt leuen  
			 Dat soete nieuwe Iaer is ons van Godt
				gegeuen.   
			 Christus
				is den wijnstock soet 
				Ioan.xv.  
			 Die aenden cruyce
				stoet 
				Matth.[xxvij].  
			 Hy
				verloste ons met zijn bloet  
			 Wilt alleen op
				hem betrouwen 
				Col.i.  
			 Hy heeft doorbroocken dat helsche gloet  
			 Ons sondich ghebroet  
			 Daert al om steruen moet  
			 Het si mannen ofte vrouwen  
			 Wilt Christum volghen saen  
			 Soo
				Stephanus heeft ghedaen 
				Act.vij.  
			 Den moordenaer
				heeft rust ontfaen 
				Lu.xxiij.  
			 Opt recht berou van zijn sondich leuen  
			 Dat soete nieuwe Iaer etc.   
			 Een yeghelijc treck tcleet van ootmoetaen  
			 Met druck met meighen traen  
			 U sondich leuen wilt afgaen  
			 Wilt v al tot Godt bekeeren  
			 Hy is die onse
				sonden heeft wtghedaen 
				i.Pet.ij.  

{==Aa3r==} {>>pagina-aanduiding<<}

			 En liet hem aent
				cruyce slaen 
				Matth.xxvij.  
			 Met zijn
				armen wijt ontdaen  
			 Sijnen lof wilt altijts vermeeren  
			 Tot
				ootmoedicheyt v keert 
				Eph.iiij.  
			 So ons Paulus oock leert  
			 En des Heeren lof vermeert  
			 Elck wil dit aencleuen  
			 Dat soete nieuwe Iaer is ons etc.   
			 Hoort toe ghi Cristen creatueren al
				gemeyn  
			 Groot ende daer toe cleijn  
			 Compt tot dat
				leuende water reyn 
				Esai.lv.  
			 Om niet
				sal hijt v gheuen 
				Ioan.vij.  
			 Christus is de claer suyuer fonteyn  
			 Hy spreeckt in shemels pleyn  
			 By sinen Uader certeyn  
			 Hy is
				warachtich den wech en leuen 
				Io.xiiij.  
			 Onser
				alder Aduocaet 
				i.Ioan.ij.  
			 Ghelijck daer ghescreuen staet  
			 Ons warachtich aflaet  
			 Seer claer beseuen  
			 Dat soete nieuwe Iaer is ons etc.  
			 Laet ons tot den
				stoel der genaden saen 
				Heb.v.  
			 Na Paulus vermaen  
			 Om bermherticheyt te ontfaen  
			 Stout en onbeureest nv treden  
			 Christus ons bisschop is ten
				hemel ghegaen 
				Lu.[xxiiij].  
			 Hy weet hoe wy zijn belaen  
			 Dus wilt hy ons beraen  
			 Met Olie der bermherticheden  
			 Heeft hy ons comen dwaen  
			 Hy en wilt ons niet versmaen  
			 Hy bidt om ons
				bystaen 
				Ro.viiij.  
			 Uoor sinen vader verheuen  
			 Dat soete nieuwe Iaer ons etc.  
			 Prince met alle Apostelen ient  
			 En Propheten excelent  
			 Timmert op dat fondament 
				Ephe.[ij].  

{==Aa3v==} {>>pagina-aanduiding<<}

			 Dat is Christus den hoecksteen ghepresen  
			 Soo blijft die timmeringhe vroom ongeschent  
			 Paulus wooorden wel inprent  
			 En den heylighen gheest bekent  
			 Sult ghy tot
				eenen tempel wesen 
				i.Cor.iij.  
			 Worpt den ouden
				Adam van 
				Col.iij.  
			 En doet den deeuwen an  
			 Uolcht Christus wijf en man  
			 Soo en dorst ghy niet beuen  
			 Dat soete nieuwe Iaer is ons van God gegeuen.  


  
			 204. Een ander.


			 ULeesch ende bloet comen my nv bestryden  
			 En maecken in my swaer tempeest  
			 Door v gracie Heere wilt mi verbliden  
			 Stort in my uwen Goddelijcken gheest  
			 Soo sal ick worden onbeureest  
			 Ende niet achten wat my die weerelt doet  
			 O Godt beschermpt bewaert my in allen tijden  
			 Want v
				barmherticheyt is eewich goet. 
				Psal.c.xxxvi.   
			 Al die mijn
				vrienden na der weerelt hieten  
			 Hebben my ghelaten inder noot  
			 Sonder v Herten het soude my verdrieten  
			 Want si condempneren my al ter doot  
			 Maer wie op v
				roept en slaet niet bloot
				Eccl.ij.  
			 Want ghy
				verhooret hem al metter spoet 
				Esa.lxv.  
			 O God met strael der liefden wilt my door schieten 
			 
			 Want v
				barmherticheyt etc.
				Psal.c.xxxvi.   
			 Uwe
				woorden Heere bliuen eewich crachtich  
			 Het moet so gheschien want ghy hebbet voorseyt  
			 Wie volghen sal
				uwe weghen warachtich 
				Mat.xvi.  
			 Persecucie moet haerlieden zijn bereyt  
			 Ghy
				gheesselt hem eerst die v best greyt 
				Heb.[v].  
			 Maer die weerelt dat niet en beuroet  
			 O Godt wilt
				mijns altijts wesen ghedachtich 
				Psal.c.xxxvi.  
			 Want v
				bermherticheyt etc.   
			 So wie
				zijn cruyce niet en neempt volueerdich 
				[Mat.x.]  

{==Aa4r==} {>>pagina-aanduiding<<}

			 Op sinen hals en my wilt volghen naer  
			 Die en sal ick my niet houden weerdich  
			 Sprack Christus die waerheyt int openbaer  
			 Den knecht moet den meester vry sonder vaer  
			 Uolghen sou hy ontfanghen gracie soet  
			 O Godt mijn tribulatie wilt maken herdich  
			 Want v
				bermherticheyt is eewich goet.Psal.c.xxxvi.   
			 Als al die
				weerelt wesen sal in vruechden  
			 Dan
				sullen Gods kinderen droeuich zijn 
				Ioan.xvi.  
			 Het sal die sommige duncken een werck
				van duechden  
			 Dat zij se sullen brenghen in ghepijn  
			 Maer Godt can verkeeren in corten termijn  
			 Blyschap in rouwe, en druck in vruechden vloet  
			 O God wilt helpen ter weerelt den misweechden  
			 Want v
				barmherticheyt is eewich goet.Psal.c.xxxvi.   
			 Oorlof valsche
				weerelt van v so wil ic scheyden  
			 En trecken na mijns Uaders lant  
			 Wilt ghy Heere ghy muecht my bereyden  
			 Mijn
				hope mijn troost mijn toeuerlaet playsant 
				Ioan.xvi.  
			 Ghy hebt
				verwonnen die weerelt triumphant 
				i.Cor.xv.  
			 Doot duyuel helle met alle haer ghebroet  
			 O Godt wilt
				gracie op mijn veruolgers spreydenPsal.c.xxxvi.  
			 Want v
				barmherticheyt is eewich goet.  


  
			 205. Na die wijse. Hoort toe broeders altesamen.

 
			 UErhuecht cleyn hoopken alle ghelijcke  
			 Dat hier van Godt vercoren//is  
			 Svaders beloefte is autentijcke  
			 Ons nv een kint gheboren//is  
			 Gheblust des Uaders thoren//is  
			 Dwelck seer soet om hooren//is.  
			 Uoor onse smerten hy heeft gheleden  
			 Als een salich onnoosel Lam  
			 Uyant, helle doot voor ons bestreden  
			 Onsen misdaden hy op hem nam  
			 Dit is tsaet der vrouwen lofsam  
			 Dat voor ons ter weerelt quam.  

{==Aa4v==} {>>pagina-aanduiding<<}

			 Dat tserpent heeft hy vertorden  
			 Dat ons hadde gherocht verdriet  
			 Onsen broedere is hy hier gheworden  
			 En heeft ons al verlost om niet  
			 Wt ghenade is gheschiet  
			 Al na des schrifs bediet.  
			 Iacops belofte is nv volcomen  
			 Ons is eenen sone ghepresemeert  
			 De wet die ons bracht in verdoemen  
			 Is voor den gheloouighen ghecasseert  
			 Dus cleyn hoopken triumpheert  
			 Dat met Christo [vuyert].  
			 Wt Iacop is een sterre gheresen  
			 Soo Balaam dat wel hadde voorseyt  
			 Die ghewont was, quam hy hier ghenesen  
			 Al duer zijn groote barmherticheyt  
			 En heeftse al trycke bereyt  
			 Die de waerheyt hier verbreyt.  
			 Ghy herderkens wilt nv ontwaken  
			 Gheeft nv ghehoor des Enghels woort  
			 Wilt v na Betlehem ras maken  
			 Uwen verlosser die Sathan verstoort  
			 Is nv gheboren rechte voort  
			 Loopt al met een accoort.  
			 God de Heere, en Prince verheuen  
			 Is gheworden een kint voorwaer  
			 Om ons alle te bringhen int leuen  
			 Uersoenden hy Adams misdaet seer swaer  
			 Dus verblijt alle verre, en naer  
			 Al in dit salich nieuwe Iaer.  


  
			 206. Na die wijse. Waer ic een wilde Ualck.

 
			 WAerom zijt ghy soo droeue  
			 Die met lyden zijt belaen  
			 Godt spreect tot onsen behoeue  
			 Ick castyde al
				die ick wil ontfaen
				Heb.xij.   
			 Godt spreect
				tot zijn ghemeente reen 
				Apoc.iij.  

{==Aa5r==} {>>pagina-aanduiding<<}

			 Ghy die mijn wtuercoren bruyt zijt  
			 Ick ben v bruydegom en anders gheen  
			 Ist dat ghy volstantich met my strijt.   
			 God spreect en sent zijn Boden  
			 Tot allen menschen dit wel aensiet  
			 Waerom dient ghy vreemde Goden  
			 En mijn leeringhe en acht ghy niet.   
			 Ick
				heb v wt liefden crachtich 
				i.Petri.i.  
			 Met mijnen dierbaren bloede ghecocht  
			 Ick ben v Heere v God almachtich  
			 Die v ter salicheyt heeft ghebrocht.   
			 Ick ben dat Lam
				verheuen 
				Apo.v.  
			 Dat daer gheslaghen was  
			 Ick heb v sonden wtghewreuen  
			 Al veel claerder dan eenich glas.   
			 Ick
				ben v Aduocaet bequame 
				i.Ioan.ij.  
			 Die voor mijnen Uader staet  
			 Alleene door mijnen name  
			 Soo zijn v sonden wtghedwaet.   
			  Ick
				ben den wech de waerheyt en tleuen
				Ioan.xiiij.  
			 Die niet dolen en wil come tot my  
			 Ick en salse nemmermeer begheuen  
			 Die my volghen en blijuen my by.   
			 Ick ben die leuende fonteyne  
			 Die met dorste zijn ghequelt  
			 Compt alle
				groot ende cleyne 
				Esai.lv.  
			 Ick sal v lauen sonder ghelt.   
			 Ick ben den
				hoecksteen schoene 
				Mat.xxi.  
			 Die daer
				verworpen lach 
				Mar.xij.  
			 Fondeert v op mijn woort coene  
			 Want ict alleene vermach.   
			 Waerom blijfdy dus onghetrouwe  
			 Gheloofdy noch niet in mijn woort  
			 Wie liet ick oyt in rouwe  
			 Die tot my quamen om confoort.   
			 Wacht v voor
				die valsche Propheten 
				Mat.vij.  
			 Die Gods woort niet en willen verstaen  

{==Aa5v==} {>>pagina-aanduiding<<}

			 
			 Sy en
				soecken niet dan drincken en eten 
				Phil.iij.  
			 En met lueghenen si omme gaen   
			 Onder
				tschijnsel van langhe ghebeden 
				Mat.xxiij.  
			 Soo Cristus ons claer verhaelt  
			 Sy der weduwen huysen verteerden  
			 En hebben den rechten wech ghefaelt.  
			 Tzijn ouerbleuen Sodomyten  
			 Die daer staen teghen die waerheyt claer  
			 Haren tijt dat si verslyten  
			 In ouerspel en oncuysheyt swaer.  
			 Ghy Cristen wilt cloeckelijck stryden  
			 Wilt vroom voor die waerheyt staen  
			 En laetet in gheenen tyden  
			 Blijft Gods woort altijt onderdaen.  


  
			 207. Na die wijse. Een ridder en een Meysken ionck.

 
			 Wyldy wesen een oorloochs man  
			 Een ridder een camper des Heeren  
			 Soo laet v teekenen doet wapen aen  
			 Stryden en vechten moet ghy leeren.  
			 Want wy en
				hebben hier gheenen strijt 
				Eze.ix.  
			 Teghen ons vlees en bloet alleene  
			 Maer teghen die
				hoocheyt des werelts wijt 
				Eph.vi.  
			 Moeten wy vechten int ghemeene.   
			 Teghen Keysers Coninghen en Uorsten groot 
			 
			 Al die de duysterheyt regieren  
			 Moeten wy vechten tot inde doot  
			 Oprechten vroom
				Christus banieren. 
				Eph.vi.   
			 Teghen die schalcheyt quaet also fenijn  
			 Der gheesten die inde locht wercken  
			 Moeten wy oock
				wel ghewapent zijn 
				Eph.vi.  
			 Haer loosheyt en bedroch aenmercken.   
			 Sy sullen teekens
				en wonder doen 
				Matth.xxiiij.  
			 En door een
				schijn der waerheyt lieghen  
			 Die
				haer niet vast aen Christum en hoen 
				i.Ti.iiij.  
			 Die sullen si alle bedrieghen.   
			 Maer hopen moeten wy met goet verdrach  

{==Aa6r==} {>>pagina-aanduiding<<}

			 En laeten onse quade manieren  
			 Op dat ons Godt in den quaden dach  
			 Door sinen gheest mach wel bestieren.  
			 In een lichaem der sonden subiect  
			 En woont niet Gods gheest vry van ghescille  
			 Noch in gheen
				siele hy en treet 
				Sap.i.  
			 Onghehoorsaem ende quaet van wille.  
			 Maer die Christum soecken vroech ende spay  
			 Om dienen sonder cesseren  
			 Sal hy ontfanghen, en vryen van schay  
			 In dien si hem niet en tempteren.  
			 Aendoen sal hy haer zijn wapen sterck  
			 Waer mede hijt al heeft verwonnen  
			 Ende moet gheuen, want tis zijn werck  
			 Uictorie sal hy haer ionnen.  
			 Staet cloeck weest vroom in al v gheuecht  
			 Omgort v
				lendenen metter waerheyt 
				Eph.vi.  
			 Doet aen dat pantsier, goet en oprecht  
			 Die gherechticheyt al sonder swaerheyt.  
			 En weest
				gheschoyt aen v voeten wel 
				Eph.vi.  
			 Met Deuangelium des vreden  
			 Om te loopen als een Bode snel  
			 Bootschappen Gods ghenadicheden.   
			 Neempt dat
				ghelooue tot eenen schilt 
				Eph.vi.  
			 Teghen die duuel onmanierich  
			 Waer me ghebluscht wort, en ghestilt  
			 Alle zijn scherpe pijlen vierich.   
			 Den helm
				der salicheyt, die wilt noch voort 
				Eph.vi.  
			 Oock cloeckelijck op v hooft stellen  
			 En grijpt dat sweert des geests, dwelc es Gods woort  
			 Om v vyanden mede te vellen.   
			 Draecht Cristus teecken dat roode cruys  
			 Treeckt willich wt met hem te velde  
			 Lijdt smaet, druck, noot, anxt, doot, confuys  
			 Neempt soo zijn rijck in met ghewelde.    
			 Loopt vroom ghemoet niet verduldich  
			 Lijdsamich sonder verlanghen  

{==Aa6v==} {>>pagina-aanduiding<<}

			 Inden stryt die v Godt te voren leyt  
			 Danct loft prijst hem met blyde sanghen.   
			 Wilt roepen smeecken bidt inden gheest  
			 En houdt goede
				waeck tot allen stonden 
				Eph.vi.  
			 En vlucht om druck lijden noch tempeest  
			 Een oprecht Ridder wort ghy beuonden.   
			 Die wt desen stryde wijcken al  
			 Die en sullen God niet behaghen  
			 Maer die volstantich vechten sal  
			 Tot in die doot sonder versaghen.   
			 Afwasschen
				salmen zijn tranen swaer 
				Apoc.vij.xxi.  
			 Sijn lijden dat
				wort al ghenesen  
			 Blinckende
				cleederen wit en claer 
				Ap.iij.xix.  
			 Sal hy
				aendoen en blyde wesen. 
				iiij.Es.ij.   
			 Een croone met
				grooter melodije 
				Apoc.ij.  
			 Wilt Christus op zijn hooft noch gheuen  
			 Dat wort sinen loon en zijn soudije  
			 En met Christus sal hy eewich leuen.  


  
			 208. Na de wijse. Ontwaect nv Israel doet op v ooren.


			 
			 WAeckt op ghi Cristenen ghi cleyne schaere  
			 Waect op het is nv den rechten tijt  
			 Die schrift spreect clare//hier van tis waere  
			 Is Christus selue ghebenedijt  
			 Datmen v sal dooden sonder respijt  
			 Diet
				woort beleuen vroech ende spay 
				Ioan.xvi.  
			 Ghy schaerken vry//troost v weest bly  
			 Want v verlossinghe die es seer na   
			 Ghy cleyn vergaderinge wilt toch niet vreesen  
			 In dees
				perikels tijden quaet 
				Luc.xij.  
			 Al isset cruys in desen//hooch opgheresen  
			 Met bloet verghieten sonder endt oft maet  
			 Tcruys is ront om v oueral wat baet  
			 In landen in steden waer ghy v went  
			 Al teghen dit lijen//wilt vromelijck strijen  
			 Die croone is v bereyt in shemels tent.   
			 Gods kinderen
				sietmen bernen en blaken
				Apo.ij.  

{==Aa7r==} {>>pagina-aanduiding<<}

			 Als lammerkens worden si ter doot gheleyt  
			 Aen palen aen staken//sietmense ghenaken  
			 Een
				spijse der beesten soo Dauid seyt 
				Psa.[lxxix].  
			 Maer ghy cleyn hoopken v handen wtspreyt  
			 Inden hemel te roepen met helder gheluyt  
			 Want inden nieren//sal Christus stieren  
			 Synen gheest tot v als zijn ghetrouwe bruyt.   
			 Antiochus
				wreetheyt en machmen gelijcken 
				ij.Mar.vi.vij.  
			 By dees twee
				beesten seer wreet en fel  
			 Tghenaden rycke//o Heere doet blijcken  
			 Die van dees beesten zijn in dit ghequel  
			 Ghy schaepkens soet lijdt v in dit ghestel  
			 Roept Christum aen v medecijn  
			 Hy compt v te bate//vroech ende late  
			 Om v te verlossen wt deser pijn.   
			 Hoort ghy potentaen//ghy hooghe Prelaet  
			 Die Christum Iesum veruolcht te gaer  
			 Al om v hooghe staten//stoot ghy wt haten  
			 Al teghen den
				prickel tvalt v te swaer 
				Act.ix.  
			 Als
				ghy veruolcht dees cleyne schaer 
				Luc.xij.  
			 Datse vlien in holen ouer al  
			 O Heer der Heeren//wiltse bekeeren  
			 Die daer onwetende zijn in haeren val.   
			 Al is die Heere nv soe lanckmoedich  
			 Dat hy zijn schaepkens soo verstroyen laet  
			 En es soo goedich//teghen v ghy bloedich  
			 Chayms ghebroet ghy boos serpenten saet  
			 Als hy sal comen in sine maiestaet  
			 Sult ghy bekennen dees boosheyt wel  
			 Dus laet v raden//ghy Cayms saden  
			 Tot rechte boete zijn compst sal wesen snel.   
			 O ghy hoopken moecht oock wel claghen  
			 Ouer desen tijt vol lydens groot  
			 Hoe moecht ghijt verdraghen//die [loose lagen]  
			 Der valscher [gheesten tis meer dan noot]  
			 Die onder v opstaen ick segt v bloot  
			 En verleyden die sielen menichfout  

{==Aa7v==} {>>pagina-aanduiding<<}

			 Wacht v ghy schaepkens//voor dese knaepkens  
			 Uan haer verghift eer dat v berout.   
			 Al in schaeps
				cleederen comen si loopen 
				Mat.vii.  
			 Onder v schaepkens o Heer siet neer  
			 Die gaen si stroopen//met grooten hoopen  
			 Uan v vergaderinghe seer cleyn en teer  
			 Die secten zijn veel met kettersche leer  
			 Daer dees gheesten hem verweeren me  
			 Hout goede wachte//si slaen onsachte  
			 Al in tcleyn schaerken si doent soo weer   
			 Prince ghy schaerken moet altijt lyden  
			 En vander weerelt wesen seer veracht  
			 Hoe sietmen v bestryden//aen alle siden  
			 Al van die vorsten des weerelt macht  
			 En van dees gheesten ooc, dus weest bedacht  
			 Te hebben den Heere int firmament  
			 Sinen gheest sal hy v gheuen//al in dit leuen  
			 En v verlossen wt dit regiment.  


  
			 209. Een ander.


			 Wylt onderhouden Gods gheboden  
			 Siet toe aen elck sije  
			 En cleeft aen gheen vreemden Goden  
			 Tis Baruchs Prophecye
				Bar.vl.  
			 Laet alle die afgoderye  
			 Heel van v zijn verdreuen  
			 Dagen seer fel//en zijn
				opstel 
				i.Cor.v.  
			 En wilt dat niet aencleuen  
			 Sijn dienaers hier//sy spouwen vier  
			 Op den onnoselen onbeseuen  
			 En
				brenghense in swaer dangier. 
				[D...xiiij.]   
			 Men siet nv veel gheseten  
			 Meer dan men noyt en de  
			 God is soo seer vergheten  
			 Dat een
				Calf staet in zijn ste
				Exo.xxxij.  
			 Daeromme leet Daniel [onure]  
			 Het mach God wel verdrieten  
			 Want sy seer quaet//en opstinaet 

{==Aa8r==} {>>pagina-aanduiding<<}



Fenijnighe pijlen schieten  
			 In uwen wijn//claer ende fijn  
			 Daer sietmen vuyl water in ghieten  
			 Ende
				menghen al met fenijn. 
				Bar.[vij.]   
			 Men siet nv sonder versaghen  
			 In Babilonien stout  
			 Al op die schouderen draghen  
			 Steenen ende daer toe hout  
			 Ia Godekens van siluer en hout  
			 Bieden sy lof en eere  
			 Maer als ghijt sult sien//ten seluen tien  
			 En versaghet daer af niet seere  
			 Stout onbeureest//smaect wel den keest  
			 Wilt
				aenbeden God den Heere 
				Ioan.[....].  
			 En inwendich al inden gheest.   
			 Pharao compt hem stooren  
			 Teghen Gods gheest inden laesten tijt  
			 Antechrist is nv gheboren  
			 Die de waerheyt seer [benijt]  
			 [Want hy veruolchtse breet ende wijt]  
			 Die vander waerheyt spreken  
			 En brengtse ter doot//met loghenen groot  
			 Al door zijn valsche treken  
			 Tfenijnich
				Serpent//heeft nv gheschent 
				Gen. iii  
			 Den onnoselen onbesweken  
			 En ghebrocht in swaer torment.   
			 Wilt nv den Heeren louen  
	Dat Princelijcke greyn  
	En laet v niet verdoouen  
	Uan valsche leeraers vileyn  
	Al saecht ghy eenen Enghel reyn
		Gala. [4]  
	Al wten hemel sincken  
	Die het ghebot//gaue anders dan Godt  
	En wilt hem niet ghedincken  
	Die dorstende zijt// in deser tijt
		Esai. lv.  
	Compt tot my om te drincken
		Joan. vij 
	Spreect Christus ghebenedijt. 
	FINIS  
			 
		  
 
		 
	  
  
